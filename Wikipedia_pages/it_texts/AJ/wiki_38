{"id": "1134801", "revid": "1543377", "url": "https://it.wikipedia.org/wiki?curid=1134801", "title": "Archivio di Stato (Italia)", "text": "LArchivio di Stato, in Italia, \u00e8 un archivio le cui competenze consistono nella conservazione e sorveglianza del patrimonio archivistico e documentario di propriet\u00e0 della Repubblica Italiana in un determinato territorio e nella sua accessibilit\u00e0 alla pubblica e gratuita consultazione. In Italia sono 101 e sono amministrati dalla Direzione generale Archivi. L'archiviazione nazionale a livello centrale \u00e8 invece effettuata dall'Archivio Centrale dello Stato.\nStoria.\nCon la formazione del Regno d'Italia, all'interno dello stato era presente una situazione variegata di istituti archivistici derivati dalle cessate amministrazioni e con archivi in parte dipendenti dal Ministero dell'interno e in parte dal Ministero della pubblica istruzione.\nTale situazione fu ancora pi\u00f9 complicata con le successive acquisizioni di Mantova e Venezia nel 1866 e di Roma nel 1870. Con decreto del 15 marzo 1870, fu istituita dai ministri dell'Interno e della Pubblica Istruzione una commissione sul riordino degli Archivi di Stato, presieduta dal senatore Luigi Cibrario; la relazione della commissione, consegnata il 13 aprile, sugger\u00ec l'accorpamento degli archivi sotto la dipendenza del Ministero dell'Interno (con maggioranza di un solo voto) e l'istituzione di nove sovrintendenze; alleg\u00f2 anche un'indicazione dei costi dei servizi e uno schema di regolamento per gli archivi. Nel 1874 venne applicata tale unificazione, venne poi creato il Consiglio degli Archivi come organo consultivo del Ministero dell'Interno, vennero istituite le Sovrintendenze archivistiche e le \u201cscuole di paleografia e dottrina archivistica\u201d presso i principali archivi. Sempre nel 1874 furono stabilite le province di competenza delle dieci Sovrintendenze (aggiungendo Roma).\nNel 1875 venne istituito anche l'Archivio Centrale del Regno, per la conservazione della documentazione di interesse storico prodotta dell'amministrazione centrale dello stato (poi denominato Archivio Centrale dello Stato)Tra il 1874 e il 1892 furono creati altri Archivi di Stato a Bologna, a Massa e a Reggio Emilia.\nPer diversi anni poi il numero degli Archivi di Stato rimase stabile; solo nel 1926 furono creati gli Archivi di Stato a Trento e a Trieste (con due sezioni a Bolzano e a Fiume). L'Archivio di Stato di Bolzano fu poi istituito nel 1930.\nUn'inchiesta sulla situazione degli Archivi di Stato venne condotta nel 1927 da Mario Ferrigni per il Corriere della Sera, mettendo in luce i problemi delle diverse sedi e, nell'articolo conclusivo dell'inchiesta, dell'amministrazione archivistica in generale. Segu\u00ec sullo stesso giornale un articolo di Alessandro Luzio.\nNel 1932 gli archivi provinciali, che dal 1866 erano soggetti alle province, vennero inseriti tra gli archivi statali prendendo il nome di \"Archivi provinciali di Stato\": Agrigento, L\u2019Aquila, Avellino, Bari, Caltanissetta, Campobasso, Catania, Catanzaro, Chieti, Cosenza, Foggia, Lecce, Messina, Potenza, Reggio Calabria, Salerno Siracusa, Teramo e Trapani; l'Archivio di Caserta, a causa della soppressione della provincia, era diventato sezione dell'Archivio di Stato di Napoli. Gli archivi di Trani e Lucera divennero sezioni degli archivi di Bari e di Foggia.\nCon la riforma del 1939 venne stabilito che in ogni provincia fosse presente un Archivio di Stato; inoltre tutti gli archivi assunsero la denominazione di \"Archivi di Stato\".\nCon successiva riforma del 1963 venne istituito il Consiglio superiore degli archivi presso il Ministero dell'interno, vennero modificate le norme per il personale, il restauro e per la riproduzione dei documenti. A partire dal 1974 gli Archivi di Stato iniziarono a dipendere dal neo-costituito Ministero dei beni culturali e ambientali invece che dal Ministero dell'interno.\nOrganizzazione.\nGli Archivi di Stato sono coordinati dal del Ministero per i beni e le attivit\u00e0 culturali, in particolare dalla Direzione generale Archivi. Dal punto di vista tecnico-scientifico dipendono dalla Direzione generale Archivi del ministero.\nIn ogni capoluogo di provincia italiana \u00e8 presente un Archivio di Stato; essi sono archivi di concentrazione.\nCompetenze e funzioni.\nGli Archivi di Stato italiani sono in tutto 101 e le loro finalit\u00e0 sono:\nPresso gli Archivi di Stato sono conservati gli incartamenti prodotti dalle amministrazioni degli Stati pre-unitari. \nA differenza degli Archivi di Stato le Soprintendenze Archivistiche, presenti in ogni regione con sede nel capoluogo, si occupano della vigilanza sulla corretta conservazione e tutela degli archivi degli enti pubblici territoriali (regioni, provincie e comuni) e non territoriali (INPS, Camere di commercio, ASL, Banca d'Italia, ecc.) e quelli privati dichiarati bene culturale.\nIl nome tecnico della sua mansione di controllo \u00e8 \"sorveglianza\" (in un'accezione che vuole portare anche alla valorizzazione della documentazione). In diciassette archivi di Stato italiani hanno sede anche le Scuole di archivistica, paleografia e diplomatica; esse hanno come obbiettivo la formazione professionale del personale scientifico in servizio presso l'amministrazione archivistica e di tutti coloro che desiderano intraprendere la professione di Archivista.\nLe Sezioni di Archivio di Stato sono trentacinque (la legge stabilisce un numero massimo di quaranta): sono istituzioni analoghe agli Archivi di Stato, ma poste in un comune non capoluogo, e subordinate all'Archivio di Stato del capoluogo. Si tratta di archivi formatisi storicamente con una rilevante qualit\u00e0 e quantit\u00e0 e che, secondo il principio della pertinenza territoriale, sarebbe sconsiderato trasferire altrove poich\u00e9 strettamente legati al territorio dove hanno sede.\nSedi.\nGli archivi di Stato in Italia sono 100, tutti collocati nel rispettivo capoluogo di altrettante delle 107 province italiane.\nA questi si aggiungono 35 sezioni di archivi di Stato in possesso di un patrimonio documentario importante e non trasferito presso la sede dell'archivio di Stato da cui dipendono. Secondo il principio della \"pertinenza territoriale\", infatti, sarebbe sconsiderato trasferire altrove tali archivi, poich\u00e9 sono strettamente legati al territorio in cui hanno sede.\nDati storici.\nSi riporta qui la dizione originaria del nome degli archivi (\"Regio Archivio di Stato in ...\")."}
{"id": "1134803", "revid": "123526207", "url": "https://it.wikipedia.org/wiki?curid=1134803", "title": "Morus alba", "text": "Il gelso bianco o moro bianco (\"Morus alba\" L.) \u00e8 un albero da frutto appartenente alla famiglia delle Moraceae e al genere Morus, contenente lattice, originario della Cina settentrionale e della Corea.\nDescrizione.\nPortamento.\nIl gelso bianco \u00e8 un albero caducifoglie e latifoglie, ad accrescimento piuttosto rapido, \u00e8 longevo e pu\u00f2 diventare secolare, alto fino a 15\u201320 metri, con tronco che si presenta irregolarmente ramificato, chioma densa, ampia e arrotondata verso la sommit\u00e0. Presenta radici di colore aranciato carico, robuste, profonde ed espanse, poco adatte a terreni secchi e aridi, pur presentando un fitto capillarizio che gli consente di sopravvivere anche in condizioni di moderata siccit\u00e0. Vegeta in luoghi soleggiati o al massimo a mezz'ombra, e necessita di ampio spazio in quanto raggiunge notevoli dimensioni. Allo stato naturale e se non capitozzato pu\u00f2 vivere fino a 300 anni e pi\u00f9.\nCorteccia e legno.\nLa corteccia \u00e8 giallo-grigiastra con toni pi\u00f9 o meno aranciati e cosparsa di numerose lenticelle giallino-biancastre nella pianta giovane, in seguito diviene marrone-brunastro scura, profondamente solcata e screpolata in fasci fibrosi pi\u00f9 o meno verticali formanti piccole scaglie allungate. Il legno \u00e8 duro, compatto, resistente e robusto, ottimo come combustibile e per piccoli lavori d'intarsio. Il durame \u00e8 bruno scuro, mentre l'alburno \u00e8 chiaro e di colore bianco-giallastro. Particolarit\u00e0 del gelso bianco \u00e8 l'avere il cambio cribro-vascolare attaccato alla corteccia, e non all'alburno, come nella stragrande maggioranza delle piante vascolari, e questo ha particolare interesse soprattutto per quanto riguarda le tecniche d'innesto. Tutta la pianta \u00e8 percorsa, al disotto dei tessuti di rivestimento (corteccia, derma fogliare ecc...), da una fitta rete di canali laticiferi apociziali, ossia formati a partire da poche cellule originarie embrionali polinucleate senza membrane divisorie, che si sono sviluppate e accresciute e ramificate per tutta la pianta, pur non anastomizzandosi con i tessuti circostanti formando un vero e proprio apparato escretore interno. Il lattice, elemento molto comune nella famiglia delle Moracee di cui il gelso bianco fa parte, contenuto nei canali laticiferi \u00e8 denso e di colore bianco latte ed \u00e8 irritante.\nI succhi intracellulari e le foglie contengono elevate quantit\u00e0 di alluminio, variabile in base alla tipologia di terreno in cui un singolo esemplare sviluppa, e vi \u00e8 motivo di credere che esso non rappresenti un costituente casuale, ma abbia importanza nel chimismo della pianta. Il legno presenta, inoltre, varie molecole come fitoalessine e composti organici ad alto peso molecolare, e trova uso come reagente per la rilevazione chimica di numerosi cationi.\nFoglie.\nLe foglie si presentano caduche, alterne, distiche, portate da un picciolo scanalato e ornato da piccole stipole laterali caduche. Presentano un elevato polimorfismo, generalmente hanno forma ovato-acuta asimmetrica alla base, ma non di rado sono cuoriformi e in forme intermedie tra le due appena citate. La lunghezza varia dai 7 ai 14\u00a0cm e la larghezza \u00e8 compresa tra i 4 e i 6\u00a0cm. La lamina si presenta intera, trilobata nelle foglie tripartite dei polloni basali. I margini sono dentato-seghettati (dentatura triangolare), l'apice acuto e la base leggermente cordata. Entrambe le pagine (superiore ed inferiore) si presentano glabre (senza peluria), di colore verde chiaro in primavera-estate e giallo carico in autunno. Quella superiore \u00e8 lucida e liscia, quella inferiore scarsamente tomentosa sulle nervature. Il picciolo, leggermente tomentoso, \u00e8 lungo 2-3 centimetri e presenta scanalature e stipole caduche. Le gemme sono piccole, larghe alla base ed appuntite all'apice, ognuna di esse \u00e8 formata da 13 a 24 perule e nel fusticino da 5 a 12 foglioline. I giovani sono grigio-verdi, di aspetto liscio e con lunghi internodi, anche se non di rado presentano una fine tomentosit\u00e0.\nFiori.\nI fiori unisessuali sono raramente ermafroditi. Quelli maschili (staminiferi) formano infiorescenze ad amento di forma cilindrica lunghe circa 2-3,5\u00a0cm, sono dotati di perianzio quadripartito segmentato e 4 stami producenti polline con filamenti inflessi nel bocciolo immaturo ed eretti durante l'antesi. \u00c8 presente anche un rudimentale pistillo sterile. Quelli femminili (pistilliferi) si presentano come amenti globosi lunghi 1\u20132\u00a0cm, dotati di perianzio a quattro lacinie glabre erette, opposte a due a due (le esterne di dimensioni maggiori), e pistillo con ovario uniovulato. Lo stigma \u00e8 glabro.\nL'ovario si presenta diviso in 2 parti, una delle quali abortisce (pistillo uniovulato), contenenti ciascuna un solo ovulo pendulo campilotropo; lo stilo centrale \u00e8 diviso fin quasi alla base in due lobi stimmatici ricurvi e l'embrione che si forma a seguito della fecondazione si presenta curvo e accompagnato da albume carnoso, con cotiledoni incombenti e radichetta supera.\nSolitamente i due fiori di diverso sesso sono portati da piante separate, cio\u00e8 piante dioiche, anche se non sono rari i casi di esemplari con ambedue le infiorescenze sulla stessa pianta. Il Morus alba fiorisce in aprile-maggio.\nEntrambe le infiorescenze sono peduncolate (il fiore femminile presenta peduncolo lungo quanto se stesso) e a prima vista, specie se immaturi, assomigliano a tanti piccoli lamponi verdi di diversa lunghezza. Possono anche fiorire in capolini diclini ascellari. \nUnica nel regno vegetale \u00e8 la velocit\u00e0 di emissione di polline dalle infiorescenze maschili, i cui stami, tramite un rapido movimento, liberano polline espellendolo a circa 560\u00a0km/h (oltre la met\u00e0 della velocit\u00e0 del suono), rilasciando l'energia elastica accumulata durante la crescita in soli 25 \u00b5s (microsecondi), il che lo rende il movimento pi\u00f9 veloce e rapido conosciuto finora nel regno vegetale.\nFrutti.\nI frutti, chiamati impropriamente \"more di gelso\", sono infruttescenze composte formate dall'unione di un frutto vero e proprio, le nucule, e un falso frutto, che costituisce la polpa. Il nome corretto di questa infruttescenza \u00e8 \"sorosio\" (botanicamente un falso frutto) e somiglia ad un piccolo lampone o ad una mora di rovo, ma \u00e8 pi\u00f9 grosso ed allungato. I sorosi hanno forma ovato-arrotondata e lunghezza da 1 a 3\u00a0cm. Sono costituiti da tante piccole sferule carnose unite tra loro, formate a loro volta da una nucula (frutto vero) ricoperta da un rivestimento polposo, derivato direttamente dal perianzio modificato del fiore femminile che l'ha originata (falso frutto). Queste sferule si fondono tra loro grazie ai rispettivi perianzi che, tramite complesse modifiche fisiologiche, divengono un'unica massa carnosa e succulenta che circonda tutte le varie nucule, formando il sorosio. Queste piccole unit\u00e0 carnose sono false pseudodrupe, hanno forma rotondeggiante (sferica) schiacciata ai bordi e presentano esocarpo sottile, mesocarpo carnoso e succulento ed endocarpo crostoso. Ognuna contiene un piccolo frutto vero, la nucula, dal guscio duro, coriaceo e legnoso e forma rotonda. Il perianzio modificato serve a potenziare la disseminazione dei semi, essendo molto appetito dagli uccelli, che cibandosi dei sorosi assumono anche le nucule contenenti i semi, che poi disperderanno con le feci.\nIl colore dei sorosi di \"Morus alba\" \u00e8 bianco-giallognolo o rosa-violetto (pu\u00f2 esserci confusione con quelle di \"Morus nigra\"), e sono portati da un breve picciolo. Sono commestibili, la polpa \u00e8 dolciastra con punte acidule gi\u00e0 prima della maturazione, sebbene siano meno gustosi di quelli del gelso nero. Contengono il 22% di zuccheri, e hanno potere edulcorante, sia freschi che ridotti in farina. Una volta fermentati ci si pu\u00f2 ottenere un liquore alcolico. I semi sono piccoli, sferici e sono diffusi principalmente dagli uccelli, che si cibano dei sorosi. In Italia e in Europa meridionale il gelso bianco ha trovato un habitat ideale, idoneo alla sua crescita e sviluppo, e in molte zone conclude il ciclo riproduttivo (\"messa a seme\") senza particolari problemi, riproducendosi e moltiplicandosi spontaneamente per seme che, a differenza di molte piante esotiche o importate, non mostra alcun problema di sterilit\u00e0 o difficolt\u00e0 di germinazione, dimostrando l'ampia adattabilit\u00e0 e naturalizzazione di questa specie.\nTassonomia.\nSpecie simili.\nSpecie molto caratteristica, il gelso bianco ha particolarit\u00e0 morfologiche che lo differenziano in modo netto all'interno del regno vegetale, e lo rendono inconfondibile anche dalle altre specie di \"Morus\". L'unico albero con cui questa moracea potrebbe venire confusa \u00e8 il gelso nero (\"Morus nigra\"), una specie affine originaria delle zone temperate dell'Asia minore, che presenta per\u00f2 alcune differenze e particolarit\u00e0 pi\u00f9 o meno evidenti:\nColtivazione e usi.\nVenne introdotto in Europa verso il XV secolo, principalmente per l'uso delle sue foglie in bachicoltura come alimento dei bachi da seta e si rinviene sporadicamente a seguito di vecchie coltivazioni datate in Europa meridionale, specie in Italia e Spagna, dove la bachicoltura era particolarmente diffusa fino agli anni cinquanta.\nPianta di recente introduzione in Europa il gelso bianco, assieme al gelso nero, era utilizzato per l'allevamento dei bachi da seta (bachicoltura), pratica impossibile da attuare in assenza di gelsicoltura, essendo le foglie di gelso l'alimento principale degli insetti e utilizzabili anche come foraggio per il bestiame, specie in quelle zone povere di erbacee nei pascoli estivi o che presentano solamente prati magri e radi. Di scarsa rilevanza \u00e8 il suo impiego come specie da frutto, anche se sono presenti alcune variet\u00e0 di vecchia data dal frutto pi\u00f9 grosso e colorito, mentre alcune variet\u00e0 dal fogliame particolare a volte vengono impiegate nei giardini come ornamentali.\nLa quasi totalit\u00e0 degli esemplari ancora viventi sono piante innestate appartenenti alla variet\u00e0 \"fruitless\", ossia il gelso sterile, che produce foglie pi\u00f9 grandi e in abbondanza rispetto al selvatico e non ha l'inconveniente di sporcare il terreno sottostante e le foglie con i frutti maturi. Un tempo la variet\u00e0 fruitless copriva il 100% degli esemplari italiani mentre oggi si \u00e8 ridotta in seguito a vari fenomeni e processi pi\u00f9 o meno naturali tra cui l'inselvatichimento sporadico di vecchie piante, con la conseguente messa a seme che ha portato alla nascita di selvatici in varie zone incolte e boschive, e all'introduzione di nuove variet\u00e0 da giardino, non pi\u00f9 impiegate a scopo utilitaristico ma ornamentale.\nIl gelso bianco cresce su qualsiasi tipologia di terreno, dall'argilloso al sabbioso, presentando un'elevata rusticit\u00e0 e capacit\u00e0 di adattamento, e ha trovato nelle zone italiane l'habitat ideale di crescita, compiendo senza problemi la messa a seme e la conseguente riproduzione della specie. Necessita di terreno umido, anche se non bagnato costantemente. Tipiche erano le coltivazioni in Pianura Padana lungo i canali e i fossi per lo scolo dell'acqua, dove interi filari di gelsi delimitavano i bordi dei campi, beneficiando dell'ambiente umido e acquoso che i canali stessi garantivano. In Italia centrale \u00e8 particolarmente diffuso nella zona collinare, pur presentandosi sparso un po' ovunque, dalla pianura sino agli 800 m di quota, dove alcuni esemplari sono sfuggiti alle coltivazioni e si rinvengono nei boschi che circondano i campi. Nelle zone meridionali \u00e8 particolarmente abbondante nei monti Nebrodi in Sicilia. Come tipologia di allevamento il gelso bianco si presta al ceduo (raramente, con una durata economica di 15 anni circa) e alla fustaia (la pi\u00f9 diffusa, con una durata di circa 60-100 anni). Per l'allevamento a ceduo si former\u00e0 un cespuglio e si praticheranno tagli rasente a terra ogni anno regolarmente (in tarda primavera), non appena i polloni nati dalla ceppaia hanno raggiunto altezze adeguate e fogliame abbondante, mentre per la fustaia sar\u00e0 necessaria un'impalcatura dei rami alta e aperta (utile a favorire lo sviluppo di una densa e ricca chioma) e la pratica di due defogliazioni, una a primaverile e una autunnale, per non debilitare troppo la pianta.\nQuesto gelso venne introdotto in Europa grazie a monaci italiani di ritorno dai loro viaggi di evangelizzazione in Asia, assieme ad alcuni bachi da seta, anche se solo nel XII secolo si ebbe una massiccia diffusione, grazie al contributo di Ruggero di Sicilia che import\u00f2 nel suo reame esemplari di gelso bianco assieme a numerosi bachi e ad alcuni prigionieri in grado di lavorare la seta.\nUna legislazione particolare tendeva alla tutela degli alberi di gelso, dapprima favorendone l'impianto, poi vietandone l'abbattimento. Nell'Ottocento in molte regioni italiane era diventata una coltura fondamentale e questa importanza persistette sino agli anni '50 del secolo scorso, quando venne a mancare a causa dell'introduzione di fibre sintetiche e di nuovi tessuti che decretarono la fine dell'importanza che la seta ebbe fino ad allora.\nLa decadenza dell'allevamento del baco da seta, non solo in Italia, ma nell'intera Europa, ha portato alla quasi scomparsa di un qualsiasi interesse agricolo verso questa specie, almeno in tali parti del mondo.\nInteressante il suo uso odierno come ornamentale sia per il portamento sia per il colore dorato del fogliame in autunno e a tale scopo ne sono state selezionate alcune variet\u00e0 pendule, come ad esempio \"Morus alba\" v. \"pendula\" con chioma espansa e rami ricadenti.\nDi scarso interesse il suo uso come pianta da frutto, pur essendo presenti diverse variet\u00e0 selezionate a questo scopo, che presentano frutti migliorati e pi\u00f9 pregiati.\nIn Asia il legno di gelso bianco veniva utilizzato per la costruzione di archi compositi, mentre in Emilia-Romagna ancora oggi il legno di questa pianta \u00e8 fondamentale per la produzione dell\"'Aceto balsamico tradizionale di Modena\", ed \u00e8 utilizzato per la costruzione di botti per-regina che conferiscono un particolare aroma al prodotto.\nPatologie.\nIl gelso bianco \u00e8 una pianta rustica e resistente, e raramente si ammala, ad eccezione dei vecchi esemplari nei quali la carie del legno \u00e8 piuttosto comune. Le principali patologie che possono intaccare questa moracea sono:\nAgenti fungini\nAgenti animali\nFitoterapia e usi medicinali.\nIn fitoterapia l'estratto meristematico (dalle gemme) e fogliame di gelso bianco viene impiegato come ipoglicemizzante. La corteccia ha propriet\u00e0 antibatteriche e un tempo veniva masticata contro la carie, la polvere di sorosio ha effetti ipolipidici, antiossidanti e neuroprotettivi, gli estratti di radice trattata al metanolo hanno funzione anti stress.\nUn estratto di foglie di \"Morus alba\" \u00e8 stato studiato contro gli effetti del veleno della vipera indiana \"Daboia russelii\" ed \u00e8 emerso che la sostanza ha completamente neutralizzato l'attivit\u00e0 proteolitica e ialuronolitica in vitro del veleno, eliminando in modo efficiente anche gli effetti secondari come edema, emorragia e necrosi. Inoltre l'estratto ha parzialmente inibito l'attivit\u00e0 pro-coagulante e completamente abolito la degradazione di una catena \u03b1 del fibrinogeno umano, altrimenti duramente intaccati dal veleno del serpente.\nDue nuovi composti chimici di interesse farmaceutico sono stati scoperti grazie al gelso bianco, il primo \u00e8 l\"'Albanol\" A, isolato dell'estratto di corteccia della radice e in corso di sperimentazione come trattamento contro la leucemia, il secondo \u00e8 il \"kuwanon G.\", estratto sempre dalla corteccia della radice essiccata tramite trattamento con etanolo, che presenta attivit\u00e0 antibatteriche paragonabili a quelle di clorexidina e vancomicina (1 \u00b5g ml\u20131).\nAltri composti isolati nel gelso bianco sono il \"Moracin M\", il \"Steppogenin-4\u2032-O-\u03b2-D-glucoside\" e il \"Mulberroside\", tutti rinvenuti in tracce nella corteccia della radice. Hanno effetti ipoglicemici; in particolare il \"Mulberroside A\", un glucoside stilbenoide, pu\u00f2 essere utile nel trattamento di iperuricemia e gotta.\nAltri usi.\nUn estratto in soluzione metanolica acidificata del frutto di \"Morus alba\" pu\u00f2 essere utilizzato come indicatore acidi-basico nelle titolazioni acido-base."}
{"id": "1134804", "revid": "87909", "url": "https://it.wikipedia.org/wiki?curid=1134804", "title": "Formazione difensiva 3-4", "text": ""}
{"id": "1134805", "revid": "287204", "url": "https://it.wikipedia.org/wiki?curid=1134805", "title": "26970 Elias", "text": ""}
{"id": "1134808", "revid": "287204", "url": "https://it.wikipedia.org/wiki?curid=1134808", "title": "26971 Sezimovo Usti", "text": ""}
{"id": "1134809", "revid": "87909", "url": "https://it.wikipedia.org/wiki?curid=1134809", "title": "3-4", "text": ""}
{"id": "1134810", "revid": "287204", "url": "https://it.wikipedia.org/wiki?curid=1134810", "title": "26973 Lala", "text": ""}
{"id": "1134813", "revid": "287204", "url": "https://it.wikipedia.org/wiki?curid=1134813", "title": "26986 Caslavska", "text": ""}
{"id": "1134815", "revid": "123699371", "url": "https://it.wikipedia.org/wiki?curid=1134815", "title": "Salametto", "text": "Il Salametto casalingo o in piemontese \"salamet\" \u00e8 un prodotto di macelleria ottenuto dalla macinatura di carni magre di suino miscelate con grasso suino in opportune proporzioni, impastato con l'aggiunta di aromi a seconda delle varie ricette. \n\u00c8 il classico salamino per le grigliate estive dal sapore molto delicato.\n\u00c8 stato riconosciuto su proposta della Regione Piemonte dal Ministero come uno dei prodotti agroalimentari tradizionali italiani.\nLa zona di produzione abbraccia tutto il Piemonte, ma i prodotti pi\u00f9 rinomati sono fatti a Biella. \nSi tratta di un insaccato caratterizzato dalla \"pezzatura piccola\", Si utilizzano solo carni magre del suino e pancetta. \nIl peso di ciascun salametto \u00e8 di circa 200\u00a0g, il diametro di 4\u20135\u00a0cm ed una lunghezza di circa 15\u00a0cm. \nLa confezione tradizionale \u00e8 costituito da \"corone\" di otto pezzi."}
{"id": "1134826", "revid": "123626215", "url": "https://it.wikipedia.org/wiki?curid=1134826", "title": "Palazzo Ducale (Sassari)", "text": "Palazzo Ducale \u00e8 un palazzo storico di Sassari realizzato nella seconda met\u00e0 del Settecento. Oggi \u00e8 sede dell'amministrazione comunale.\nL'edificio venne edificato nel periodo compreso tra il 1775 ed il 1805 - da maestranze lombarde dirette dall'architetto piemontese Carlo Valino - per volere di don Antonio Manca Amat, nipote di Diego cui doveva il titolo di marchese di Mores e che nel 1775 ebbe infeudata l'isola dell'Asinara e il titolo di duca. Tuttavia, questi mor\u00ec pochi mesi prima di vedere ultimato l'edificio cosicch\u00e9 il primo ad insediarvisi fu il nipote, don Vincenzo Manca Amat, duca di Vallombrosa. Dopo di lui fu abitato da altri privati, poi venne occupato dalla Prefettura, in seguito dall'amministrazione provinciale ed infine, nel 1878, dal municipio di Sassari che lo assunse al patrimonio comunale.\nDal punto di vista sociale la costruzione del nuovo Palazzo Ducale esprimeva l'esigenza di rafforzare il ruolo predominante del casato nei confronti dei nuovi ceti emergenti ed in particolare della \"colonia\" di mercanti genovesi che controllava il commercio delle derrate alimentari e del bestiame e che pertanto rappresentava un elemento fondamentale quanto temibile dell'economia sassarese.\nDescrizione.\nLa facciata.\nIl palazzo, una composizione architettonica di derivazione dal cosiddetta \"barocchetto piemontese\", presenta un sobrio prospetto in pietra calcarea locale; si sviluppa su tre piani, ognuno dei quali delimitato da fasce marcapiano lungo le quali si allineano finestre di fogge alterne. Quelle del piano sopraelevato sono architravate e legate tramite lesene alle aperture quadrate del seminterrato; il piano nobile presenta una serie di finestre caratterizzate per i timpani semicircolari e triangolari che le sormontano, mentre le aperture dell'ultimo piano sono incorniciate da un'originale cornice di gusto rococ\u00f2, ripreso successivamente in altri fabbricati cittadini. Il balcone centrale \u00e8 invece un'opera realizzata nel 1908 in quanto ai primi del Novecento, quando il palazzo venne acquistato dell'amministrazione comunale, la facciata risultava ancora non ultimata. Sul coronamento corre un recinto balaustrato dotato di doccioni che convogliano le acque piovane del terrazzo. Allo stesso modo sono modulati i prospetti dei restanti tre lati esterni, come anche quelli del cortile interno all'edificio. Le maestranze sassaresi in seguito e eressero a nuovo, nello stesso stile a spese del duca, la facciata della chiesa di San Michele in piazza Duomo a Sassari e poi, per commissione dei Quesada, la fonte-serbatoio di Logulentu.\nGli interni.\nAttraverso il portale principale si accede all'atrio, tipicamente settecentesco, all'interno del quale sono esposti diversi elementi: quattro busti raffiguranti il Re Vittorio Emanuele II, Camillo Benso, conte di Cavour, Giuseppe Garibaldi e Giuseppe Mazzini, due stemmi cinquecenteschi raffiguranti l'uno una torre (il simbolo delle citt\u00e0) e l'altro le armi di Spagna, e infine alcune lapidi commemorative di personaggi ed eventi importanti. In fondo all'atrio \u00e8 situata una scala a tenaglia che permette di salire ai piani superiori, mentre centralmente, fra le due rampe della scala, vi \u00e8 il corridoio che immette nel cortile interno dell'edificio, un tempo coltivato a giardino e piantato ad agrumi e con un pozzo di forma circolare situato nel centro.\nAl secondo e terzo piano vi erano vaste sale tra cui il sontuoso salone dei ricevimenti - ricordato anche dal Valery, il bibliotecario del re a Parigi - adibito oggi ad aula consiliare, e la sala della giunta, nella quale sono custoditi due pregevoli dipinti del XVII secolo, un \"San Gavino\" e un \"Arrivo a Sassari della Madonna di Betlem\", opera di un anonimo esecutore. Fino all'ultimo decennio dell'Ottocento era presente anche una cappella privata, con relativo altare, l'aula, ellittica, oggi \u00e8 adibita a archivio ma conserva fregi e statue in stucco di gusto rococ\u00f2.\nLa carrozzeria.\nDi fronte al palazzo \u00e8 situata la rimessa per le carrozze del duca che si caratterizza per l'ampio portale sopra il quale \u00e8 esposto lo stemma della famiglia dei Manca col distico: \"HOC QUOD MANCA CADENS MANCUM MORIENDO RELIQUIT, MANCA VIRENS DESTRUM REDDIT ALTER OPOS\", un curioso bisticcio intorno al nome del casato che lo scrittore sassarese Enrico Costa ha tradotto come: \"Quest'opera che il Manca vecchio, morendo, lasci\u00f2 manca (cio\u00e8 sinistra), altro Manca giovane rese destra.\"\nLa situazione preesistente.\nPalazzo Ducale sorge nello spazio precedente occupato da sei abitazioni che vennero abbattute per fare spazio all'edificio: la vecchia dimora del duca ed altre cinque case, che vi erano addossate dalla parte della via Turritana, acquistate per l'occasione. Da notare che la vecchia residenza nobiliare non doveva certo essere un immobile di piccole dimensioni, visto che nei documenti dell'epoca veniva indicato come \"il palazzo grande\".\nNel febbraio 1995, durante un intervento di ristrutturazione di alcuni vani situati nelle immediate vicinanze dell'ingresso di Palazzo Ducale, sono emersi materiali di interesse storico che hanno portato ad effettuare una stratigrafia a cura della Soprintendenza archeologica. Tale operazione ha portato alla luce l'esistenza di alcuni ambienti, databili fra la fine del Cinquecento ed il secolo successivo, originariamente adibiti a magazzino e a cisterna ed in seguito obliterati con materiali dello stesso periodo. Altre tracce di strutture simili nelle immediate vicinanze, documentate in indagini archeologiche ancora precedenti, portano a ritenere che la costruzione del Palazzo Ducale o del preesistenze \"palazzo grande\" abbiano comportato notevoli alterazioni della zona.\nParticolari.\nGalleria \"a guazzo\".\nGli interni del palazzo furono arricchiti da una galleria di riproduzioni di ritratti di maestri italiani quali, fra gli altri, il pittore fiorentino Carlo Dolci.\nLa stessa galleria venne dipinta a guazzo dal pittore Michele Angelo Landi ed arricchita da cornici intagliate in diversi motivi alla Raffaello. Ne fanno cenno anche un atto notarile dell'epoca: \"In data 4 gennaio 1801 a Sassari l'Eccellentissimo Signor Don Antonio Manca, Duca dell'Asinara e il pittore Signor Michele Angelo Landi dimoranti in questa citt\u00e0, hanno esposto che convennero di dipingere a guazzo la volta della Galleria del Palazzo Nuovo del prelodato Eccellentissimo Signor Duca costruito dentro di questa citt\u00e0, Parrocchia di San Nicola (\u2026) il tutto per L. 800 monete Sarde pagabili in tre diverse rate\".\nLa lastra con l'iscrizione.\nAll'interno del cortile, contornata da un fascio di colonnine fu posizionata una lastra di marmo con la seguente iscrizione: \"Don Antonio Manca e Amat Duca delle due isole Asinara e Piana, marchese dei due marchesati di Mores e Monte Maggiore, barone del castello d'Ardara, d'Ossi e Literai, conte di San Giorgio, signore dell'Incontrada d'Oppia e Monte Santo, di tre corone e Cabu Abbas, delle ville di Tiesi, Bassude e Queremule, di Valle Flores e delle ville di Usini e Tissi. Prima voce dello stamento militare. Gentil'omo di Camera di Sua Maest\u00e0'. Cavaliere gran croce dei santi Maurizio e Lazzaro e capitan generale d'Infanteria Miliziana del regno, rinnov\u00f2 il presente ducale palazzo l'anno del Signore MDCCCIV\". \u00c8 stato osservato da Enrico Costa che probabilmente la lastra fu posta a futura memoria, quasi in chiusura dei lavori seguiti dal duca don Antonio Manca che per\u00f2 mor\u00ec poco prima."}
{"id": "1134827", "revid": "1149807", "url": "https://it.wikipedia.org/wiki?curid=1134827", "title": "Steve Fox", "text": ""}
{"id": "1134829", "revid": "123819707", "url": "https://it.wikipedia.org/wiki?curid=1134829", "title": "Rebus, questioni di conoscenza", "text": "Rebus, questioni di conoscenza \u00e8 stato un programma televisivo andato in onda dal 2006 al 2010 su Odeon TV, curato e condotto dal giornalista e autore televisivo Maurizio Decollanz.\nIl programma.\nIl programma, che come motto aveva \"Capire e conoscere: la verit\u00e0 ci muove, qualunque essa sia\", era incentrato su questioni controverse di natura scientifica, storica, archeologica, religiosa e di cronaca. Ha dedicato una serie di puntate speciali a fatti storici che, a detta degli autori, presentavano dei lati oscuri o non del tutto chiariti. L'idea iniziale del programma arrivava dal team della Direzione Programmi di Odeon TV. In seguito, \"Rebus, questioni di conoscenza\" \u00e8 diventato una sorta di abito cucito su misura del suo conduttore e curatore: Maurizio Decollanz.\nPuntate del 2006.\nHa affrontato argomenti come le teorie complottiste relative agli attentati dell'11 settembre 2001 con proiezione del documentario \"Inganno globale\" e collegamento in videoconferenza con il regista del filmato, Massimo Mazzucco, il rapimento (16 marzo 1978) e l'uccisione di Aldo Moro con una ricostruzione tratta dal film \"Piazza delle Cinque Lune\" di Renzo Martinelli, ospite in studio.\nNella stessa serie anche un caso individuale come il decesso del diciottenne Federico Aldrovandi, a cui Decollanz ha dedicato una delle pi\u00f9 appassionate puntate, per finire con le stragi alla stazione ferroviaria di Bologna (2 agosto 1980) e nei cieli di Ustica.\nPuntate del 2007.\nLa seconda serie della trasmissione, composta da 13 puntate, \u00e8 andata in onda dal 1\u00ba febbraio 2007 al 26 aprile 2007 con il titolo \"Serie Explorations\" e si \u00e8 basata su documentari realizzati con materiale BBC e autoprodotti quali la puntata con il chirurgo Gino Strada di Emergency e quella con l'hacker Raoul Chiesa. La trasmissione era arricchita da inserti come \"Pillole di scienza\", in collaborazione con il Museo della Scienza e della Tecnologia di Milano, \"Perle dal mare\", in collaborazione con l'Acquario di Genova, e \"L'inspiegabile spiegato\" con la partecipazione di Massimo Polidoro.\nIn seguito il programma \u00e8 stato dedicato ai misteri delle antiche civilt\u00e0 con un ciclo di puntate dal titolo \"Sulle orme dei Faraoni - Alla ricerca dei misteri dell'antico Egitto\".\nTra gli altri argomenti trattati, una serie di puntate monotematiche su:\nVengono inoltre trasmesse (il 2 novembre, 9 e il 16 novembre 2007) altre tre puntate sugli UFO; il 23 novembre una sulle scie chimiche nella quale il tema \u00e8 stato ricollegato ai cerchi nel grano e alle sfere di luce. A dicembre viene mandata in onda la puntata speciale dal titolo: \"\"I misteri degli antichi egizi, dalle piramidi alle profezie maya sul 2012\".\nPuntate del 2008.\nLa conclusione della serie si \u00e8 occupata dell'argomento \"Diritti Umani, un lusso ancora per molti?\", su un film-documentario che riprende le teorie del complotto sull'11 settembre dal titolo \"Zero - Inchiesta sull'11 settembre\" e sull'emergenza rifiuti: \"Civilt\u00e0 bruciata, i rifiuti ci sommergeranno?\", con la proiezione del documentario \"Civilt\u00e0 bruciata\"\" concludendo il video sui rifiuti con la puntata in cui viene trasmessa la prima parte del film \"\", dal titolo \"Zeitgeist, la pi\u00f9 grande storia mai raccontata?\".\nLa seconda e terza parte di \"Zeitgeist\" viene trasmessa con il titolo \"\"Zeitgeis, 11 settembre e Signoraggio?\".\nLa serie del 2007/2008 prosegue sulle tematiche di religione con la doppia puntata sul dio dell'antico Egitto \"Horus, la via della conoscenza?\" e si conclude con alcuni dei momenti salienti di questo ciclo, dal caso di Pier Fortunato Zanfretta per arrivare all'Egitto e alla mitologia dei Faraoni nella puntata intitolata \"Un anno di... Rebus\".\nPuntate del 2009.\nNel febbraio del 2009 sono andate in onda 4 nuove puntate denominate \"Rebus Sequel\"\". Si \u00e8 trattato di puntate di raccordo tra la vecchia serie e quella nuova che sar\u00e0 in onda a partire dal 20 aprile 2009.\nPuntate del 2010.\nIl 5 aprile 2010 il programma riprende con la denominazione \"Rebus Tube\". Il nuovo ciclo consta di 10 nuove puntate.\nCritiche al programma.\nLa trasmissione ha trattato argomenti legati al complottismo (11 settembre, scie chimiche, signoraggio), invitando esponenti delle tesi alternative senza alcun contraddittorio, e mostrandosi praticamente sempre a favore di tali fantasiose e assurde ipotesi.\nIn particolare il giornalista Paolo Attivissimo ha criticato le puntate dedicate alle scie chimiche.\nIl giornalista Federico Ferrero invece ha analizzato la puntata dedicata all'omicidio Kennedy e parte di quella dedicata al cospirazionismo"}
{"id": "1134832", "revid": "767487", "url": "https://it.wikipedia.org/wiki?curid=1134832", "title": "Adrian Vandenberg", "text": "\u00c8 conosciuto principalmente per aver fatto parte, nel corso degli anni ottanta, nella band Whitesnake.\nBiografia.\nNasce il 31 gennaio 1954 all'Aia, Paesi Bassi. All'et\u00e0 di due anni si trasferisce a Rotterdam, e all'et\u00e0 di dodici a Enschede. A 17 inizia a suonare la chitarra, ispirato dai grandi chitarristi degli anni sessanta e settanta, fra cui Jimi Hendrix, Jeff Beck, Eric Clapton e Leslie West. Prende anche lezioni da un pianista jazz, suonando per breve tempo nel gruppo \"Mother of Pearl\" insieme al batterista \"Jos Zoomer\". Durante gli anni settanta studia disegno al college, suonando la chitarra come turnista. Nel 1973 insieme al gruppo \"Darling\", registra il suo primo singolo, \"The guitarman. \"Successivamente suona, sia con i \"Pointer Sisters\" che con i \"Magic Box\".\nNel 1977 assieme a \"Jos Veldhuizen\" voce, \"Peter van Eyk\" al basso e \"Nico de Gooijer\" alla batteria, fonda i Teaser, band che nel 1978 realizza l'album omonimo. Dopo questo album e lo scioglimento del gruppo, Vandenberg decise nel 1981 di rinnovarlo. Chiam\u00f2 quindi al suo fianco \"Bert Heerink\" alla voce, \"Jos Zoomer\" alla batteria e \"Dick 'Motorhome' Kemper\" al basso. Al nuovo gruppo aveva dato il suo cognome: \"I Vandenberg\". Dopo aver registrato una demo e firmato per la Atlantic Records, il gruppo \"Vandenberg\" realizza tre album: \"Vandenberg\" (1982), \"Heading for a Storm\" (1983) e \"Alibi\" (1985). Famosi sono i singoli: \"\"Burning Heart\" e \"Friday Night\". A seguito del successo, i \"Vandenberg\" partecipano a diversi tour, con artisti come Ozzy Osbourne, Michael Schenker e i Kiss. Nel 1985 manc\u00f2 il giusto supporto della casa discografica, e il terzo album, \"Alibi\", non ebbe il successo sperato. Dopo la sostituzione alla voce di \"Heerink\" con \"Peter Struyk\", il gruppo si sciolse, complice anche la continua richiesta di David Coverdale per la partecipazione di Adrian Vandenberg nei suoi album.\nAdrian venne cos\u00ec chiamato negli Whitesnake. La sua prima apparizione fu nel brano \"Here I Go Again\", contenuto nell'album \"Whitesnake\", di cui realizz\u00f2 l'assolo di chitarra. Dopo aver completato il tour del 1987 - 1988, in coppia col chitarrista Vivian Campbell, Vandenberg collabor\u00f2 anche alla stesura dei brani del successivo album, pubblicato nel 1989, \"Slip of the Tongue\", ma si infortun\u00f2 al polso mentre eseguiva \"esercizi isometrici\" per prepararsi alle registrazioni, pertanto non fu in condizioni di poter suonare le parti di chitarra del disco incise da Steve Vai. Una volta guarito, in coppia con lo stesso Steve, inizia a partecipare a diversi tour, compreso il Monsters of Rock del 1990.\nA cavallo tra il 1993 e il 1994 prese parte alla breve vita della superband Manic Eden, insieme ad altri membri storici degli Whitesnake, quali Rudy Sarzo e Tommy Aldridge, con cui incise un solo, omonimo album, prima dello scioglimento probabilmente dovuto sia agli impegni delle rispettive carriere dei componenti, che delle scarse vendite dell'album, figlio di sonorit\u00e0 pi\u00f9 calde e bluesy, rispetto ai dischi di Coverdale.\nNel 1997 torn\u00f2 nuovamente negli Whitesnake per registrare l'album, \"Restless Heart\", collaborando nuovamente con Coverdale all'album acustico, \"Starkers in Tokyo\". Nel 1999 lascia il gruppo per passare pi\u00f9 tempo assieme alla sua famiglia. Nel 2001 inizia a lavorare come \"talent scout\", dedicandosi, negli anni successivi, all'hobby della pittura, che coltivava sin dai tempo dei Vandenberg\nNel 2003 i Vandenberg si sono riuniti, e nei primi mesi del 2004 hanno realizzato un greatest hits. Nel 2005, sempre assieme ai Vandenberg, ha prodotto un DVD di un live in Tokyo del 1984.\nVerso la fine della sua carriera a fianco di Coverdale, Adrian ebbe un incidente d'auto che gli caus\u00f2 notevoli problemi ai nervi di una spalla, procurandogli difficolt\u00e0 a reggere la chitarra per un tempo prolungato. Questo \u00e8 un altro degli aspetti che evidenziano come la carriera del talentuoso \"Flying Dutchman\" sia stata costellata sia di successi che episodi piuttosto sfortunati. A questo si pu\u00f2 aggiungere come le sue capacit\u00e0 abbiano dovuto confrontarsi, non solo con i rilevanti disagi fisici, ma anche con questioni stilistico-musicali avverse: si pu\u00f2 dire, infatti, che il chitarrista abbia sicuramente risentito del fardello di una pesante eredit\u00e0, quale quella lasciata da John Sykes, tuttora ritenuto il miglior composer che la band abbia mai accolto nella propria formazione, anche se \u00e8 opinione comune che i brani composti da Vandenberg per \"Slip of the Tongue\" sarebbero risultati molto pi\u00f9 efficaci se suonati dall'olandese e non da Vai. Inoltre, l'infortunio al polso con il subentro di Steve Vai per la registrazione dei brani che lo stesso Adrian aveva scritto insieme a David per l'album \"Slip of the Tongue\", hanno sicuramente rappresentato uno smacco per l'olandese, che ha sempre faticato a mettersi in luce in modo appropriato, spesso defilandosi a ruolo di supporto per lo stesso Vai: questo \u00e8 dovuto anche alla sua natura chitarristica, sin dai tempi dei Vandenberg e dei Manic Eden, pi\u00f9 propensa all'esecuzione in solitaria, dove riusciva a dare il meglio. Vi \u00e8 da dire che nel tour del 1990 molti commentatori osservarono come Vandenberg risultasse molto pi\u00f9 emozionante e non meno tecnico del pi\u00f9 appariscente Vai.\nLo stile.\nAdrian Vandemberg possiede uno stile musicale unico, in grado di renderlo riconoscibile nei contesti rock pi\u00f9 disparati, sin dai primordi con i Vandenberg. Il suo \u00e8 uno stile molto diverso rispetto allo stile degli altri chitarristi degli Whitesnake, pi\u00f9 votati ai funambolismi e allo \"shredding\". Adrian, ispirandosi allo stile di Michael Schenker, predilige unire passaggi lenti e veloci in una sorta di \"crescendo\", mischiando sonorit\u00e0 tipiche del Blues rock e dell'Hard Blues con licks tipici dell'heavy metal europeo anni 70-80. Questo lo rende, di fatto, un chitarrista piuttosto versatile, in grado di passare da contesti pi\u00f9 \"romantici\" ad altri, distintivi proprio dei Whitesnake. Nel suo \"romanticismo\" compositivo ha di fatto privilegiato la ricerca di uno stile melodico, piuttosto che uno rude o diretto, arioso, piuttosto che aggressivo. La massima espressione di tutto questo \u00e8 convogliata in ballate quali \"Burning Heart\", \"How Long\", \"Different World\" o in brani dove Adrian si concede alla chitarra acustica, ispirandosi ad uno stile neoclassico.\nStrumentazione.\nChitarre.\nVandenberg \u00e8 sempre stato un amante della Les Paul fin dai tempi dei Teaser, e per tutto il periodo dei Vandenberg, ma con il passare del tempo ricevette diverse offerte di endorsement da parte di case produttrici. La prima fu la giapponese Fernandes che gli propose un modello \"signature \", che vide la luce nel 1986 : corpo in tiglio, grafica custom, manico avvitato, ponte Floyd Rose, 3 pickup, selettore a 5 posizioni, volume e tono. Ne furono creati due esemplari, uno quello citato, l'altro, pi\u00f9 esclusivo, con corpo in frassino giapponese, costruzione neck-through, 3 pickup attivi e uno switch per selezionarli. Risulta che Adrian gradisse molto queste chitarre, ma fosse seccato dai tempi lunghi per la loro consegna mentre era in tour.\nNel 1982 utilizz\u00f2 anche una Schecter Custom mancina, da lui stesso modificata, fiammata, con tremolo e un pickup Bill Lawrence al ponte, visibile nel video di \"Burning Heart\". Alcune locandine testimoniano che per un breve periodo ha inoltre suonato una \"ESP\" \"Horizon I Custom,\" di colore rosso.\nNel 1988 l'americana \"Peavey\", contatt\u00f2 Vandenberg per creare un modello di chitarra \"signature\". Il chitarrista accett\u00f2 e lo stesso anno inizi\u00f2 la produzione in serie della Peavey Vandenberg, fatta a mano nella fabbrica Peavey nel Mississippi, che dur\u00f2 fino a met\u00e0 anni Novanta. Ne esistono serie diverse:\nUltimamente, nelle sue sporadiche apparizioni sul palco, \u00e8 tornato ad utilizzare la vecchia Gibson Les Paul dei primi tempi; tuttavia \u00e8 endorser del marchio di liuteria olandese Aristides Guitars, produttore di strumenti in materiali alternativi quali l'\"Arium\". Nelle sessioni acustiche live ha utilizzato una Ovation.\nAmplificazione ed effetti.\nAdrian usava, e con ogni probabilit\u00e0 usa tuttora, amplificatori Marshall, con ogni probabilit\u00e0 Plexi, con mod Master Volume, ai tempi dei Vandenberg, per poi passare a Peavey modello VTM nel periodo con i Whitesnake, visibile su un manifesto pubblicitario, ove \u00e8 presente anche Rudy Sarzo. Ai tempi del contratto con la Peavey, Vandenberg pubblicizz\u00f2 con un altro manifesto anche due pedali della stessa casa, il Peavey Digital Delay DDL3 e il Peavey Hotfoot Distortion, un OD.\nIn studio utilizzava un Dunlop Wah controller, collegato a un Dunlop rack mount wah, e un lexicon mpx-1 multifx unit che andava dal line out della '59 plexi per \"entrare\" in un Marshall 9200 Poweramp. I cabinet utilizzati erano delle casse 4x12\" Marshall 1960BX."}
{"id": "1134834", "revid": "1086846", "url": "https://it.wikipedia.org/wiki?curid=1134834", "title": "Artena", "text": "Art\u00e8na \u00e8 un comune italiano di abitanti della citt\u00e0 metropolitana di Roma Capitale nel Lazio. Fa parte della Comunit\u00e0 Montana dei Monti Lepini \"Area Romana\".\nSviluppatasi a partire dal XII secolo con il nome di \"Montefortino\", ha assunto il nome attuale nel 1873, in ricordo dell'antica citt\u00e0 dei Volsci, sulla cui area si crede fosse stata fondata.\nGeografia fisica.\nTerritorio.\nLa citt\u00e0 di Artena \u00e8 situata nell'alta valle del fiume Sacco, arroccato sulle prime propaggini dei monti Lepini a 420 metri s.l.m., e a una distanza di 30\u00a0km a sud di Roma.\nConfina a sud con i comuni di Cori e Rocca Massima in provincia di Latina; a est confina con Colleferro e Segni, a ovest con Lariano e Rocca di Papa; a nord confina con i comuni di Rocca Priora, Palestrina e Valmontone.\nUna exclave del suo territorio \u00e8 posta tra i comuni di Velletri, Cori, Lariano e Cisterna di Latina dove si trova il lago di Giulianello.\nOrografia.\nL'abitato di Artena sorge su un alto costone calcareo, propaggine settentrionale della dorsale Ernico-Lepino-Ausona che in direzione nord-ovest sud-est si estende fino al mar Tirreno. Presenta una morfologia piuttosto aspra con pendenze molto ripide superiori al 40% ed \u00e8 soggetta a fenomeni carsici che hanno dato origine a doline, pozzi e inghiottitoi. La quota pi\u00f9 alta si attesta sui 621 metri s.l.m.\nLa parte nuova del paese si sviluppa in una piana conformata da depositi alluvionali fluviali, prolungamento della pianura alluvionale del fiume Sacco e dei suoi affluenti, depositi vulcanici (prodotti in antichit\u00e0 dal vicino Vulcano Laziale) e sedimenti rimaneggiati con blandi rilievi che si attestano su quote tra i 200 e i 250 metri s.l.m. e che contorna tutto il bordo del costone su cui sorge la parte antica del paese. Si rileva la presenza di cavit\u00e0 di grande diametro (ne esistono almeno 4 nei territori di Artena e di Colleferro) presumibilmente dovute all'erosione dal basso e conseguente sprofondamento.\nA pochi chilometri di distanza il lago di Giulianello, le cui origini sono ancora allo studio, \u00e8 una cavit\u00e0 poco profonda di forma ovale e ha presumibilmente origine vulcanica, forse un cratere a emissione gassosa.\nClima.\nAppartenente alla zona D della Classificazione climatica dei comuni italiani, Artena ha un clima caratterizzato da estate calde (massima temperatura 35\\36 gradi) e inverni non tanto freddi. Le ultime grandi nevicate furono quelle del 1985 (con la cittadina ricoperta da 1 metro e mezzo di neve) e quella del 2012.\nEtimologia.\nLivio (III,30) scrive testualmente: \"Horatius, cum iam Aequi Corbione interfecto praesidio Ortonam etiam cepissent, in Algido pugnat [...]\", Il console Marco Orazio Pulvillo ingaggia battaglia sul monte Algido (459 a.C.) poich\u00e9 gli Equi, annientato il presidio di Corbione, avevano conquistato anche Ortona\".\nIl nome citato dallo storico \u00e8 identico a quello della citt\u00e0 frentana che si erge su un promontorio ripido al mare, identico al paese di Ortona nella Marsica, che sorge su un colle ripido al fiume. Il nome Artena, allora, non pu\u00f2 che avere la stessa origine, da accadico arittu \"dritto, perpendicolare\" e accadico enu \"fiume, sorgente,\" e fa riferimento al fatto di trovarsi su un'altura nell'alta valle del fiume Sacco.\nStoria.\nScavi archeologici nel 1830 da lord Beverly compiuti nei pressi del paese hanno dimostrato l'esistenza di una citt\u00e0 d'origine preromana, sorta prima dell'VIII secolo a.C. di cui restano imponenti mura ciclopiche, e altri reperti straordinari, contenuti oggi nel museo archeologico dedicato a Roger Lambrechts.\nSulla base di questi ritrovamenti e dei passi di Tito Livio che pone la citt\u00e0 tra Ecetra e Ferentino, Antonio Nibby identific\u00f2 questo sito con l'antica citt\u00e0 di \"Artena\", prima volsca e quindi romana, che poi sarebbe diventata \"Montefortino\", dal \"castrum\" che si ergeva sul monte, nome che la citt\u00e0 ebbe dal Medioevo fino al 1873.\nNel 404 a.C. Roma, mentre continuava l'assedio di Veio iniziato l'anno prima, rivolse la propria attenzione ai Volsci, che furono sconfitti in una battaglia campale tra Ferentino ed Ecetra. I romani poi riuscirono a conquistare la citt\u00e0 volsca di Artena, grazie al tradimento di uno schiavo, che indic\u00f2 ai soldati un passaggio per arrivare alla rocca, dove si erano asserragliati i difensori.\nL'esistenza di Montefortino \u00e8 documentata fin dal 1226, quando su di essa \u00e8 ascritta la signoria Conti di Segni. che ressero il castello fino al 1475, quando su presa d'assalto da Carlo VIII di Francia durante la sua marcia su Napoli, perch\u00e9 il signore \"Jacopo Conti\" si era alleato con gli Aragonesi. Presa Artena ne fece signore Prospero Colonna della potente e antica famiglia Colonna.\nLa spiccata attivit\u00e0 antipapale di questi ultimi, provoc\u00f2 ad Artena diverse distruzioni per opera dei Pontefici nel 1526 (Clemente VII), nel 1543 (Paolo III) e nel 1557, sotto Paolo IV che, addirittura, giunse a mettere fuori legge gli abitanti di Montefortino solo perch\u00e9 erano stati fedeli alla famiglia Colonna, a far radere al suolo l'abitato, e a esercitare il rito dell'aratura e della semina del sale sulle rovine della cittadina.\nA causa dei grossi debiti contratti dalla famiglia Colonna, Montefortino fu venduto al Cardinale Scipione Borghese nel 1614 che ne divenne il signore. Il cardinale Borghese port\u00f2 notevoli migliorie alla citt\u00e0; s'impegn\u00f2 fino in fondo a riedificare il paese, messo in difficolt\u00e0 dalle continue devastazioni e dalla cattiva amministrazione dei Colonna. Molte innovazioni di quell'epoca sono ancora oggi presenti: la centrale Piazza della Vittoria, l'Arco Borghese, la Via del Borgo, la Via Nuova, il Convento di San Francesco e l'Asilo di San Marco. Inoltre il principe cardinale fece ristrutturare il Palazzo, gi\u00e0 cominciato dai Colonna, che porta il suo nome. L'antica famiglia Borghese rimase proprietaria di Montefortino anche durante il periodo napoleonico.\nNel 1849 si rifugi\u00f2 a Montefortino Giuseppe Garibaldi, in fuga da Roma, dove soggiorn\u00f2 una notte, partendo poi per la Romagna.\nNegli anni recenti, il paese grazie alla vicinanza con le citt\u00e0 di Roma e Latina e la posizione in prossimit\u00e0 del casello autostradale di Valmontone ha conosciuto un discreto sviluppo demografico ed economico.\nMonumenti e luoghi d'interesse.\nL'intero centro storico, tra i meglio conservati del Lazio, rappresenta un mirabile esempio di antico borgo pedemontano.\nL'abitato, che si articola in una rete di vicoli a scalini con edifici in muratura a faccia vista e finestre piccole e strette quasi fossero feritoie, \u00e8 edificato su una lunga e stretta costola calcarea fra due cavit\u00e0 carsiche, delle quali una si apre immediatamente sotto le case con una parete a strapiombo. \nL'aspetto complessivo rievoca il toponimo medievale, Montefortino, avendo il paese un aspetto pi\u00f9 simile ad una fortezza che ad un centro abitato.\nDal Borgo basso alla Rocca posta in sommit\u00e0 si superano circa 150 m di dislivello, caratteristica questa comune a pochi altri centri storici al mondo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nIl principale evento \u00e8 la Processione della Madonna della Grazie che si svolge ininterrottamente dal 1731 ogni anno, il sabato che precede la terza domenica di maggio. La Madonna delle Grazie di Artena \u00e8 venerata nel paese fin dal XV secolo, quando fu ritrovata la Statua della Vergine delle Grazie, probabilmente trafugata da banditi in qualche chiesa del napoletano e lasciata dalle parti di Artena.\nLa prima processione si svolge a maggio del 1731 e da allora si \u00e8 svolta ininterrottamente per 275 anni senza alcuna interruzione nemmeno nel periodo della guerra.\nNel 1678, l'Immagine della Vergine \u00e8 stata incoronata, perch\u00e9 ritenuta miracolosa, visto che in molti testimoniarono di numerosi miracoli effettuati dalla Madonna delle Grazie di Artena.\nDal 1789 circa, in processione vengono portati i Cristi Fiorati, enormi crocifissi inghirlandati con petali di fiori a rappresentare i temi pi\u00f9 importanti della fede. Ogni confraternita ne porta in spalla uno accompagnato dallo stendardo della stessa confraternita.\nLa processione si svolge ogni terzo sabato di maggio e parte dalla casa abituale della Madonna delle Grazie, dal santuario di Santa Maria, la chiesa posta nel punto pi\u00f9 alto della citt\u00e0.\nLa Madonna resta coperta per quasi un anno alla vista del popolo e viene scoperta solo il venerd\u00ec vigilia della processione.\nSolitamente i botti oscuri annunciano l'avvio della processione: la Madonna attraverso le vie del centro storico di Artena raggiunge il paese a valle e poi risale verso il borgo antico, dove, dopo quattro ore di processione, arriva nella chiesa di Santa Croce.\nLa statua viene messa in mostra per l'adorazione e la preghiera per una settimana, fino alla domenica successiva, quando attraverso un'altra processione ritorna nella chiesa di Santa Maria.\nLa processione vede la partecipazione di oltre cinquemila persone. Tutte o quasi, scalze e con enormi ceri in braccio.\nAltra manifestazione \u00e8 il Palio delle Contrade, che si festeggia ogni secondo sabato di agosto. La manifestazione si apre con la sfilata storica per le vie del borgo antico, fino al Parco di Villa Borghese, dove si svolgono le 20 gare di abilit\u00e0 basate sulle antiche tradizioni, tra le dieci contrade di Artena. Una festa rinata nel 1992 che affonda le radici nel XIV sec. con il nome del Palio della Maddalena. Nel 2020 la manifestazione non \u00e8 svolta a causa della pandemia di Covid-19.\nCultura.\nCinema.\nArtena \u00e8 stata teatro di alcune pellicole cinematografiche tra cui citiamo\nEconomia.\nL'economia si basa sull'agricoltura e sull'allevamento.\nInfrastrutture e trasporti.\nArtena \u00e8 servita dall'autostrada A1 Milano-Napoli tramite il casello di Valmontone. Le altre arterie stradali costituenti la rete principale sono la strada provinciale 215 Tuscolana, la strada provinciale 600 Ariana e la strada provinciale 81/a Artena-Giulianello.\nIl comune \u00e8 servito dalla Stazione di Valmontone, ubicata lungo la linea ferroviaria Roma-Cassino-Napoli, tramite la linea regionale FL6. In passato Artena era servita dalla stazione di Artena-Valmontone, posta sulla linea Velletri-Segni.\nLa mobilit\u00e0 interurbana \u00e8 garantita dagli autoservizi curati dalla societ\u00e0 COTRAL.\nAmministrazione.\nNel 1873 \"Montefortino\" cambi\u00f2 denominazione in Artena.\nGemellaggi.\nArtena \u00e8 gemellata con:\nSport.\nRugby.\nArtena rugby Redblu asd, societ\u00e0 sportiva di Rugby erede della che ha militato nella Serie A femminile e vincitrice della Coppa Italia femminile nel 2016. \u00c8 attiva solo a livello giovanile.\nNel territorio comunale ha la sede espositiva in Museo del rugby"}
{"id": "1134838", "revid": "124946177", "url": "https://it.wikipedia.org/wiki?curid=1134838", "title": "Episodi di Detective Conan", "text": "Lista degli episodi di \"Detective Conan\", serie televisiva anime prodotta dallo studio TMS Entertainment e basata sull'omonimo manga di G\u014dsh\u014d Aoyama. La serie \u00e8 trasmessa in Giappone su Nippon Television e Yomiuri TV dall'8 gennaio 1996.\nIn Italia, la numerazione degli episodi \u00e8 diversa rispetto a quella originale in quanto gli episodi speciali della durata di una o due ore vengono divisi in parti di circa 20 minuti. Mediaset ha trasmesso in prima visione i primi 593 episodi (542) ripartiti nel seguente ordine cronologico: 488 su Italia 1, 49 su Hiro, altri 36 su Italia 1 e 20 su Italia 2. In seguito, De Agostini ha trasmesso in prima visione su Super! 183 episodi: dal 594 (543) al 776 (724).\nStagioni.\nL'anime di \"Detective Conan\" \u00e8 diviso in stagioni in base ai DVD pubblicati in Giappone. Gli episodi di ogni stagione si trovano nella relativa sotto-pagina.\nDivisione italiana delle stagioni.\nIn Italia, l'anime \u00e8 diviso in stagioni secondo i blocchi di episodi acquistati da Mediaset prima (che identifica ogni stagione utilizzando i numeri romani) e da De Agostini a partire dall'undicesimo (che invece usa i numeri arabi). La divisione in stagioni \u00e8 comunque visibile soltanto nelle informazioni digitali sul programma e sulle guide dei programmi. In questa lista, gli episodi sono indicati secondo la numerazione italiana.\nSigle.\nSigle originali giapponesi.\nCome in ogni anime, anche in \"Detective Conan\" c'\u00e8 un continuo cambio di sigle, e fino ad ora la serie ne conta rispettivamente 55 d'apertura e 65 di chiusura.\nSolitamente queste sigle appartengono al genere j-pop, e alcune di esse sono eseguite da cantati quali Mai Kuraki, Rina Aiuchi, i GARNET CROW. Altre appartengono al genere j-rock, come quelle dei B'z.\nNel 2013 \u00e8 stata utilizzata per la prima volta una canzone di un gruppo non giapponese, seppur cantata in lingua giapponese: \"Hitomi no melody\" del gruppo sudcoreano BOYFRIEND, usata come sigla finale. Tra il 2015 e il 2016 sono state utilizzate due delle sigle iniziali in una nuova versione, \"Nazo\" come sigla di apertura, e \"Unmei no roulette mawashite\" come sigla di chiusura.\nDVD.\nDVD giapponesi.\nDa giugno 1996 a ottobre 2006 Sh\u014dgakukan ha pubblicato 426 episodi in VHS, per poi pubblicare in DVD gli episodi a partire dal primo fino al 134 (\"Part 1-5\") e continuare a pubblicare solo in DVD gli episodi dal 427. Gli episodi dal 135 al 426 (\"Part 6-14\") erano gi\u00e0 usciti anche in DVD dal 2000. I DVD sono divisi in stagioni chiamate in inglese \"Part\" e ogni DVD \u00e8 chiamato \"Volume\". A settembre 2021 i DVD pubblicati sono 252 in 29 \"Part\".\nDVD italiani.\nIn Italia, \u00e8 uscito nel 2008 sotto i marchi Fool Frame ed Exa Cinema un cofanetto contenente quattro DVD con i primi undici episodi della serie e il primo film, ma poi la pubblicazione \u00e8 stata interrotta a causa della chiusura della casa editrice. I DVD contenenti gli episodi della prima stagione sono usciti attraverso pubblicazioni periodiche in edicola a cura di De Agostini. Le uscite che inizialmente prevedevano anche la seconda stagione sono state ridotte alla sola prima stagione. Negli episodi erano presenti le sigle originali, gli eyecatch e gli epiloghi doppiati ma non trasmessi da Mediaset, mentre non erano presenti prologhi, anticipazioni e \"Next Conan's hint\"."}
{"id": "1134840", "revid": "486946", "url": "https://it.wikipedia.org/wiki?curid=1134840", "title": "Ascanio Sforza", "text": ""}
{"id": "1134844", "revid": "46291", "url": "https://it.wikipedia.org/wiki?curid=1134844", "title": "Artocarpus", "text": "Artocarpus , o albero del pane, \u00e8 un genere di alberi e arbusti della famiglia delle Moracee.\nIl nome \"Artocarpus\" deriva dal greco \"artos\" ( = pane) e \"karpos\" ( = frutto) e fa riferimento al gusto dei frutti dopo la cottura. Un'origine simile ha anche il nome volgare \"albero del pane\", che si applica in senso stretto alla specie \"Artocarpus altilis\" e in senso ampio a tutte le specie del genere. L'antico nome con cui veniva chiamato il frutto in sanscrito era \"panasa\", da cui deriva l'italiano panassa, con cui ci si riferisce a tutti i frutti delle varie specie di \"Artocarpus\".\nDescrizione.\nLe specie di questo genere sono tutte legnose, alberi o arbusti.\nSono piante monoiche: i singoli fiori sono unisessuali, ma fiori di entrambi i sessi coesistono sulla stessa pianta. I fiori maschili sono molto piccoli, ma riuniti in infiorescenze a forma di spiga, lunghe talvolta decine di centimetri. I fiori femminili hanno ovario supero, sono piccoli e verdastri e sono riuniti anch'essi in infiorescenze sostenute da una base spugnosa; ogni infiorescenza pu\u00f2 contenere pi\u00f9 di mille fiori.\nLe foglie sono grandi, alterne, ovali o lobate, e hanno forma diversa secondo le specie.\nIl frutto (edule in molte specie) \u00e8 un sincarpo anche di grandi dimensioni.\nDistribuzione e habitat.\nIl genere \"Artocarpus\" \u00e8 spontaneo nell'Asia tropicale e in Oceania.\nMolte specie del genere sono ampiamente coltivate nelle regioni d'origine e anche in altri paesi tropicali per il frutto. Tra le panasse pi\u00f9 coltivate ricordiamo il \"panfrutto\" (\"Artocarpus altilis\"), la \"giaca\" (\"Artocarpus heterophyllus\"), la \"sciampada\" (\"Artocarpus integer\"), la \"moranga\" (\"Artocarpus odoratissimus\") e \"Artocarpus camansi\".\nSistematica.\nIl genere \"Artocarpus\" fu descritto per la prima volta dai naturalisti tedeschi Johann Reinhold e Johann Georg Adam Forster, padre e figlio, che presero parte al secondo viaggio di Cook nel Pacifico.\nLa specie da loro descritta, \"Artocarpus communis\", \u00e8 oggi generalmente divisa in tre specie, \"A. altilis\", \"A. camansi\" e \"A. mariannensis\".\nAlcuni studiosi, basandosi su recenti ricerche filogenetiche e sulla posizione e l'anatomia delle foglie, hanno proposto di suddividere il genere in due sottogeneri: \nA questo genere vengono oggi ascritte 50-60 specie, ma il numero potrebbe essere inferiore, a causa dell'esistenza di molti sinonimi.\nPer esempio, Species 2000 (catalogo 2007) ne registra come \"accettate\" solo dieci, mentre GRIN (feb.2009) ne elenca 18.\nRiportiamo qui sotto l'elenco combinato di queste due fonti (G indica le specie elencate solo da Grin, S quelle solo da Species 2000):\nUsi.\nMolte specie di \"Artocarpus\" sono coltivate nelle regioni tropicali dell'Asia e dell'Oceania; la coltivazione di \"A. altilis\" e \"A. heterophyllus\" si \u00e8 estesa anche al Sudamerica.\nComunemente, i frutti - ricchi di carboidrati - vengono consumati cotti, ma in alcuni casi (p.es. \"A.heterophyllus\") sono apprezzati anche crudi. Il frutti dell'albero del pane e di altre specie della famiglia Artocarpus, (a parte quelli del genere Heterophyllus), sono, a causa dell'alto contenuto di amidi, completamente indigesti e purganti allo stato crudo.\nSono apprezzati anche i semi, commestibili (previa cottura) e ricchi di proteine oltre che di oli; in alcuni casi (p.es. \"A.camansi\") i grossi semi sono addirittura il prodotto pi\u00f9 importante.\nEsistono poi le consuete applicazioni collaterali dei frutti: marmellate, frutta secca, canditi ecc.\n\"Artocarpus\" \u00e8 usato anche per l'alimentazione degli animali domestici, ai quali vengono forniti i frutti (o gli scarti dei frutti) e talvolta anche le foglie.\nAlcune specie di \"Artocarpus\" sono apprezzate anche per il legno, leggero e flessibile. Per esempio, nelle isole del Pacifico il legno di \"A.altilis\" \u00e8 apprezzato per la fabbricazione di canoe mono- o biposto.\nNelle regioni tropicali \"Artocarpus\" trova anche impiego talvolta come pianta ornamentale.\nInfine, alcune specie sono apprezzate per le propriet\u00e0 medicinali del lattice, che \u00e8 antimicotico e astringente.\nCollegamenti esterni.\nColtivazione di \"Artocarpus\" (in italiano)&lt;br&gt;\n\"Traditional Tree Initiative\" su Agroforestry (in inglese)"}
{"id": "1134846", "revid": "438678", "url": "https://it.wikipedia.org/wiki?curid=1134846", "title": "Ferdinand Buisson", "text": "Biografia.\nNacque a Parigi da un pastore protestante, giudice presso il tribunale di Saint-\u00c9tienne.\nInterruppe gli studi nel 1857, a causa della morte del padre, per potere sostenere economicamente la famiglia. Riprese dopo poco la scuola, concludendo gli studi superiori al Liceo Condorcet di Parigi, ottenendo successivamente all'Universit\u00e0 della capitale francese la facolt\u00e0 all'insegnamento della filosofia. La laurea gli venne invece conferita nel 1892, all'et\u00e0 di 51 anni.\nArdente pacifista, radicale di stampo socialista, attaccato nel suo paese d'origine per le idee da lui espresse, si trasfer\u00ec nel 1866 in Svizzera, dove fond\u00f2 la \"Lega internazionale per la pace e la libert\u00e0\" (\"Ligue internationale de la paix et de la libert\u00e9\").\nIn quegli anni svilupp\u00f2 la sua teoria pacifista con la pubblicazione di \"L'Abolition de la guerre par l'instruction\" e \"Christianisme lib\u00e9ral\", in cui afferm\u00f2 la sua indipendenza dalla religione come istituzione.\nDopo la caduta di Napoleone III rientr\u00f2 in Francia, venendo nominato da Jules Simon, Ministro dell'educazione della III Repubblica, responsabile dell'istruzione di base. La sua impronta laica data nell'insegnamento nelle scuole della religione Cattolica gli valse l'accusa dell'Assemblea Nazionale di anticlericalismo.\nL'attivit\u00e0 di Buisson prosegu\u00ec comunque negli anni, fino al 1894, anno in cui scoppi\u00f2 l'Affare Dreyfus, che lo convinse ad entrare in politica. A causa dell'ingiustizia perpetrata ai danni di Alfred Dreyfus, si convinse della necessit\u00e0 di creare un organismo preposto alla difesa dei diritti umani, e nel 1898 fond\u00f2 la \"Ligue des droits de l'homme\", che presiedette per diversi anni.\nEletto al Senato della Repubblica, prosegu\u00ec la sua lotta per il riconoscimento dell'uguaglianza e della certezza del giudizio, tra il 1902 e il 1914, anni in cui venne riconfermato dall'elettorato. Nel 1919 si ripresent\u00f2 alle consultazioni, per poi abbandonare definitivamente la vita politica nel 1924, a 81 anni, per ritirarsi a vita privata.\nMor\u00ec di infarto nella sua casa parigina."}
{"id": "1134849", "revid": "36426", "url": "https://it.wikipedia.org/wiki?curid=1134849", "title": "Chiesa della SS. Annunziata di Uliveto", "text": ""}
{"id": "1134862", "revid": "287204", "url": "https://it.wikipedia.org/wiki?curid=1134862", "title": "Boxtar", "text": "Bochtar (in tagico \u0411\u043e\u0445\u0442\u0430\u0440; dal 1944 al 2018 \"Qur\u01e7onteppa\", formalmente in russo Kurgan-Tyube, dalla parola persiana \u06af\u0631\u06af\u0627\u0646 \u062a\u067e\u0647 che significa \"Colline di Gurgan\") \u00e8 una citt\u00e0 del Tagikistan sudoccidentale. \u00c8 il capoluogo della regione di Chatlon e la quarta citt\u00e0 della nazione per grandezza, con una popolazione di 110.800 abitanti (stima 2019). Dista 100 chilometri da Du\u0161anbe.\nPopolazione.\nBochtar \u00e8 una delle citt\u00e0 principali del Paese ed \u00e8 in rapida crescita demografica anche per via dei lavoratori immigrati tagiki in Russia.\nInsieme alla capitale Du\u0161anbe, Bochtar \u00e8 demograficamente molto pi\u00f9 diversificata rispetto alle altre principali citt\u00e0 tagike come Chujand, K\u00fclob o Istaravshan."}
{"id": "1134873", "revid": "132266", "url": "https://it.wikipedia.org/wiki?curid=1134873", "title": "Roll-on/roll-off", "text": "Il Roll-on/roll-off (pi\u00f9 comunemente Ro-Ro, dall'inglese a caricazione orizzontale o rotabile) \u00e8 una nave-traghetto progettata per il trasporto con modalit\u00e0 di imbarco e sbarco di veicoli gommati (sulle proprie ruote), e di carichi, disposti su pianali o in contenitori, caricati e scaricati per mezzo di veicoli dotati di ruote in modo autonomo e senza ausilio di mezzi meccanici esterni.\nDescrizione.\nProgettati per trasportare carichi rotanti su ruote come automobili, autocarri oppure vagoni ferroviari, i Ro/Ro a differenza delle navi mercantili standard, talvolta definite impropriamente \"Lo-Lo\" (lift-on/lift-off) che usano una gru per imbarcare o sbarcare un carico, hanno scivoli o rampe che consentono alle vetture di salire (roll on) e scendere (roll off) dall'imbarcazione quando \u00e8 in porto. Generalmente sono dotate di pi\u00f9 ponti garage collegati con rampe d'accesso e/o montacarichi.\nTuttavia, comunemente, con il solo termine Ro/Ro si intende un traghetto per il solo trasporto di merci senza servizio passeggeri. Per indicare un traghetto che effettua anche servizio passeggeri si usa il termine Ro-Pax (Roll-on/roll-off Passengers); in questo caso la configurazione stessa dei ponti di carico \u00e8 orientata per un trasporto combinato di mezzi pesanti e per le automobili al seguito dei passeggeri. Queste ultime necessitano di un'altezza dei ponti inferiore; per permettere ci\u00f2, alcuni ponti possono essere di tipo piattaforma mobile, che possono raddoppiare la capacit\u00e0 di un ponte in base all'esigenza di carico; questo rende multifunzionali e duttili le navi, come ad esempio avere una capacit\u00e0 di trasporto che pu\u00f2 essere pi\u00f9 orientata al trasporto di autotreni o di autovetture, in base alle esigenze di traffico della linea servita e/o della stagione.\nTipologia.\nTra i tipi di navi Ro/Ro rientrano traghetti, Ro-Pax, Ro-Con (Rotabili+container), chiatte, navi convenzionali con rampa poppiera, PCC (\"Pure Car Carrier\") cio\u00e8 nave porta auto e PCTC (\"Pure Car and Truck Carrier\") ossia portaveicoli. Queste due ultime categorie rappresentano il principale metodo di trasporto automobili (e mezzi pesanti da cantiere) su rotte oceaniche, trasportando una media di 5000 automobili, suddivise su 12 ponti interni.\nA differenza dell'ambito mercantile dove il carico \u00e8 normalmente misurato in tonnellate, il carico dei Ro/Ro \u00e8 tipicamente misurato dalle corsie in metri lineari (\"LIMs, Lanes in meters\" in lingua inglese). Questo \u00e8 calcolato sommando i metri delle corsie dedicate al trasporto di semirimorchi."}
{"id": "1134874", "revid": "36426", "url": "https://it.wikipedia.org/wiki?curid=1134874", "title": "Festa del S.S. Salvatore", "text": ""}
{"id": "1134877", "revid": "1442080", "url": "https://it.wikipedia.org/wiki?curid=1134877", "title": "Naked Baby Photos", "text": "Naked Baby Photos \u00e8 un album compilation dei Ben Folds Five che raccoglie b-sides, inediti e versioni live non pubblicate nei precedenti due dischi. Fu pubblicato il 13 gennaio 1998 per sfruttare commercialmente il buon successo ottenuto dal precedente Whatever and ever amen."}
{"id": "1134882", "revid": "166479", "url": "https://it.wikipedia.org/wiki?curid=1134882", "title": "Diego Camacho", "text": ""}
{"id": "1134884", "revid": "647919", "url": "https://it.wikipedia.org/wiki?curid=1134884", "title": "Ro-Ro", "text": ""}
{"id": "1134887", "revid": "36426", "url": "https://it.wikipedia.org/wiki?curid=1134887", "title": "Chiesa di S. Tommaso in Parione", "text": ""}
{"id": "1134895", "revid": "767487", "url": "https://it.wikipedia.org/wiki?curid=1134895", "title": "Seth Lakeman", "text": "Nominato per il prestigioso Mercury Music Prize, Lakeman fece parte a diversi progetti musicali, tra cui quello con i suoi due fratelli, Sam Lakeman e Sean Lakeman. Si \u00e8 affermato principalmente come solista.\nBiografia.\nSeth Lakeman \u00e8 nato a Buckland Monachorum, presso Yelverton, nel Devon.\nComincia a suonare fin da piccolo con la sua famiglia e i fratelli Sam e Sean. \nI tre fratelli pubblicarono nel 1994 il loro album di debutto, (\"Three Piece Suite\") con il nome di The Lakeman Brothers.\nNel 2002, Seth pubblica il suo primo album solista, \"The Punch Bowl\", che viene acclamato dalla critica inglese.\nIl secondo album, \"Kitty Jay\", esce nel 2004.\nDopo un lungo tour, Seth Lakeman si dedica al terzo album, \"Freedom Fields\" (2006), anticipato dal singolo \"Lady of the Sea\", che riceve un discreto successo di pubblico e critica.\nNel 2007, Seth fa da sostenitore a Tori Amos durante la parte europea del suo tour mondiale."}
{"id": "1134898", "revid": "838137", "url": "https://it.wikipedia.org/wiki?curid=1134898", "title": "Flavio Anicio Massimo", "text": "Biografia.\nMassimo era discendente dell'imperatore romano Petronio Massimo e membro come lui della nobile \"gens\" Anicia; il padre era Volusiano, console del 503, e aveva un fratello di nome Marciano e uno zio paterno di nome Liberio. Massimo si spos\u00f2 una prima volta nel 510, poi ottenne, ancora in giovane et\u00e0, il consolato in Occidente \"sine collega\" per l'anno 523: in tale occasione ottenne il permesso di re Teodorico di celebrare l'evento con delle \"venationes\" al Colosseo, gli ultimi giochi mai tenuti l\u00ec, ma il re si lament\u00f2 per lo spreco di denaro.\nTra il 525 e il 535 fu elevato al rango di \"patricius\"; re Teodato gli diede in moglie nel 535 una principessa ostrogota, lo nomin\u00f2 \"primicerius domesticus\" e gli assegn\u00f2 le propriet\u00e0 di Marciano, che in seguito Giustiniano I gli fece dividere con Liberio.\nDurante la guerra gotica, nel 537, fu allontanato da Roma con altri senatori per volere di Belisario, il quale temeva se la intendesse con i Goti assedianti, per poi tornarvi alla fine dell'assedio (538). Il 17 dicembre 546, per\u00f2, il re goto Totila riusc\u00ec a prendere l'Urbe, e Massimo e altri senatori si nascosero nella basilica di San Pietro in Vaticano. Catturato e inviato in Campania, si trovava ancora l\u00ec quando, nel 552, Narsete liber\u00f2 Roma: i senatori si incamminarono per l'Urbe, ma i Goti che lo custodivano, inferociti dalla morte di Totila, li uccisero tutti."}
{"id": "1134913", "revid": "36426", "url": "https://it.wikipedia.org/wiki?curid=1134913", "title": "Santa Maria al Paradiso", "text": ""}
{"id": "1134922", "revid": "287204", "url": "https://it.wikipedia.org/wiki?curid=1134922", "title": "Mika Kaurismaki", "text": ""}
{"id": "1134926", "revid": "3082", "url": "https://it.wikipedia.org/wiki?curid=1134926", "title": "Anicio Massimo", "text": ""}
{"id": "1134931", "revid": "123347748", "url": "https://it.wikipedia.org/wiki?curid=1134931", "title": "Frigi", "text": "I Frigi erano una popolazione indoeuropea storicamente stanziatasi nell'Anatolia centro-occidentale, in una regione che da loro prese il nome di Frigia, dove appunto vi si stabilirono nel XII secolo a.C. circa; in seguito si estesero ulteriormente verso oriente, fino ad occupare l'intero bacino del fiume Halys, ed occidente, fin quasi alle coste del Mare Egeo. La loro capitale fu Gordio. \nIl loro regno tocc\u00f2 l'apogeo nel VII secolo a.C., quando regnarono, secondo la tradizione mitologica, i sovrani Gordio e Mida. Devastata da un'incursione dei Cimmeri, la Frigia entr\u00f2 progressivamente in decadenza e i Frigi divennero sudditi di nuove potenze regionali emergenti, fino a essere ridotti al rango di schiavi. La loro autonomia venne definitivamente soppressa dall'invasione dei Galati, nel 275 a.C.\nLe fonti antiche, soprattutto greche, testimoniano l'elevata abilit\u00e0 dei Frigi nelle arti, tanto da ritenerli inventori di strumenti musicali, ricami e forme letterarie.\nEtnonimo.\nL'etnonimo \"Frigi\" deriva dal termine con il quale il popolo era identificato dai Greci, che li consideravano affini ai Macedoni e ai Traci, e corrisponde sostanzialmente all'endoetnonimo \"\u0392\u03c1\u03af\u03b3\u03b5\u03c2\" (\"Briges\"). Altre fonti antiche, assire, li designano invece con il termine \"Muski\", dalla radice \"mus\"-/\"mys\"- che ricorre anche in Moesi e Misi, altri popoli balcanici affini ai traci che forse gli Assiri non distinguevano dai Frigi. In alternativa, Igor' Michajlovi\u010d D'jakonov ha anche ipotizzato che \"Muski\" designasse gli Armeni, con il morfema \"-k\" tipico del plurale della lingua armena; anche in questo caso, si tratterebbe di una confusione tra i due popoli risalente all'epoca del loro insediamento in Anatolia, pressoch\u00e9 contemporanea.\nStoria.\nLe origini.\nStaccatisi dal ceppo indoeuropeo nel tardo III millennio a.C., probabilmente nel XXIII-XXII secolo a.C., i Frigi mossero dalle originarie steppe tra Caucaso e Mar Nero verso la Penisola Balcanica, in un movimento migratorio plurisecolare. Sulla base delle prove archeologiche, alcuni studiosi come Nicholas Hammond e Eugene N. Borza sostengono che i Frigi furono membri della cultura lusaziana che migrarono nei [Balcani meridionali durante la tarda Et\u00e0 del Bronzo.\nL'insediamento in Anatolia.\nNon \u00e8 nota la data esatta del passaggio dei Frigi dai Balcani all'Anatolia, dove tuttavia risultano certamente presenti nel XII secolo a.C. Probabilmente furono loro, assieme ai Kaska, ad abbattere definitivamente l'Impero ittita, insediandosi sul suo territorio.\nLa prima menzione dei Frigi (\"Mushki\") si deve a fonti assire: ancora nel XII secolo minacciarono infatti l'Impero assiro e furono sconfitti da Tiglat-Pileser I.\nIl regno di Frigia.\nA partire da una ristretta zona dell'Anatolia centro-occidentale, tra la Bitinia e il fiume Halys, il regno dei Frigi si espanse progressivamente verso est e verso sud-ovest, fino a toccare la massima espansione nel VII secolo a.C. In quel periodo giunse a includere quasi tutta la met\u00e0 occidentale dell'Anatolia, inclusa Ancyra, ma non ebbe mai il controllo delle regioni costiere della Licia, della Lidia, della Caria, n\u00e9 delle \"polis\" greche della costa orientale del Mar Egeo.\nAl VII secolo risalgono anche i regni dei due pi\u00f9 celebri sovrani frigi: Gordio, eponimo della capitale del regno, Gordio, e ricordato dalla mitologia greca per il celebre nodo insolubile che aveva collocato nel tempio di Zeus e che soltanto Alessandro Magno avrebbe saputo sciogliere, e suo figlio Mida, dalla leggendaria ricchezza. Secondo la leggenda, Mida si suicid\u00f2 dopo esser stato sconfitto dai Cimmeri, popolo iranico di saccheggiatori calato anch'esso in Anatolia a partire dalle steppe a nord del Mar Nero, attraverso il Caucaso. Nella tomba di Mida, presso Gordio, \u00e8 stato rinvenuto un ricco e vario corredo funebre, privo tuttavia di qualsiasi oggetto d'oro, probabilmente a causa delle razzie cimmeriche.\nLa decadenza.\nIl regno dei Frigi non si riprese mai completamente dopo l'incursione dei Cimmeri. Gi\u00e0 sul finire del VII secolo la nuova potenza egemone dell'Anatolia occidentale divenne la Lidia e nel VI la Frigia fu sottomessa all'Impero persiano. Soldati frigi entrarono nell'esercito di Serse impegnato nella spedizione contro la Grecia. Il declino continu\u00f2, tanto che numerosi Frigi divennero schiavi venduti nelle citt\u00e0 greche. La scomparsa dei Frigi come popolo autonomo fu tuttavia dovuto all'invasione del 275 a.C. dei Galati, popolo celtico proveniente dall'Europa centrale: la Frigia occidentale fu annessa al Regno di Pergamo, mentre la parte orientale entr\u00f2 a far parte della Galazia, il potentato dei nuovi conquistatori.\nSociet\u00e0.\nLe scarse testimonianze sulla societ\u00e0 dei Frigi non consentono una descrizione completa, tuttavia le tracce rimaste lasciano scorgere un miscuglio di elementi tipicamente indoeuropei, di impronta nomade e guerresca, e di altri tratti dalle culture agricole gi\u00e0 esistenti da secoli nei territori di insediamento storico del popolo. Probabilmente i Frigi, secondo un modello tipico di numerosi processi di invasione indoeuropea, costituirono un'aristocrazia militare che si impose sulla popolazione preesistente, costituita nel territorio dagli ittiti. Tra i tratti pi\u00f9 marcatamente indoeuropei spicca la loro notoria competenza nell'allevamento dei cavalli e nel loro impiego, anche a fini bellici. Grandi latifondi appartenevano ai santuari, i cui sacerdoti erano totalmente autonomi nella loro gestione.\nReligione.\nAnche la religione dei Frigi mostra elementi di sincretismo tra elementi indoeuropei e non indoeuropei: la divinit\u00e0 principale era infatti la Grande Madre preindoeuropea, esattamente come presso i vicini Luvi (che la chiamavano Kubaba), Lidi (Kybeba) e Greci (Cibele), che probabilmente la conobbero proprio attraverso la mediazione frigia. Il nome frigio della dea era Kubila. Tra le altre divinit\u00e0 adorate vi era il dio indoeuropeo della volta celeste, Mazeus (equivalente allo Zeus greco).\nLingua.\nLe testimonianze della lingua frigia sono limitate, costituite da glosse in fonti greche e, soprattutto, da un \"corpus\" epigrafico, composto da due gruppi ben definiti, definiti \"frigio antico\" (VIII-VI secolo a.C.) e \"frigio tardo\" (II-IV secolo d.C.).\nLa scarsit\u00e0 delle attestazioni consente di individuare la chiara indoeuropeicit\u00e0 del frigio e alcune sue caratteristiche, ma non una descrizione completa della lingua, n\u00e9 tantomeno un suo chiaro inquadramento dialettologico. Deriva dall'indoeuropeo del tardo III millennio e foneticamente presenta a/o differenziate, *\u014d &gt; /u/ (come l'armeno), una \"rotazione consonantica\" (*d &gt; /t/, *dh &gt; /d/, *t &gt; /t/, ancora con analogie con l'armeno), *-m &gt; -n (come il greco). Morfologicamente, il frigio presenta l'aumento come marca del plurale.\nCultura.\nI Greci attribuivano ai Frigi l'invenzione della favole con animali; in effetti, essi furono piuttosto mediatori di tale genere, probabilmente desunto dalle culture mesopotamiche e risalente piuttosto ai Sumeri. Nelle arti materiali, i Frigi, ricordati dalla storia come popolo industrioso e raffinato, erano considerati nell'antichit\u00e0 gli inventori del ricamo (presso i Romani il \"phrigianus\" era il \"ricamo d'oro\"), del flauto e di altri strumenti musicali. Un loro ornamento decorativo tradizionale era la svastica, tipicamente indoeuropea."}
{"id": "1134932", "revid": "1592097", "url": "https://it.wikipedia.org/wiki?curid=1134932", "title": "Andrej Konchalovskij", "text": ""}
{"id": "1134933", "revid": "1573940", "url": "https://it.wikipedia.org/wiki?curid=1134933", "title": "Uqba ibn al-Hajjaj al-Saluli", "text": "Biografia.\nNel 734, fu nominato w\u0101l\u012b di al-Andalus dal wali d'Ifriqiya e dell'Egitto, \u02bfUbayd All\u0101h ibn al-\u1e24ab\u1e25\u0101b, in sostituzione di \u02bfAbd al-Malik ibn Qa\u1e25\u1e6d\u0101n al-Fihr\u012b dopo che quest'ultimo era stato destituito.\nIl suo governo fu energico (rintuzz\u00f2 ogni tentativo di ribellione), mantenne il controllo su tutta l'al-Andalus e riordin\u00f2 il sistema fiscale.\nNel 735, ottenne una vittoria nelle Asturie, mentre l'anno seguente, nella primavera del 736, organizz\u00f2 una spedizione militare nella provincia Tarraconense, e dopo aver oltrepassato la citt\u00e0 di Saragozza si diresse verso Pamplona, che attacc\u00f2 e conquist\u00f2; i governanti della citt\u00e0 e la guarnigione di Franchi ed Aquitani fugg\u00ec prima che l'esercito arabo entrasse a Pamplona. Un quinto delle terre conquistate fu assegnato al tesoro pubblico di al-Andalus, mentre i restanti quattro quinti vennero divisi tra tutti i musulmani che avevano partecipato alla campagna militare. Nomin\u00f2 un governatore per la citt\u00e0 di Pamplona, dove fu posta una guarnigione di musulmani. Pamplona rimase in mano a \u02bfUqba sino al 740.\nDopo che nel 737, aveva subito una sconfitta da parte del maggiordomo d'Austrasia e di Neustria, Carlo Martello, nel 738, dopo che il duca d'Aquitania e di Guascogna, Hunaldo I aveva giurato fedelt\u00e0 a Carlo Martello, la citt\u00e0 di Narbona veniva assediata dai Franchi; \u02bfUqba invi\u00f2 allora un esercito che riusc\u00ec a liberare la citt\u00e0 dall'assedio.\nNel 740 si trasfer\u00ec in Nordafrica per combattere la ribellione dei Berberi a cui riusc\u00ec ad infliggere una serie di sconfitte che lo portarono alla liberazione della citt\u00e0 di Tangeri.\nNel 741, rientrato in al-Andalus e sentendosi vicino alla morte, design\u00f2 (o fu obbligato a designare), \u02bfAbd al-Malik ibn Qa\u1e25\u1e6d\u0101n al-Fihr\u012b, lo stesso che lui aveva sostituito, nel 734, come suo successore. "}
{"id": "1134935", "revid": "1318658", "url": "https://it.wikipedia.org/wiki?curid=1134935", "title": "Tammari", "text": "I Tammari o Batammariba sono un popolo presente in Togo e in misura minore in Benin. La regione abitata dai Tammari, detta Koutammakou, si estende dal Togo nordorientale (regione di Kara) al Benin nordoccidentale.\nI Tammari sono fra le popolazioni africane che hanno meno subito l'influenza della cultura occidentale durante il colonialismo, e il loro stile di vita odierno \u00e8 rimasto in gran parte invariato rispetto ai secoli passati. Sono noti soprattutto per i loro caratteristici villaggi, simili a piccole fortezze di fango. La struttura tipica dei villaggi tammari comprende un certo numero di torri col tetto conico, unite l'una all'altra da muri, e all'interno di questa struttura difensiva un complesso sistema di stanze e terrazze. L'abitudine di costruire villaggi fortificati consent\u00ec ai Tammari di mantenersi sempre indipendenti dalle altre trib\u00f9 della zona, e persino di resistere ai Tedeschi quando l'odierno Togo divenne una colonia dell'Impero tedesco col nome di Togoland.\nI villaggi fortificati Tammari della regione di Koutammakou sono stati dichiarati Patrimoni dell'Umanit\u00e0 dall'UNESCO, e sono oggi meta di alcuni itinerari ecoturistici."}
{"id": "1134936", "revid": "1982", "url": "https://it.wikipedia.org/wiki?curid=1134936", "title": "Eleonora de Fonseca Pimentel", "text": ""}
{"id": "1134945", "revid": "169529", "url": "https://it.wikipedia.org/wiki?curid=1134945", "title": "Kilmainham Gaol", "text": "Kilmainham Gaol (in irlandese \"Pr\u00edos\u00fan Chill Mhaighneann\") \u00e8 una ex prigione, situata a Cill Mhaighneann un sobborgo di Dublino, che ora \u00e8 un museo.\nStoria.\nKilmainham Gaol ha giocato un ruolo importante nella storia irlandese, dato che numerosi leader di ribellioni irlandesi furono imprigionati e alcuni furono giustiziati nella prigione. La prigione \u00e8 stata anche usata come set per vari film.\nQuando fu costruita nel 1796, Kilmainham Gaol fu chiamata la \"Nuova Prigione\", per distinguerla dalla vecchia prigione - l'intenzione era di sostituirla - una disgustosa prigione sotterranea, solo ad un centinaio di metri dall'altra costruzione. Durante i 140 anni fu usata come una prigione, ospitando nelle sue celle molte delle persone coinvolte nella campagna per l'indipendenza irlandese. I leader del 1916 (Sollevazione di Pasqua) furono detenuti e giustiziati qui, e l'ultimo prigioniero fu \u00c9amon de Valera.\nA volte, anche i bambini venivano arrestati per piccoli reati, e si dice che la bimba pi\u00f9 giovane avesse sette anni, il bimbo pi\u00f9 giovane invece, solo cinque. Molti adulti furono deportati in Australia.\nKilmainham Gaol fu abbandonata nel 1924 dal governo del nuovo Stato Libero d'Irlanda. Dopo una lunga ristrutturazione, la prigione ospita ora un museo sulla storia del Nazionalismo irlandese in cui vengono organizzate visite guidate. Nel 1982 la rock band irlandese degli U2 al suo interno ha anche girato il videoclip del singolo A celebration. Mentre nel 1993 ha ospitato le riprese del film Nel nome del Padre."}
{"id": "1134946", "revid": "767487", "url": "https://it.wikipedia.org/wiki?curid=1134946", "title": "Ben Folds Five", "text": "I Ben Folds Five sono stati un gruppo musicale pop statunitense attivo nella seconda met\u00e0 degli anni novanta e formato da Ben Folds al piano e alla voce solista, Robert Sledge al basso e Darren Jessee alla batteria. Peculiarit\u00e0 del gruppo era l'assenza totale della chitarra, cosa abbastanza inusuale in un periodo in cui le classifiche erano dominate dal grunge, con le melodie interamente affidate all'estro pianistico di Ben Folds."}
{"id": "1134951", "revid": "580", "url": "https://it.wikipedia.org/wiki?curid=1134951", "title": "Weekly Sh\u014dnen Sunday", "text": " \u00e8 una rivista settimanale di manga sh\u014dnen pubblicata dalla Shogakukan a partire dal 17 marzo 1959 e pubblicata ogni mercoled\u00ec. \u00c8 una delle riviste a target sh\u014dnen pi\u00f9 importanti e famose insieme alle rivali \"Weekly Sh\u014dnen Jump\" e \"Weekly Sh\u014dnen Magazine\".\nStoria.\n\"Shonen Sunday\" \u00e8 stato pubblicato per la prima volta il 17 marzo 1959, il giorno stesso del suo rivale \"Shonen Magazine\". Nonostante il suo nome, \"Shonen Sunday\" \u00e8 pubblicata il mercoled\u00ec di ogni settimana. Il \"Sunday\" nel nome fu la creazione del suo primo editor, Kiichi Toyoda, che ha voluto dare un titolo evocativo che ricordasse un rilassante week-end. La rivista ha sempre potuto vantare di autori di ottimo livello quali Sh\u014dtar\u014d Ishinomori, Fujio Akatsuka ed Osamu Tezuka che hanno fatto raggiungere negli anni 80 il periodo d'oro della rivista con 2 milioni di copie vendute ogni settimana. Prima del 1990 e fino al 2000 i manga serializzati su \"Shonen Sunday\" difficilmente arrivavano ai 40 volumi, tutto questo nel nuovo millennio \u00e8 cominciato a cambiare con serie come \"Detective Conan\", \"MAJOR\", \"Inuyasha\" e \"Karakuri Circus\", che hanno mantenuto un elevato livello di popolarit\u00e0. A settembre 2013 la tiratura della rivista \u00e8 di circa 530.000 copie a settimana.\nNel 2009, per festeggiare i 50 anni della rivista, in collaborazione alla rivista rivale \"Sh\u014dnen Magazine\", nata lo stesso giorno, \u00e8 stata pubblicata un'edizione speciale delle due riviste insieme a merchandising di varia natura ed un videogioco con i personaggi pi\u00f9 famosi delle due case editrici. Nello stesso anno stringe un accordo di partnership con Viz Media che pubblicher\u00e0 online la rivista in inglese contemporaneamente all'uscita nipponica. Nel 2010 la Shogakukan ha distribuito una applicazione per iPhone e iPod touch chiamata Shonen Sunday, tramite la quale la casa editrice offre numerosi manga provenienti dalla rivista. Nella line-up iniziale sono presenti \"Lam\u00f9\", \"Ushio e Tora\" e \"Detective Conan\" al prezzo di 450 Yen per volume. Per festeggiare i 55 anni della rivista nel 2014, Shogakukan ha annunciato che diversi autori che hanno pubblicato serie sulla rivista pubblicheranno nuove serie tra \"Sh\u014dnen Sunday\", \"Ura Sunday\", \"Sh\u014dnen Sunday Super\" e \"Club Sunday\". La prima serie pubblicata \u00e8 stata \"Kiriwo Terrible\" di Hiro Morita nel #14, seguito da \"Nani mo Nai Kedo Sora wa Aoi\" di Hiroyuki Nishimori e Yuuki Iinuma nel #16. In seguito al continuo calo delle vendite che ha portato la rivista a stampare solo 400.000 copie a settimana, il nuovo caporedattore Takenori Ichihara ha annunciato che la rivista andr\u00e0 incontro a una rivoluzione durante l'autunno 2015, durante il quale verranno cancellate molte serie e dando a pi\u00f9 giovani autori la possibilit\u00e0 di venire pubblicati, non rinunciando per\u00f2 alla presenza di alcuni veterani.\nDi \"Shonen Sunday\" \u00e8 distintivo il \"dito puntato\" che appare nell'angolo inferiore di ogni pagina sul lato sinistro della rivista, ha fatto il suo debutto nel #04-05 del 1969. Questa caratteristica, sempre presente, ma facilmente trascurata, \u00e8 stata citata come un elemento di \"20th Century Boys\".\nSerie in corso su \"Sh\u014dnen Sunday\".\nLa rivista ha avuto numerose serie di successo scritte da autori quali Kazuhiro Fujita, Mitsuru Adachi, Rumiko Takahashi e G\u014dsh\u014d Aoyama che hanno serializzato bestseller come \"Ushio e Tora\", \"Rough\", \"Lam\u00f9\", \"Ranma \u00bd\", \"Inuyasha\", \"Detective Conan\" e \"\"."}
{"id": "1134954", "revid": "22475", "url": "https://it.wikipedia.org/wiki?curid=1134954", "title": "Citocromo c", "text": "Il citocromo c, abbreviato cyt c, \u00e8 una piccola emoproteina libera di diffondere nello spazio intermembrana, tra la membrana interna ed esterna dei mitocondri facente parte della classe dei citocromi c. \u00c8 una proteina solubile, diversamente da altri citocromi, ed \u00e8 un componente essenziale della catena di trasporto degli elettroni. \u00c8 in grado di subire sia ossidazione sia riduzione, ma non lega l'ossigeno. Trasferisce elettroni con il tramite del complesso III e del complesso IV. Consiste in una superfamiglia suddivisa in due famiglie di proteine.\nVariazione evoluzionistica.\nIl citocromo c \u00e8 una proteina altamente conservatasi lungo lo spettro delle diverse specie ed \u00e8 riscontrata in piante, animali e molti organismi unicellulari. Tutto ci\u00f2, insieme con la sua piccola dimensione (possiede peso molecolare di 12.400 dalton), la rende utile nello studio della cladistica. La sua struttura primaria consiste in una catena di 104 amminoacidi (nei lieviti 108). Il gruppo eme \u00e8 legato alla catena proteica tramite due legami covalenti: uno con l'amminoacido cisteina e uno con l'amminoacido metionina; questi legami impediscono all'eme di legare l'ossigeno.\nLa molecola del citocromo c \u00e8 stata studiata in relazione alle indicazioni che \u00e8 in grado di fornire in biologia evolutiva. Sia le galline sia i tacchini possiedono una molecola identica (amminoacido per amminoacido) all'interno dei loro mitocondri, mentre le anatre possiedono molecole che differiscono per un amminoacido. Similmente, sia gli esseri umani sia gli scimpanz\u00e9 possiedono una molecola identica, mentre il macaco rhesus possiede citocromi che differiscono per un amminoacido.\nFunzioni.\nIl citocromo c \u00e8 in grado di catalizzare diverse reazioni come l'idrossilazione e l'ossidazione aromatica, e mostra attivit\u00e0 perossidasica ossidando vari donatori di elettroni come l'ABTS, l'acido 2-cheto-4-tiometil butirrico e la 4-amminoantipirina.\nRuolo nell'apoptosi.\nIl citocromo c \u00e8 anche un intermedio nel processo di apoptosi, una forma di morte cellulare controllata sfruttato nell'ambito del fisiologico turnover cellulare o in condizioni legate alla risposta alle infezioni o a danni del DNA. Xiaodong Wang e il suo gruppo di lavoro scoprirono nel 1996 il ruolo del citocromo c all'interno del meccanismo apoptotico .\nIl citocromo c \u00e8 rilasciato dai mitocondri in risposta agli stimoli pro-apoptotici. Il rilascio di piccole quantit\u00e0 di cyt c provoca una interazione con il recettore IP3 (inositolo trifosfato) sul reticolo endoplasmatico, causando il rilascio di ioni calcio. L'aumento totale del calcio innesca un meccanismo a feedback positivo tale da provocare un rilascio di quantitativi citotossici di Ca2+ per interazione con il recettore IP3. Tale rilascio a sua volta attiva la caspasi 9, una cisteina proteasi. La caspasi 9 pu\u00f2 quindi attivare le caspasi 3 e 7, che sono responsabili della morte delle cellule."}
{"id": "1134961", "revid": "6923", "url": "https://it.wikipedia.org/wiki?curid=1134961", "title": "Abstract", "text": "Nella documentazione, con il termine abstract si fa riferimento a due diverse forme di scrittura.\nIn primo luogo, per \"abstract\" si intende l'indice (o \"sommario\") di un documento, senza l'aggiunta di interpretazioni e valutazioni. L\"'abstract\" si limita a riassumere, in un determinato numero di parole, gli aspetti fondamentali del documento esaminato. Solitamente ha forma \"indicativo-schematica\"; presenta cio\u00e8 notizie sulla struttura del testo e sul percorso elaborativo dell'autore.\nIn secondo luogo, per \"abstract\" si pu\u00f2 anche intendere il riassunto (o \"sintesi\"), privo di note interpretative o critiche, di un documento, in particolare di articoli scientifici di riviste specialistiche. Tutto questo in riferimento alla norma internazionale ISO 214-1976 e alla norma italiana 5127-1981, del 1987, che definiscono il termine \"abstract\".\nEsso trova la sua sede deputata in mezzi d'informazione \"celeri\" e aggiornabili periodicamente, come i giornali letterari nel XVII secolo e la scrittura digitale nell'era contemporanea.\nCriteri di selezione dei documenti.\nI criteri di 'selezione' sono necessari per isolare, nella grande quantit\u00e0 di informazioni prodotte, quelle realmente utili per il servizio informativo che si gestisce.\nTra questi elementi vanno segnalati:"}
{"id": "1134964", "revid": "124709152", "url": "https://it.wikipedia.org/wiki?curid=1134964", "title": "Clatrato idrato", "text": "I clatrati idrati (o alternativamente \"clatrati gassosi, idrati gassosi, clatrati, idrati\", ecc.) sono una classe di solidi della chimica supramolecolare in cui le molecole di gas occupano \"gabbie\" composte da molecole d'acqua unite da legami idrogeno. Una volta svuotate, suddette \"gabbie\" diventano instabili e collassano in cristalli di ghiaccio ordinario, ma possono essere stabilizzate con l'inclusione di molecole di dimensioni opportune al loro interno. La maggior parte dei gas a basso peso molecolare (ad esempio O2, N2, CO2, CH4, H2S, argon, kripton e xeno), cos\u00ec come alcuni a peso pi\u00f9 elevato come gli idrocarburi e i freon formano clatrati idrati in determinate condizioni di pressione e temperatura. I clatrati idrati non sono composti chimici. La formazione e la decomposizione dei clatrati idrati sono transizioni di fase del primo ordine e non reazioni chimiche.\nSi pensa che i clatrati idrati siano presenti in grandi quantit\u00e0 su alcuni pianeti esterni, lune e oggetti trans-uranici, nella forma di gas legati a temperature relativamente elevate. Clatrati sono stati scoperti in grande quantit\u00e0 anche sulla Terra in grandi depositi di clatrati di metano nelle profondit\u00e0 oceaniche (per esempio sul fianco settentrionale della frana sottomarina di Storegga, che fa parte della piattaforma continentale norvegese) e nel permafrost (per esempio i campi di gas idrati di Mallik nel delta del Mackenzie nell'Artico Canadese settentrionale). I clatrati di idrocarburi sono un problema nell'industria petrolifera, poich\u00e9 la loro formazione nelle tubature dei gas porta frequentemente alla loro occlusione. La deposizione di clatrati di diossido di carbonio nelle profondit\u00e0 oceaniche \u00e8 stato proposto come metodo per rimuovere questo gas serra dall'atmosfera.\nStruttura.\nI gas idrati formano solitamente due strutture cristallografiche cubiche \u2013 struttura (Tipo) I e struttura (Tipo) II di gruppi spaziali Pmn e Fdm rispettivamente. Pi\u00f9 raramente \u00e8 osservabile una terza struttura esagonale di gruppo spaziale formula_1 (Tipo H).\nL'unit\u00e0 della cella di Tipo I consiste di 46 molecole d'acqua, che formano due tipi di gabbie \u2013 piccola e grande. Le gabbie piccole nell'unit\u00e0 sono due contro le sei grandi. La gabbia piccola ha forma di dodecaedro pentagonale (512) e quella grande di tetrakaidecaedro (51262). Le molecole che tipicamente formano idrati di Tipo I sono il CO2 ed il CH4.\nL'unit\u00e0 della cella di Tipo II consiste di 136 molecole d'acqua, che formano anche due tipi di gabbie \u2013 grandi e piccole. In questo caso le gabbie piccole nell'unit\u00e0 sono sedici contro le otto pi\u00f9 grandi. La gabbia piccole ha ancora la forma di dodecaedro pentagonale (512) mentre quella grande questa volta \u00e8 un\nhexakaidecaedro (51264). Gli idrati di tipo II sono formati da gas come O2 e N2.\nL'unit\u00e0 di cella di Tipo H consiste di 34 molecole d'acqua, che formano tre tipi di gabbie\u00a0\u2013 due piccole e di tipo differente ed una enorme. In questo caso, l'unit\u00e0 della cella consiste di tre piccole gabbie del tipo 512, dodici piccole del tipo 435663 ed una enorme del tipo 51268. La formazione del Tipo H richiede la cooperazione di due gas ospiti (grande e piccolo) per essere stabile. \u00c8 la grande cavit\u00e0 che consente agli idrati di struttura H di inserirsi in molecole grandi (butano, idrocarburi), data la presenza di altri gas ausiliari pi\u00f9 piccoli di riempire e supportare le cavit\u00e0 rimanenti. Si ritiene che gli idrati di struttura H siano presenti nel Golfo del Messico, in cui la produzione termogenica di idrocarburi pesanti \u00e8 frequente.\nIdrati nell'universo.\nIro \"et al.\", cercando di interpretare la perdita di azoto delle comete, formularono la maggior parte delle condizioni per la formazione degli idrati nelle nebulose protoplanetarie, attorno alla sequenza pre-principale e principale . La chiave stava nel fornire abbastanza particelle microscopiche di ghiaccio esposte ad un ambiente gassoso. Le osservazioni del continuum radiometrico dei dischi circumstellari attorno a stelle T Tauri ed Herbig Ae/Be suggeriscono la presenza di dischi massivi di polvere consistenti di grani di dimensioni millimetriche, che scompaiono dopo vari milioni di anni. Molti lavori di rilevamento di ghiacci acquosi nell'Universo sono compiuti sull'Infrared Space Observatory (ISO). Per esempio, gli spettri di emissione ampi del ghiaccio acquoso a 43 e sono rilevati nei dischi dell'isolata stella Herbig Ae/Be HD 100546 di Mosca. Quello a 43\u00a0\u00b5m \u00e8 molto pi\u00f9 flebile di quello a 60\u00a0\u00b5m, il che significa che il ghiaccio acquoso \u00e8 collocato nella parte pi\u00f9 esterna del disco a temperature sotto i . Vi \u00e8 anche un'altra caratteristica di ghiaccio tra gli 87 e i 90\u00a0\u00b5m, che \u00e8 molto simile a una nel NGC 6302 (la nebulosa Baco o Farfalla nello Scorpione). I ghiacci cristallini sono anche reperibili nei dischi protoplanetari di \u03b5-Eridani e isolati nella stella Fe HD 142527 nella costellazione del Lupo.\nIdrati sulla Terra.\nIdrati di gas naturale.\nNaturalmente sulla Terra gli idrati di gas possono essere rilevati sui fondali marini, nei sedimenti depositati sui fondali oceanici, o nei laghi profondi (come il Lago Bajkal), come pure in regioni permafrost. L'ammontare di metano potenzialmente intrappolato in depositi di idrato di metano pu\u00f2 essere significativo, rendendoli pi\u00f9 interessanti come possibili fonti energetiche nel futuro. in quanto il metano \u00e8 un gas serra pi\u00f9 efficace anche del CO2. Dal canto suo, Comunque, gli idrati di gas naturale non contengono solo metano ma anche altri idrocarburi come pure H2S e CO2. I clatrati di aria sono frequentemente osservabili nelle carote di ghiaccio polare.\nI pingo sono strutture comuni nelle regioni permafrost. Simili strutture sono rilevabili in acqua profonda in relazione a fughe di metano.\nIdrati gassosi nelle condutture.\nLe condizioni termodinamiche che favoriscono la formazione di clatrati sono spesso presenti nei gasdotti. Questo \u00e8 altamente pernicioso in quanto i cristalli di clatrati si possono agglomerare interrompendo il flusso di gas, danneggiando le valvole e la strumentazione. I risultati possono variare dalla riduzione del flusso al danneggiamento fisico dell'impianto.\nPrevenzione della formazione di clatrati e tecnica della mitigazione.\nI clatrati hanno la spiccata tendenza ad agglomerarsi e ad aderire alle pareti dei tubi bloccando la conduttura. Una volta formati, possono essere decomposti aumentando la temperatura e/o diminuendo la pressione. Anche a queste condizioni, la dissociazione dei clatrati \u00e8 un processo lento.\nPertanto, prevenire la formazione di clatrati appare essere la migliore soluzione. Una filosofia di prevenzione della formazione di clatrati pu\u00f2 essere basata su tre criteri di sicurezza, in ordine di priorit\u00e0:\nLa tecnica utilizzata dipende dalle condizioni operative come la pressione, la temperatura, il tipo di fluido (gas, liquido, presenza di acqua ecc.)\nInibitori.\nOperando all'interno di un sistema di parametri in cui i clatrati si possono formare, vi sono comunque modi di evitarne la formazione. Alterare la composizione del gas con l'aggiunta di sostanze pu\u00f2 abbassare la temperatura di formazione dei clatrati e/o ritardarne la formazione. Esistono generalmente due opzioni:\nI pi\u00f9 comuni inibitori termodinamici sono:\nTutti sono reperibili, ma l'economia del recupero di metanolo non \u00e8 favorevole in molti casi. Il MEG \u00e8 preferito sul DEG per applicazioni ove la temperatura \u00e8 attesa essere o inferiore, per l'alta viscosit\u00e0 a basse temperature. Il glicol trietilenico (TEG) ha una pressione di vapore troppo bassa per essere usato come inibitore iniettato in una conduttura.\nL'utilizzo di inibitori cinetici e antiagglomeranti nel campo pratico \u00e8 una tecnologia nuova e in evoluzione. Richiede test estensivi e l'ottimizzazione al sistema reale. Mentre gli inibitori cinetici operano rallentando la cinetica della nucleazione, gli anti-agglomeranti non interrompono la nucleazione, interrompendo piuttosto l'agglomerazione dei cristalli di idrati gassosi. Questi due tipi di inibitori sono conosciuti anche come \"Inibitori di clatrati a basso dosaggio\" perch\u00e9 richiedono concentrazioni molto inferiori rispetto agli inibitori termodinamici convenzionali. Gli inibitori cinetici (che non richiedono una miscela acqua e idrocarburi per essere efficaci) sono solitamente polimeri o copolimeri mentre gli anti-agglomeranti (che richiedono tale miscela) sono polimeri o surfattanti zwitterionici (solitamente di ammonio e COOH) che vengono attratti sia dagli idrati che dagli idrocarburi."}
{"id": "1134971", "revid": "110157", "url": "https://it.wikipedia.org/wiki?curid=1134971", "title": "Chiesa delle Zitelle", "text": "La chiesa di Santa Maria della Presentazione, detta comunemente delle Zitelle, \u00e8 un edificio religioso della citt\u00e0 di Venezia ubicato all'estremo orientale dell'isola della Giudecca.\nLa chiesa \u00e8 consacrata alla presentazione della Beata Vergine Maria e fa parte di un complesso comprendente un ex ospizio per giovani ragazze senza dote (da cui il nome con cui \u00e8 conosciuta).\nStoria.\nLa chiesa \u00e8 parte di un complesso ecclesiastico creato dal gesuita Benedetto Palmi per assistere le ragazze povere; all'epoca quelle in et\u00e0 da marito (dette \"zitelle\"), ma troppo povere per avere una dote, finivano spesso per darsi alla prostituzione (che al tempo della Repubblica di Venezia non veniva ostacolata dai nobili e dal governo locale); nell'ospizio era invece insegnato loro un mestiere come il cucito o i merletti in modo che potessero provvedere al proprio mantenimento.\nFonti seicentesche attribuiscono la progettazione della chiesa all'architetto Andrea Palladio, senza tuttavia che ricerche anche recenti abbiano potuto ritrovare tracce documentarie o grafiche di un suo intervento: in realt\u00e0 la maggior parte degli studiosi esprime forti dubbi su tale attribuzione.\nSebbene l'acquisizione dell'area edificabile alla Giudecca risalga al 1561, l'inizio dei lavori \u00e8 posteriore alla morte di Palladio: la prima pietra \u00e8 posta nel 1581 e la chiesa viene consacrata nel 1588. In realt\u00e0 gi\u00e0 nel 1575-1576 sono documentati ingenti acquisti di materiali da costruzione, forse destinati proprio alla chiesa. Su tale base, ipotesi recenti pensano a un possibile progetto palladiano databile alla met\u00e0 degli anni 1570, ma n\u00e9 la facciata n\u00e9 l'interno della chiesa mostrano caratteri riferibili in maniera inequivocabile al linguaggio palladiano, a meno di una realizzazione estremamente maldestra e infedele.\nDescrizione.\nEsterno.\nL'ospizio si sviluppa a ferro di cavallo attorno alla chiesa lasciando lo spazio per una corte dietro l'abside della chiesa. La facciata della chiesa \u00e8 a due ordini con due finestre nel primo e una grande termale al secondo ordine, pi\u00f9 alta rispetto alle due ali dell'ospizio, ed \u00e8 chiusa da un timpano. Due piccole torri campanarie sono disposte simmetricamente sopra il timpano e una grande cupola con un'imponente lanterna chiude la costruzione.\nInterno.\nAll'interno l'impianto \u00e8 centrale con la sala dominata dalla volta della cupola. \nAll'altare maggiore il pala \"Presentazione della Vergine al tempio\" di Francesco Bassano.\nSopra la pala dell'altare si trova una copia della lunetta di Jacopo Sansovino raffigurante \"Madonna col Bambino e due angeli\" chiamata anche \"Madonna del bacio\". L'originale \u00e8 conservato nella Galleria Franchetti alla Ca' d'Oro di Venezia.\nAll'altare destro un'opera di Palma il Giovane, \"Orazione nell'orto\" con il ritratto dei donatori: i fratelli Elisabetta e Pasquale Foppa.\nAll'altare sinistro un'opera di Antonio Vassillachi detto l'Aliense, \"Madonna con Bambino e san Francesco\" con il ritratto del procuratore Federico Contarini.\nQuattro coretti con accesso diretto all'ospizio evidenziano lo stretto legame della chiesa con la struttura."}
{"id": "1134972", "revid": "834", "url": "https://it.wikipedia.org/wiki?curid=1134972", "title": "Corvo (uccello)", "text": ""}
{"id": "1134979", "revid": "834", "url": "https://it.wikipedia.org/wiki?curid=1134979", "title": "Mangusta (zoologia)", "text": ""}
{"id": "1134998", "revid": "399678", "url": "https://it.wikipedia.org/wiki?curid=1134998", "title": "Piegatura", "text": "La piegatura \u00e8 una lavorazione meccanica con la quale si deforma un determinato oggetto applicandogli delle forze.\nInsieme alla tranciatura ed allo stampaggio, la piegatura \u00e8 una delle lavorazioni applicabili alla lamiera per ottenere semilavorati piani. &lt;br&gt;\nLa piegatura viene utilizzata per ottenere determinate forme, ma anche per conseguire un irrigidimento della struttura. In ambito industriale \u00e8 ottenuta tramite un'apposita macchina detta \"piegatrice\", ma la prima tecnica di piegatura sfruttava incudine e martello.\nProfili di piegatura.\nSi possono effettuare piegature a \"U\" o ad \"V\" a seconda che in corrispondenza della piegatura si presenti o meno un angolo di raccordo sufficientemente ampio. Lo stato di deformazione che si ottiene attraverso la piegatura pu\u00f2 essere di sforzo uniassiale (nel caso di basso rapporto larghezza \"w\" / spessore \"b\") o di deformazione piana (nel caso di \"w/b\" alto). La deformazione nella lamiera varia quindi in funzione della geometria del semilavorato.\n\u00c8 possibile definire una forza max applicabile:&lt;br&gt;\nDove:\nDa notare che nel processo di piegatura \u00e8 necessario considerare il fenomeno del recupero elastico, che modifica l'angolo di piegatura ottenuto.\nInoltre \u00e8 fondamentale conoscere la direzione di laminazione del semilavorato, in quanto una piegatura in direzione perpendicolare a quella di lavorazione pu\u00f2 portare alla formazione di cricche (perch\u00e9 il semilavorato \u00e8 anisotropo)."}
{"id": "1135001", "revid": "6923", "url": "https://it.wikipedia.org/wiki?curid=1135001", "title": "Singer Chamois", "text": ""}
{"id": "1135002", "revid": "6923", "url": "https://it.wikipedia.org/wiki?curid=1135002", "title": "Sunbeam Stiletto", "text": ""}
{"id": "1135010", "revid": "108678", "url": "https://it.wikipedia.org/wiki?curid=1135010", "title": "Parco nazionale di Tikal", "text": ""}
{"id": "1135011", "revid": "110157", "url": "https://it.wikipedia.org/wiki?curid=1135011", "title": "Borders &amp; Boundaries", "text": "Borders &amp; Boundaries \u00e8 il sesto album in studio della ska-punk band statunitense Less Than Jake pubblicato nel 2000 dalla Fat Wreck Chords"}
{"id": "1135033", "revid": "83531", "url": "https://it.wikipedia.org/wiki?curid=1135033", "title": "Sexy", "text": ""}
{"id": "1135034", "revid": "1318658", "url": "https://it.wikipedia.org/wiki?curid=1135034", "title": "Riserva naturale integrale del Monte Nimba", "text": "La riserva naturale integrale del Monte Nimba \u00e8 un'area naturale protetta che si trova sul confine fra gli stati africani della Guinea, della Costa d'Avorio e della Liberia. Dal 1980 il parco \u00e8 stato dichiarato riserva della biosfera e dal 1981 il parco \u00e8 stato inserito nell'elenco dei Patrimoni dell'umanit\u00e0 dell'UNESCO.\nLa riserva si estende in gran parte sul Monte Nimba, un'area unica nel suo genere in cui si trovano oltre 200 specie endemiche, sia per quanto riguarda la flora che la fauna"}
{"id": "1135035", "revid": "767487", "url": "https://it.wikipedia.org/wiki?curid=1135035", "title": "Coppa Intertoto UEFA 2002", "text": "La Coppa Intertoto UEFA 2002 fu l'ottava edizione della competizione continentale, disputata tra il 22 giugno e il 27 agosto 2002 e conclusa con le vittorie di , e che ottennero l'accesso alla Coppa UEFA 2002-2003.\nPrimo turno.\nLe gare di andata sono state disputate il 22 e il 23 giugno, quelle di ritorno il 29 e il 30 giugno.\nSecondo turno.\nLe gare di andata sono state disputate il 6 e il 7 luglio, quelle di ritorno il 13 e il 14 luglio.\nTerzo turno.\nLe gare di andata sono state disputate il 20 e il 21 luglio, quelle di ritorno il 27 luglio.\nSemifinali.\nLe gare di andata sono state disputate il 31 luglio, quelle di ritorno il 7 agosto.\nFinali.\nLe gare di andata sono state disputate il 13 agosto, quelle di ritorno il 27 agosto."}
{"id": "1135053", "revid": "1888309", "url": "https://it.wikipedia.org/wiki?curid=1135053", "title": "Pigra", "text": "Pigra (\"Pigra\" in dialetto comasco, pronuncia fonetica IPA: ) \u00e8 un comune italiano di 248 abitanti della provincia di Como in Lombardia.\nSito a 881 m s.l.m., in posizione panoramica sul Lago di Como, l'abitato \u00e8 raggiungibile tramite la strada carrozzabile che, da Argegno, si snoda lungo la Val d'Intelvi oppure, dal 16 giugno 2011, nuovamente dopo un periodo di chiusura tramite la Funivia Argegno-Pigra, che in cinque minuti supera un dislivello di 540 metri e una pendenza del 71%, consentendo l'accesso all'abitato da Argegno. Pigra fa parte della comunit\u00e0 montana del Lario Intelvese.\nGeografia fisica.\nPigra \u00e8 un piccolo paese posto su un breve altopiano a 881 metri sul contrafforte del monte Costone detto Camoggia allo sbocco della Val d'Intelvi. Aggrappato alla montagna, Pigra s'affaccia sul lago in uno dei pi\u00f9 ampi panorami del Lario, la vista spazia dal primo bacino al gruppo delle Grigne fino ai monti dell'alto lago.\nOrigini del nome.\nDue sono le teorie ipotizzate sulle origini del nome \"Pigra\". Secondo una prima ipotesi, il toponimo deriverebbe da una trasformazione del termine latino \"populus\" (pioppo). Un'altra teoria identificherebbe la ragione in una tardiva maturazione delle vigne rispetto alle zone circostanti.\nStoria.\nDurante la guerra decennale, in cui Pigra parteggi\u00f2 per i comaschi, la zona dell'odierno belvedere pigrese ospit\u00f2 una torre di vedetta sui cui ruderi, nel Novecento, fu costruita una villa.\nSuccessivamente, la storia di Pigra rientra in quella della valle: segu\u00ec il comune di Como e nel 1335 pass\u00f2 sotto la signoria dei Visconti.\nCon il Ducato di Milano, nel 1416 fu feudo dei Rusconi e nel 1527 fin\u00ec sotto Gian Giacomo de' Medici, detto il Medeghino che dal castello di Musso si era impadronito di tutto il Lario e dintorni, nel 1583 fu propriet\u00e0 dei Marliani e nel 1713 dei Riva. A lungo facente parte della pieve d'Intelvi, tra i secoli XVII e XVIII si ritrova Pigra all'interno del territorio dei cosiddetti \"Cinque Comuni della Mezena\", formato dai comuni di Casasco, Cerano, Mezzena e Schignano. Con le riforme amministrative della Lombardia austiaca del 1757, il comune Pigra fu invece inserito nella pieve d'Isola.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione di Pigra al comune di Argegno, decisione abrogata con la Restaurazione.\nNel 1848 il parroco di Pigra don Cavalli partecip\u00f2 all'insurrezione di Andrea Brenta contro gli austriaci e fu costretto all'esilio.\nA partire dall'inizio del Novecento, Pigra ha assistito a un rilevante fenomeno di emigrazione verso l'estero - Svizzera, Germania e Francia in particolare.\nMonumenti e luoghi d'interesse.\nArchitetture religiose.\nLa chiesa parrocchiale di Santa Margherita in una bella posizione con campanile a torre alla fine del Cinquecento era a due navate, nel 1757 fu rifatto il coro e nella seconda met\u00e0 dell'Ottocento fu aggiunta una terza navata. Conserva all'interno alcune opere d'arte, decorazioni a stucco, tele secentesche e settecentesche, un bel paliotto in scagliola del XVIII secolo.\nSono da ricordare l'oratorio di San Rocco chiuso fra le case nella piazzetta omonima. Si tratta di un edificio dalla facciata spoglia e a capanna, di fondazione rinascimentale. Internamente, nel 1662, il pittore locale Salvatore Pozzi ha decorato la parete di fondo con affreschi rappresentanti la Madonna e i santi Rocco, Sebastiano, Stefano, Domenico, Pietro Martire e Giovan Battista.\nArchitetture civili.\nRaggruppate attorno alla piazzetta di San Rocco vi sono alcune dimore con raffinate decorazioni settecentesche a stucco, vicino costruita in pietra locale vi \u00e8 l'antica fonte.\nData la sua posizione in epoca comunale il borgo ebbe una torre di vedetta che si ergeva sul Belvedere, nel Novecento fu demolita e sui suoi ruderi fu costruita una villa, imponente costruzione tuttora in fase di restauro\nL'imponente Fabbricato della Societ\u00e0 Operaia si erge all'estremit\u00e0 del paese in posizione panoramica.\nCultura.\nLa Biblioteca Comunale di Pigra \u00e8 ricca di pubblicazioni sul Comasco e sulla Valle d'Intelvi."}
{"id": "1135054", "revid": "140586", "url": "https://it.wikipedia.org/wiki?curid=1135054", "title": "Xnview", "text": ""}
{"id": "1135055", "revid": "253269", "url": "https://it.wikipedia.org/wiki?curid=1135055", "title": "Brian Bloom", "text": "\u00c8 noto per aver doppiato Capitan America in \"Avengers - I pi\u00f9 potenti eroi della Terra\" e ', Varric nella serie \"Dragon Age\", BJ Blazkowicz nella serie \"Wolfenstein\", Nick Reyes in ' e Pike in \"A-Team\", in questi ultimi due ha anche contribuito alla sceneggiatura.\nBiografia.\nInizia a recitare giovanissimo, appena tredicenne interpreta il ruolo di Dusty Donovan nella soap opera \"Cos\u00ec gira il mondo\", ruolo che interpreta dal 1983 al 1987. Nel 1984 debutta al cinema nel film di Sergio Leone, \"C'era una volta in America\".\nNegli anni successivi ha preso parte a molte serie tv come \"La tata\", \"Melrose Place\", ', ', \"Law &amp; Order - Unit\u00e0 vittime speciali\" e \"Oz\" dove interpretava Ronald Barlog, inoltre ha preso parte al film \"Vampirella\" del 1996. Nel 1996 \u00e8 apparso sulla rivista per sole donne Playgirl, in un servizio fotografico sexy, che non includeva il nudo integrale.\nNel 2006 ha prestato la voce per i videogiochi ', ' e \"\". Nel 2006 ha preso parte al film \"Smokin' Aces\" con Ryan Reynolds e Jeremy Piven e alla serie tv di breve durata \"Drive\" nel ruolo di Allan James.\nNel 2010 \u00e8 tra gli interpreti del film d'azione \"A-Team\" di Joe Carnahan, tratto dall'omonima serie televisiva degli anni ottanta, di cui \u00e8 anche co-sceneggiatore.\nNel 2011 presta la voce al personaggio Varric Tethras, del videogioco \"Dragon Age 2\" e nel 2014 presta la voce al medesimo personaggio in \"\". Nel sito \"Dragon Age Keep\" quando si personalizza la storia dei giochi in sottofondo Varric narra le gesta e il personaggio \u00e8 sempre doppiato da Brian Bloom."}
{"id": "1135056", "revid": "1013865", "url": "https://it.wikipedia.org/wiki?curid=1135056", "title": "M\u00e9rida (Messico)", "text": "M\u00e9rida \u00e8 una citt\u00e0 del Messico meridionale, capitale dello stato federato dello Yucat\u00e1n. \u00c8 stata fondata dallo spagnolo Francisco de Montejo de Le\u00f3n, detto \"El Mozo\", il 6 gennaio del 1542. Fu costruita sulle rovine di una localit\u00e0 maya chiamata \"Ichcaansih\u00f3\" (nome anche abbreviato in \"T'H\u00f3\") che in lingua maya significa \"cinque colline\", localit\u00e0 comunque abbandonata gi\u00e0 prima dell'arrivo degli spagnoli.\nGeografia fisica.\nClima.\nIl clima della citt\u00e0 di Merida \u00e8 caldo-umido. La temperatura media \u00e8 di 33\u00a0\u00b0C, e vi \u00e8 una stagione piovosa da giugno ad agosto. La temperature massima, media e minima registrate in citt\u00e0 sono 40.2\u00a0\u00b0C, 26.2\u00a0\u00b0C e 14\u00a0\u00b0C, rispettivamente. La massima umidit\u00e0 relativa \u00e8 83%, la media del 72% e la minima del 61%. Le precipitazioni variano da 470 a 930 millimetri all'anno.\nCultura.\nEventi.\nOgni sera, alle 21, nella piazza principale della citt\u00e0 si svolgono spettacoli organizzati dal locale ufficio turistico, per intrattenere i numerosi visitatori presenti in citt\u00e0. Tutti i sabato sera sul Paseo Montejo c'\u00e8 la \"Noche Mexicana\", rassegna di musica tradizionale messicana e yucateca dal vivo con balletti caratteristici. Inoltre c'\u00e8 il mercato dell'artigianato realizzato dai piccoli artigiani locali."}
{"id": "1135058", "revid": "8802703", "url": "https://it.wikipedia.org/wiki?curid=1135058", "title": "Dacron", "text": ""}
{"id": "1135059", "revid": "287204", "url": "https://it.wikipedia.org/wiki?curid=1135059", "title": "Felix Maria Calleja del Rey", "text": ""}
{"id": "1135060", "revid": "15756", "url": "https://it.wikipedia.org/wiki?curid=1135060", "title": "John Sykes", "text": "Esponente del genere heavy metal, principalmente ha lavorato con Streetfighter, Tygers of Pan Tang, Thin Lizzy, Badlands (che pubblicarono solo un demo e da non confondere con l'omonima band di Jake E. Lee), Whitesnake e Blue Murder,\nBiografia.\nInizia la sua carriera professionale sul finire del 1980 entrando nei Tygers of Pan Tang quando questi sono in procinto di registrare il loro secondo album, per quindi integrare i Thin Lizzy nel 1982, in tempo per contribuire con un pezzo, \"Cold Sweat\", a quello che sar\u00e0 l'ultimo lavoro in studio dei rocker irlandesi, \"Thunder and Lightning\"; dopo il \"tour d'addio\" dei Lizzy, transita brevemente nella backing band di Phillip Lynott (Phil Lynott's Grand Slam).\nIl vero successo in termini economici e di notoriet\u00e0 giunge con l'invito da parte di David Coverdale a entrare a fare parte dei suoi Whitesnake, con i quali riregistra diverse parti di chitarra per l'edizione statunitense dell'album \"Slide It In\" (1984) e partecipa alla composizione e alla registrazione del disco di maggior successo della band (l'eponimo \"Whitesnake\", che varr\u00e0 al gruppo ben otto dischi di platino), un'esperienza durata nel complesso un biennio che lo porter\u00e0 a suonare davanti a oltre 500\u00a0000 spettatori al festival Rock in Rio, e a beneficiare di una grande esposizione mediatica, agevolata anche dall'indubbia fotogenia.\nNel 1986, pochi mesi prima dell'uscita dell'album, il musicista \u00e8 per\u00f2 licenziato da Coverdale in un contesto di reciproca acrimonia e mette in cantiere una nuova band, i Blue Murder, con i quali, dopo il fallimento degli abboccamenti con diversi cantanti, si cimenta anche come lead vocalist, con il resto della band che risulta costituito da Tony Franklin al basso e Carmine Appice alla batteria.\nL'esperienza Blue Murder, fatto salvo un blando interessamento per il primo album (1989), sar\u00e0 accolta con sostanziale indifferenza anche in ragione dell'affermarsi del grunge come forma di rock allora privilegiata dal ricco mercato americano. Appice e Franklin rassegnano cos\u00ec le loro dimissioni per dedicarsi ad altri progetti pi\u00f9 remunerativi, con Sykes che riorganizza il gruppo con musicisti di minor profilo (salvo richiamare Appice come session man e sfruttare parti precedentemente registrate da Franklin in occasione del secondo e ultimo album in studio), finch\u00e9 nel 1994 la Geffen non scaricher\u00e0 definitivamente la band. Sykes avvier\u00e0 a quel punto una timida carriera solista priva di picchi commerciali.\nSul finire degli anni '90 promuove periodiche reunion dei Thin Lizzy collaborando con altri ex-membri della band irlandese come Scott Gorham, Brian Downey e Darren Warthon e con guest come Tommy Aldridge e Marco Mendoza a una lunga serie di \"tribute tour\", salvo ritrovarsi escluso da successive rifondazioni privilegianti fasi pi\u00f9 classiche della storia del gruppo.\nNel secondo decennio del nuovo secolo si dedica alla lunga lavorazione di un nuovo album solista (titolo annunciato \"Sy-Ops\"), la cui pubblicazione sar\u00e0 costantemente rimandata."}
{"id": "1135061", "revid": "767487", "url": "https://it.wikipedia.org/wiki?curid=1135061", "title": "Balthasar van der Pol", "text": "Van der Pol nacque a Utrecht e ivi studi\u00f2 fino al 1916. Poi si trasfer\u00ec all'University College di Londra dove studi\u00f2 assieme a Sir J. J. Thomson \"knowledgment and natural history\". Successivamente\nstudi\u00f2 fisica sperimentale assieme a John Ambrose Fleming al \"Cavendish laboratory\" a Cambridge.\nNel 1920 fu insignito di un dottorato cum laude in fisica ad Utrecht. Negli anni successivi e fino al 1949 lavor\u00f2 presso lo stabilimento di ricerca della Philips presso Eindhoven.\nTra i suoi studi pi\u00f9 noti quelli condotti sull'oscillatore che da lui prende il nome.\nNel 1935 fu insignito di una medaglia d'onore dall'Istituto di Radio Ingegneria (oggi IEEE).\nGli \u00e8 stato dedicato un asteroide: 10443 van der Pol."}
{"id": "1135062", "revid": "767487", "url": "https://it.wikipedia.org/wiki?curid=1135062", "title": "La vera leggenda di Tony Vilar", "text": "La vera leggenda di Tony Vilar \u00e8 un falso documentario del 2006, diretto dal regista Giuseppe Gagliardi. Presentato fra gli Eventi speciali della Festa del Cinema di Roma 2006, \u00e8 uscito nelle sale italiane il 24 novembre 2006.\nTrama.\nL'emigrante calabrese Antonio Ragusa parte nel 1952 alla volta dell'Argentina. Assunto il nome di Tony Vilar, divent\u00f2 in breve uno tra i pi\u00f9 famosi cantanti dell'America Latina, ed assurse a notoriet\u00e0 internazionale grazie al brano \"Quando calienta el sol\". Improvvisamente, tuttavia, Vilar spar\u00ec e di lui non si seppe pi\u00f9 nulla: Gagliardi ha messo in scena proprio la ricerca del cantante. Alla fine viene altres\u00ec rivelato un incredibile risvolto legato alla sparizione dell'artista."}
{"id": "1135064", "revid": "247222", "url": "https://it.wikipedia.org/wiki?curid=1135064", "title": "Gessatura", "text": "La gessatura, in falegnameria, \u00e8 la preparazione del legno lavorato per la successiva applicazione di finiture colorate quali lacche, smalti o foglie d'oro. \nPer la gessatura si usano basi, dal solfato di calcio (gesso), alla scagliola, al gesso Parigi, e altri coprenti. La polvere di base viene mescolata con colla e acqua per ottenere una miscela che pu\u00f2 essere applicata a pennello o a spruzzo.\nQuesta tecnica viene particolarmente usata nella finitura oro del legno intarsiato."}
{"id": "1135065", "revid": "767487", "url": "https://it.wikipedia.org/wiki?curid=1135065", "title": "Emma Orczy", "text": "Ha scritto di s\u00e9:\nBiografia.\nInfanzia: dall'Ungheria all'Inghilterra.\nFiglia del Barone Felix Orczy e della contessa Emma Wass, crebbe nella tenuta di Tisza-Abad, che il padre voleva trasformare in azienda modello, anche attraverso la costruzione di un mulino a vapore e di macchinari d'avanguardia: tali innovazioni, temute dai braccianti e contadini locali, ne scatenarono l'ira, che sfoci\u00f2 in un disastroso incendio (appiccato il 22 luglio 1868).\nLa famiglia Orczy abbandon\u00f2 la tenuta per trasferirsi a Budapest e l'episodio rappresent\u00f2 uno svolta importante per la piccola Emma: lasci\u00f2 per sempre la campagna, passando da una citt\u00e0 all'altra, e vide con grande sofferenza il peggioramento caratteriale del padre, profondamente segnato da quello che giudic\u00f2 un ingrato tradimento da parte dei propri simili. Dopo Budapest gli Orczy si trasferirono a Bruxelles, dove Emma frequent\u00f2 il Collegio delle suore nel Convento della Visitazione insieme alla sorella Madeleine: la morte di quest'ultima (nel 1873) segn\u00f2 un colpo decisivo per il morale del barone, che condusse la sua famiglia a Parigi e, nel 1880, finalmente, a Londra.\nAdolescenza.\nDa quel momento, Emma inizi\u00f2 ad ambientarsi \"nell'amabile, ospitale Inghilterra\" , sentendola come vera patria d'adozione, e suo padre finalmente trov\u00f2 comprensione per le sue qualit\u00e0 di artista. Qui si moltiplicarono le occasioni di partecipare a molti eventi culturali e di vita mondana, ma l'adolescente Emma li viveva in disparte, quasi con sofferenza, sentendosi inadeguata e scialba: tale atteggiamento di fastidio verso gli incontri mondani rimase una costante anche negli anni del successo in et\u00e0 adulta.\nL'unica occasione che arrec\u00f2 vera gioia all'adolescente Emma fu l'incontro con l'Arciduca Rodolfo, figlio dell'imperatrice Elisabetta d'Asburgo ed erede dell'imperatore Francesco Giuseppe (\"io, povero, timido, piccolo atomo ebbi l'onore di danzare la csardas con Sua Altezza Imperiale\" scrisse nelle sue memorie).\nMa, fatta eccezione per questo episodio, Emma capiva che la sua scarsa avvenenza non le avrebbe permesso di emergere, mentre avrebbe potuto e dovuto fare ricorso alle sue doti di intelligenza e alla sua buona istruzione e cultura: tuttavia, per diverso tempo non seppe verso quale campo (musica, pittura, letteratura) dirigere il proprio estro n\u00e9 la mentalit\u00e0 aristocratica del padre tendeva ad incoraggiare forme di emancipazione femminile.\nFinch\u00e9, alla fine, ottenne il consenso all'iscrizione - come studentessa di pittura - alla West London School of Art: non divenne mai una grande pittrice (anche se alcuni suoi quadri sono esposti presso la Royal Academy a Londra) ma, grazie agli studi d'arte figurativa, inizi\u00f2 a \"vedere pittoricamente\", a visualizzare scene e personaggi evocati dalla sua immaginazione, un'attitudine che la aiuter\u00e0 molto (a suo dire, \"trascriverli con la mia penna fu una cosa relativamente facile\").\nIl matrimonio ed il successo artistico.\nQuando incontr\u00f2 il pittore Montague Barstow ne fu colpita immediatamente e nel 1894 i due si sposarono: fu un vincolo indissolubile, intenso e perfetto (quello fu \"il grande anello nella catena della mia vita che mi regal\u00f2 tutto ci\u00f2 che rende la vita degna di essere vissuta\"; ebbero un figlio, John Montague Orczy-Barstow, che divenne a suo volta scrittore sotto lo pseudonimo di John Blakeney.\nFu proprio il marito a incoraggiare Emma verso la scrittura e la spinse a pubblicare le sue opere.\n\"I lampadari dell'imperatore\" (\"The Emperor's Candlesticks\") (1899) fu il suo primo romanzo, cui fece seguito una serie di racconti polizieschi pubblicati sul Royal Magazine, che iniziarono a farla conoscere dal pubblico, il quale la apprezz\u00f2 per il romanzo \"In Mary's Reign\" (1901).\nIl grande success\u00f2 arriv\u00f2 poi, a partire dal 1905, con \"The Scarlet Pimpernel\" (La primula rossa), che diede inizio ad un ciclo di romanzi legati a tale misterioso personaggio.\nUn'altra serie fu quella - comparsa tra il 1905 e il 1909 - che ebbe come protagonista il primo \"armchair detective\" (detective in poltrona) e che si intitolava \"The Old Man in the Corner\"; nello stesso genere si colloca anche il personaggio dell'investigatrice \"Lady Molly of Scotland Yard\" (1910).\nI viaggi: Montecarlo e Lerici.\nEmma Orczy amava viaggiare: nelle sue memorie ha lasciato pagine dedicate ai suoi soggiorni in Canada, in Transilvania, in Francia e in Italia.\nI coniugi acquistarono una residenza per i mesi invernali a Monte Carlo, particolarmente amata, tanto da chiamarla \"Villa Bijou\". Ma quando la costa monegasca inizi\u00f2 ad essere troppo frequentata la coppia prese a lamentarsi nel vedere \"il posto dei nostri sogni trasformato in un'enorme conigliera\", e quando una conoscente inglese invit\u00f2 i coniugi a Lerici essi accettarono di buon grado.\nEmma fu letteralmente incantata dal luogo (la casa sulla collina lericina \"offre una delle pi\u00f9 belle viste sulla terra di Dio\"), tanto da decidere per l'acquisto di un terreno dove fece costruire una villa (\"La Padula\"), con annesso giardino, tuttora adibita a residenza: qui i coniugi vissero tutti gli autunni e le primavere dal 1927 al 1933 (l'estate in Inghilterra e la restante parte dell'anno a Monte Carlo).\nLa piega sempre pi\u00f9 chiaramente autoritaria assunta dal fascismo inizi\u00f2 per\u00f2 a contrariare fortemente i coniugi (\"\"l'ambizione, l'amore verso se stesso di un unico uomo aveva trasformato una nazione gentile e spontanea in un mucchio di astiose, maleducate, spregevoli persone: erano proprio cos\u00ec, paurosi anche solo di aprire bocca, paurosi delle loro ombre\" \" ), i quali, con profondo dolore, decisero nel 1933 di vendere la loro villa.\nAlla morte del marito nel 1943, Emma visse stabilmente a Montecarlo ancora quattro anni, fino alla sua morte, che la colse al Brown's Hotel di Londra l'11 novembre 1947."}
{"id": "1135070", "revid": "110157", "url": "https://it.wikipedia.org/wiki?curid=1135070", "title": "Cellulasi", "text": "Le cellulasi sono una famiglia di enzimi, prodotti principalmente da funghi, batteri e protozoi che appartengono alla famiglia delle idrolasi e che catalizzano l'idrolisi dei legami 1,4-\u03b2-D-glicosidici nella cellulosa, lichenina e dei \u03b2-D-glucani dei cereali. Sono comunque presenti anche forme di cellulasi in organismi animali e vegetali, spesso differenti per struttura e meccanismo di reazione.\nNella nomenclatura definisce la reazione catalizzata da questo enzima una endoidrolisi dei legami glicosidici beta 1,4 nella cellulosa; l'idrolisi pu\u00f2 avvenire anche nei legami glicosidici di lichenina e altri glucani.\nAltri nomi usati per la cellulasi sono: endoglucanasi, Endo-1,4-beta-glucanasi, carbossimetil cellulasi, endo-1,4-beta-D-glucanasi, beta-1,4-glucanasi, beta-1,4-endoglucano idrolasi, celludestrinasi e avicelasi.\nDiverse forme.\nIn base al tipo di reazione catalizzata si distinguono cinque classi di cellulasi: l'azione in sequenza di alcuni di questi enzimi porta alla degradazione di questo polisaccaride in subunit\u00e0 semplici di glucosio. \nPer prima cosa la cellulosa esiste in ambito biologico in forma di catene fortemente associate tra loro mediante molti legami idrogeno; la endocellulasi rompe i legami di questa struttura cristallina esponendo le singole catene. La esocellulasi preleva, sempre per idrolisi, da due a quattro unit\u00e0 dalle estremit\u00e0 delle catene prodotte dando luogo a tetrasaccaridi, trisaccaridi (cellotriosio) o disaccaridi (cellobiosio). Ci sono due principali tipi di esocellulasi (o cellobioidrolasi, abbreviato in CBH): un tipo che opera sull'estremit\u00e0 riducente l'altra sull'estremit\u00e0 non riducente della catena. Successivamente la \"cellobiasi\" o beta glucosidasi idrolizzano i prodotti dell'enzima precedente formando singoli monosaccaridi di glucosio.\nVi sono inoltre le \"cellulasi ossidative\", come la cellobiosio deidrogenasi, che depolimerizzano la cellulosa con una reazione radicalica. Infine la cellulosa fosforillasi che depolimerizza il polisaccaride per fosforolisi invece che idrolisi (usando quindi il fosfato invece dell'acqua)."}
{"id": "1135071", "revid": "1524446", "url": "https://it.wikipedia.org/wiki?curid=1135071", "title": "Futbola Klubs Ventspils", "text": "Il Futbola Klubs Ventspils, pi\u00f9 comunemente noto come FK Ventspils oppure Ventspils, \u00e8 una societ\u00e0 calcistica lettone con sede nella citt\u00e0 di Ventspils. Fondata nel 1997, da quell'anno fino al 2021 ha militato in Virsl\u012bga, la prima divisione del campionato lettone di calcio, disputando le partite casalinghe nello Stadio Olimpico di Ventspils (3.200 posti).\nNella sua bacheca figurano sei campionati lettoni e sei Coppe di Lettonia. \u00c8 uno dei club pi\u00f9 titolati di Lettonia, secondo solo allo Skonto per numero di trofei.\nStoria.\nIl Ventspils \u00e8 stato fondato nel 1997 attraverso la fusione di due club di Ventspils, il Venta e il Nafta. Entrambi i club avevano preso parte alla 1. L\u012bga (la seconda serie), ma per colmare un posto vacante in Virsl\u012bga la nuova squadra inizi\u00f2 subito dalla prima serie.\nNel 2003 il Ventspils vinse la coppa lettone per la prima volta nella sua storia, battendo in finale lo Skonto. Conquist\u00f2 il trofeo anche nei due anni successivi e si avvicin\u00f2 molte volte anche alla vittoria del campionato, che centr\u00f2 nel 2006, ripetendosi poi nel 2007 e nel 2008.\nNelle coppe europee, il Ventspils \u00e8 la squadra lettone con la migliore storia: nel 1999 debutt\u00f2 in Coppa Intertoto contro i norvegesi del V\u00e5lerenga riuscendo a passare il turno. Pi\u00f9 avanti il club partecip\u00f2 alla Coppa UEFA, permettendo cos\u00ec ai propri tifosi di vedere partite contro grandi club europei come Stoccarda, Rosenborg, Br\u00f8ndby e Newcastle. Il pareggio 0-0 nella trasferta contro il Newcastle pu\u00f2 essere definito il pi\u00f9 grande successo del Ventspils fino al 2009. Tuttavia, sono ancora pi\u00f9 memorabili le partite contro il Br\u00f8ndby nel 2004, quando il Ventspils riusc\u00ec ad eliminare il club danese dalla Coppa UEFA.\nIl 17 luglio 2007 il Ventspils ha fatto il suo debutto nei preliminari della UEFA Champions League. I giallo-blu hanno iniziato il loro storico viaggio nel torneo pi\u00f9 importante d'Europa in Galles, dove hanno giocato contro i The New Saints. L'autore del primo gol del Ventspils in Champions League \u00e8 stato V\u012bts Rimkus. Una settimana dopo, il 25 luglio, il Ventspils ha vinto la sua prima partita in Champions League, battendo i TNS 2-1 nella partita in casa. I gol sono stati segnati dai difensori Jean-Paul Ndeki e Deniss Ka\u010danovs. Nel secondo turno di qualificazione la squadra di Romano Hryhorchuk ha giocato contro il Salisburgo, guidato dal leggendario allenatore italiano Giovanni Trapattoni perdendo 3-0 all'andata e 4-0 al ritorno.\nNel 2008 il Ventspils ha partecipato alla UEFA Champions League per la seconda volta consecutiva. E i primi avversari furono di nuovo i campioni del Galles, questa volta il Llanelli, che in casa batterono per 4-0, al ritorno persero 1-0, e passarono al secondo turno dove affrontarono i norvegesi del Brann che li elimin\u00f2 vincendo 1-0 al ritorno ribaltando cos\u00ec il 2-1 dell'andata.\nNella stagione 2009-2010, il Ventspils \u00e8 diventato il primo club lettone a partecipare alla fase a gironi di una competizione della UEFA dopo aver battuto i bielorussi del Bate Borisov. Il Ventspils ha giocato nella fase a gironi della UEFA Europa League 2009-2010 contro lo Sporting Lisbona, l'Hertha Berlino e l'Heerenveen ma non riusc\u00ec a qualificarsi per la fase successiva del torneo, chiudendo con tre pareggi e tre sconfitte.\nTorna a vincere la Virsl\u012bga nelle stagioni 2011, 2013 e 2014, portando a 6 il numero di successi totali. In quegli stessi anni vince per due volte la coppa nazionale, nel 2010-2011 e 2012-2013, oltre a una finale persa due anni dopo contro lo Jelgava.\nNel 2017 vince la sua 7\u00aa Latvijas kauss prevalendo ai rigori sul Riga FC. In Virsl\u012bga si classifica al quarto posto, rientrando nei piazzamenti validi per le coppe europee grazie alla miglior differenza reti rispetto al RFS Riga, giunto a pari punti.\nPrende parte alle qualificazioni per la fase a gironi di UEFA Europa League 2018-2019. Al primo turno elimina gli albanesi del Luft\u00ebtari battendoli 5-0 in casa e pareggiando 3-3 ad Argirocastro; dopodich\u00e9 affronta il Bordeaux con cui rimedia due sconfitte in entrambi i match (1-0 in Lettonia e 2-1 in Francia). In campionato si classifica secondo, a 4 punti dal Riga FC vincitore.\nNella Virsl\u012bga 2019 arriva terzo, dietro a Riga FC e RFS Riga. Nel 2020 si classifica quarto.\nIl 9 giugno 2021, la UEFA ha vietato all'FK Ventspils di partecipare alle competizioni UEFA per club per i prossimi sette anni (cio\u00e8 fino alla stagione 2027\u201328 inclusa) per violazione dei regolamenti UEFA relativi a \"frode, concussione e/o corruzione\" e per \" violazione dell'integrit\u00e0 di partite e competizioni\u201d. I dirigenti del club Nikolajs Djakins e Adlan Shishkanov sono stati banditi dal calcio rispettivamente per 4 anni e per tutta la vita. Le accuse erano legate alla qualificazione all'Europa League del luglio 2018 contro il Bordeaux, l'arbitro russo Sergey Lapochkin che arbitrava quella partita \u00e8 stato bandito dall'attivit\u00e0 calcistica per 10 anni.\nIl 19 giugno 2021 la squadra si ritira dalla Virsl\u012bga 2021 prima del termine del campionato a causa di problemi finanziari. Avendo disputato meno della met\u00e0 delle partite previste, i risultati precedenti sono stati annullati. \nOrganico.\nRosa 2021.\n\"Aggiornata al 26 marzo 2021.\""}
{"id": "1135074", "revid": "125320947", "url": "https://it.wikipedia.org/wiki?curid=1135074", "title": "Dalmazia", "text": "La Dalmazia (in latino: \"Dalmatia\", in croato: \"Dalmacija\", in montenegrino e serbo: \u0414\u0430\u043b\u043c\u0430\u0446\u0438\u0458\u0430, \"Dalmacija\", in albanese: \"Dalmacia\") \u00e8 una regione storico-geografica sulla costa orientale del mare Adriatico, che si estende dalle isole Quarnerine a nord-ovest, sino al fiume Boiana, attuale confine tra Montenegro e Albania, a sud-est, politicamente suddivisa tra Croazia, Montenegro e, per un breve tratto presso il porto di Neum, Bosnia ed Erzegovina.\nGeograficamente \u00e8 una sottile striscia di terra corrispondente al versante marittimo delle montagne balcaniche che costeggiano il mare Adriatico, che solo nella sua parte centrale si estende fino a 50\u00a0km verso l'entroterra (\"Zagora\"), fino alle Alpi Dinariche. Il suo nome deriva dall'antico popolo dei Dalmati (in latino \"Dalmatae\" o \"Delmatae\": a sua volta questo nome deriva dalla parola illirica \"delm\u00eb\", che significa \"pecora\") e venne utilizzato ufficialmente per denominare la regione quando la Dalmazia fu staccata dall'Illirico e costituita come provincia romana (10 d.C.).\nGeografia politica.\nLa Repubblica di Croazia possiede la maggior parte del territorio dalmata, compreso nelle quattro contee, i cui capoluoghi sono Zara, Sebenico, Spalato e Ragusa. Ricadono nella regione geografica dalmata anche parte delle odierne contee croate di Segna e di Fiume (ovvero le rispettive isole e lo stretto tratto di costa che corre ai piedi delle Alpi Dinariche, a partire dalla linea Fiume-Passo di Urata o Porta Liburnica).\nIl Montenegro possiede la regione dalmata delle Bocche di Cattaro, comprendente le citt\u00e0 di Castelnuovo di Cattaro, Teodo, Cattaro, Budua, e a sud-est delle Bocche di Cattaro il litorale adriatico di Antivari, Dulcigno e parte della municipalit\u00e0 di Cettigne, senza per\u00f2 che a questo territorio corrisponda anche una regione amministrativa.\nLa Bosnia-Erzegovina possiede un breve tratto di costa lungo circa 23\u00a0km attorno alla cittadina di Neum, sul canale della Narenta, che costituisce anche il suo unico sbocco al mare.\nOrografia, isole e idrografia.\nLa parte settentrionale della Dalmazia, a nord del fiume Zermagna - o Morlacchia - \u00e8 una stretta regione corrispondente all'incirca al versante marittimo dell'ala settentrionale della Grande Cappella (dal passo di Urata fino all'incontro coi Velebiti) e dei monti Velebiti.\nLa sua parte meridionale (a sud del fiume Cettina), consta del versante marino delle alture erzegovine dei monti Albi (1762 m) e montenegrine.\nLe cime pi\u00f9 importanti della Dalmazia sono il Troglav (1915 m), il Dinara (1841 m), il Monsaureo (1331 m), il monte Capraro e il monte Orjen (1895 m).\nFanno parte della Dalmazia tutte le isole dell'Adriatico orientale. Le principali isole dalmate, escludendo le isole quarnerine, sono: Pago, Isola Lunga, Ugliano, Pasman, le Incoronate, Brazza, Lesina, Curzola, Lissa, Lagosta e Meleda.\nI fiumi pi\u00f9 importanti della Dalmazia sono la Zermagna, la Cherca, la Cettina e il delta della Narenta, fiume erzegovese che sfocia a sud dei monti Albi.\nIl principale specchio d'acqua dolce dalmata, il lago di Vrana, si trova nella Dalmazia settentrionale, sulla costa fra Zara e Sebenico.\nIl terreno \u00e8 di natura calcarea per cui sono molto frequenti fenomeni carsici come la formazione di doline, foibe e grotte. La Dalmazia ha una ricca idrografia sotterranea.\nClima.\nLa Dalmazia centrale \u00e8 separata dal resto della penisola balcanica dalle Alpi Dinariche.\nLa Dalmazia gode di clima mediterraneo, con inverni miti e piovosi ed estati calde e secche, grazie alle catene montuose che riparano la regione dalle correnti d'aria fredda provenienti dai Balcani.\nComunicazioni.\nAi tempi dell'Impero austro-ungarico venne realizzata la ferrovia Dalmata, che collega Tenin a Spalato con diramazione da Percovich a Sebenico. Tale linea fu collegata al resto della rete jugoslava dalle linee della Lika e dell'Una. \u00c8 presente anche la linea Tenin-Zara.\nPi\u00f9 a sud \u00e8 presente un breve tratto della linea Sarajevo-Porto Tolero.\nIn passato, erano in esercizio alcune linee a scartamento ridotto: la Spalato-Signo e la \u010capljina-Zelenica con diramazione Uskoplje-Ragusa.\nLe comunicazioni automobilistiche avvengono maggiormente lungo le rotabili costiere, ed un'autostrada Zagabria-Zara-Spalato-Porto Tolero (\"Dalmatina\") si affianca alla ferrovia.\nData la natura del territorio, buona parte del trasporto \u00e8 su acqua, e tutte le principali citt\u00e0 dalmate sul mare hanno un porto.\nEconomia.\nLa Dalmazia non ha vaste estensioni di terreno adatte all'agricoltura. Come altre regioni costiere del Mediterraneo limita la propria produzione alla vite da vino, all'ulivo e ad altre colture arboricole. Nella regione centromeridionale (fra Spalato e Ragusa) \u00e8 diffusa la coltivazione del tabacco. Nel delta del Narenta si espande la produzione dei mandarini, delle arance e del kiwi.\nIl sottosuolo \u00e8 povero, eccezion fatta per alcuni giacimenti di bauxite, che alimentano una piccola industria siderurgica sulla costa, a Sebenico ed a Punta Lunga. Sulla costa si ricava il sale marino. Nei pressi di Spalato si estrae minerale di calcio, che alimenta i locali cementifici.\nLa natura montuosa del territorio - tuttavia - ha consentito la realizzazione di impianti idroelettrici, attualmente gli unici della Croazia.\nEccezion fatta per il polo industriale di Spalato (cementifici, impianti chimici, cantieri navali, industria conserviera) la principale attivit\u00e0 economica della regione resta il turismo, attratto dalle bellezze naturali e storiche dalmate.\nNatura.\nL'immenso numero di cale, isole e canali, rende la Dalmazia particolarmente attraente per le regate ed il turismo nautico in generale. Inoltre esiste un discreto numero di porti turistici. La Dalmazia \u00e8 anche protetta da diversi parchi nazionali che sono attrazioni turistiche: Paklenica, l'arcipelago delle Incoronate, le rapide del fiume Cherca (\"Nacionalni park Krka\") e l'isola di Meleda.\nNella Dalmazia centrale si trova la grotta di Vranja\u010da.\nStoria.\nProtostoria.\nSi suppone che al momento della prima invasione indoeuropea dell'Europa, l'area adriatica, e quindi anche la Dalmazia, fu occupata da un gruppo di popolazioni affini fra loro, i \"Liburni\", i \"Giapidi\" o \"Japudes\" e gl'\"Istri\", nell'area orientale, gli \"Apuli\" o \"Japigi\" nell'area occidentale, sulla penisola italiana. L'area della Dalmazia odierna probabilmente era occupata da trib\u00f9 di pastori, dediti occasionalmente anche alla pesca e alla pirateria, i \"Dalmati\" (\"Dalmatae\") o \"Delmati\". \nTale area si congiungeva, nella sua parte pi\u00f9 settentrionale, in prossimit\u00e0 del golfo del Quarnero, con quella occupata dai popoli che diedero vita alla cultura dei castellieri. Il centro urbano principale dei dalmati era \"Delminium\", oggi probabilmente in Erzegovina (poi \"Duvno\", attuale Tomislavgrad), e forse perch\u00e9 originari di questa citt\u00e0 gi\u00e0 dal 170 a.C. presero il nome con cui sono noti ancora oggi. Probabilmente \"delminium\" \u00e8 un termine di origine albanese che significa \"pascolo\". \nGi\u00e0 dal 153 a.C. i Dalmati erano uniti in una lega e nemici del popolo romano. Publio Cornelio Scipione Nasica li sconfisse per la prima volta e distrusse Delminio. Alcuni storici ricordano anche incursioni celtiche nella costa dalmata, che raggiunsero Salona, arginate poi dai romani.\nEt\u00e0 romana.\nL'area della Dalmazia era tradizionalmente compresa in un vasto territorio corrispondente grossomodo alla Ex-Jugoslavia definito \"Illiria\". Gi\u00e0 dal III secolo a.C. Roma invi\u00f2 ambasciate e spedizioni militari in quest'area per contrastare la pirateria e per favorire i commerci dei cittadini nell'area balcanica. Nel 169 a.C. i Giapidi e i Liburni del Quarnero, popoli all'epoca dediti alla pirateria che ostacolavano i commerci fra l'Epiro e l'area padano-veneta, furono sconfitti dal console Gaio Cassio Longino: la loro sottomissione definitiva avvenne per\u00f2 solo quaranta anni pi\u00f9 tardi, nel 129 a.C. \nIl dominio romano nell'area fu molto instabile, non furono costituiti \"municipia\", salvo che \"Iadera\" (59 a.C.), \"Salonae\" (155 a.C.), \"Narona\" ed \"Epidaurum\" (167 a.C.) nel \"Regnum Illyricum\", e le popolazioni locali erano sempre pronte a ribellarsi, tanto che la conquista effettiva avvenne solo nel 118 a.C. ad opera di Lucio Cecilio Metello, che respinse un'invasione dei Celti nell'area, e quindi nel 33 a.C. con la nascita della provincia romana di \"Dalmatia\".\nNei cinque secoli successivi la Dalmazia fu completamente romanizzata, dando all'Impero Romano finanche alcuni imperatori.\nCristianesimo e la Repubblica di Venezia.\nIl cristianesimo si afferm\u00f2 sulla costa dalmata gi\u00e0 nel I secolo, ma penetr\u00f2 nell'entroterra della provincia di Dalmazia molto lentamente, con un notevole ritardo rispetto ad altri territori romani. \nSebbene la pi\u00f9 antica sede episcopale risalga al 65 secondo la tradizione, Salona, di cui vescovo sarebbe stato il discepolo di Paolo Tito, le prime diocesi territoriali risalgono al III secolo e sono quella metropolitana di Salona (san Venanzio vescovo dopo il 250, san Doimo vescovo martire nel 304, traslata a Spalato nel VII secolo), Zara (prima del 341), Epidauro (prima del 530, traslata a Ragusa nel VII secolo), Scardona (prima del 530, unita al Sebenico nel 1828), Macaria (prima del 532), Tra\u00f9 (dopo il 970).\nFu occupata temporaneamente dai Visigoti nel 399 ma torn\u00f2 quasi immediatamente sotto il dominio romano; in seguito all'assassinio del generale Ezio (455), assassinato dall'Imperatore Valentiniano III, il generale romano Marcellino, amico di Ezio e \"comes di Dalmazia\", si ritenne dispensato dall'essere fedele all'imperatore, ritagliandosi di fatto un dominio in Dalmazia, che tenne come \"comes rei militaris\" dell'Illyricum. \nIn seguito alla morte di Marcellino, suo nipote Giulio Nepote divenne imperatore d'Occidente ma venne deposto (475) dal generale Oreste (padre di Romolo Augusto) e costretto alla fuga in Dalmazia, che govern\u00f2 fino al 480, anno della sua uccisione. In seguito alla morte di Nepote, venne conquistata dagli Eruli solo nel 482, entrando poi in seguito nel Regno ostrogoto (493).\nNel 535 fu conquistata dell'Impero romano d'Oriente in seguito alle campagne di Belisario, divenendo quindi una provincia bizantina, formalmente fino al 1186. Da ca 600 al 900 l'area fu devastata da guerre e anarchia, dalle invasioni degli Avari, degli Slavi e degli Ungari, che spinsero gli Slavi fino alla costa dalmata (dall'VIII secolo Nona (Nin), Bija\u0107i e Tenin (Knin) furono le sedi dei re croati); tra la Drava e il mar Adriatico sorse poi il primo stato croato sotto il regno di Tomislao I. \nLa Dalmazia bizantina fu ridotta a cinque citt\u00e0 costiere (Zara, Tra\u00f9, Spalato, Ragusa e Cattaro) e le isole, mentre il priore di Zara fungeva spesso da stratega nominale del (\u00ab\"Thema Dalmatia\"\u00bb).\nLa poca popolazione latinizzata cerc\u00f2 di resistere alle invasioni barbariche rifugiandosi sulle isole e nelle citt\u00e0 fortificate legate all'Impero Romano d'Oriente e quindi ai nuovi regni che si andavano formando nell'entroterra: Croazia, Ungheria, Rascia o Serbia e successivamente alle repubbliche marinare di Venezia e Ragusa, appartenenti all'area bizantina. \nBisanzio concesse la Dalmazia interna ai re croati Tomislao (Tomislav) come \"stratega del temato\", Dirzislao o Dr\u017eislav come \"Patriarca ed Esarca di Dalmazia e Croazia\" e Cressimiro IV come \"rex Dalmatiae et Chroatiae\". Le isole e le citt\u00e0 subirono gradualmente una parziale slavizzazione. La lingua romanza autoctona dei Dalmati scomparve poco alla volta: mentre a Ragusa il dalmatico resistette fino al XIV secolo, a Veglia si estinse nel XIX.\nVenezia spese pi\u00f9 di quattro secoli per poter dominare incontrastata su buona parte della Dalmazia. Nel 1000 il doge Pietro II Orseolo, investito dall'imperatore Basilio II del titolo di \"protospataro imperiale\" prese tutta la Dalmazia bizantina (resistette solo Lagosta), e nel maggio del 1000 fu nominato \"dux Veneticorum et Dalmaticorum\". \nGi\u00e0 attorno al 1045 a Venezia rimase solo l'Ossero. Nel 1074 il duca normanno Amico di Giovinazzo sconfisse Cressimiro IV, cercando per s\u00e9 il regno di Dalmazia, ma fu sconfitto a sua volta dal doge Domenico Svevo, e la Dalmazia rimase al re croato Demetrio Zvonimir, vassallo del papa Gregorio VII. \nNell'arco del XII secolo Zara pass\u00f2 due volte nelle mani di Venezia (1115-1117, 1131-1133) ed i Bizantini presero brevemente due volte tutta la Dalmazia tranne Zara (1164-1167, 1171-1186). Cattaro pass\u00f2 a Rascia (1185-1387) per qualche decennio.\nIl doge Enrico Dandolo si serv\u00ec della IV crociata per prendere Zara (10 novembre 1202) e saccheggiare Bisanzio (1204). Dopo la caduta di Bisanzio, anche Ragusa pass\u00f2 a Venezia (1205-1358). Con la pace di Zara (1358) tutta la Dalmazia (tranne le Bocche di Cattaro) torn\u00f2 ai re ungheresi della Dalmazia e Croazia (la Repubblica di Ragusa con ci\u00f2 divenne praticamente indipendente sino al 1808).\nDurante la guerra dinastica il pretendente Ladislao I di Napoli vendette nel 1409 i suoi diritti sulla Dalmazia alla Repubblica di Venezia per 100.000 ducati, e Venezia la prese definitivamente dal 1409 (Zara, Pago, Cherso, Ossero e Arbe) sino al 1413 (Sebenico) e 1420 (Spalato, Lesina, Lissa e Curzola). Il vincitore in Ungheria, l'imperatore Sigismondo di Lussemburgo, incass\u00f2 dalla Serenissima ulteriori 10.000 ducati, e la Dalmazia fu venduta \"lege artis\". Infine i conti di Veglia, detti Frangipane, vassalli veneziani dal 1118, vendettero l'isola a Venezia nel 1480. La Repubblica di Venezia rimase quindi padrona della Dalmazia sino alla sua caduta nel 1797.\nDalla fine del XV secolo Venezia ebbe in Dalmazia un nuovo e temibile vicino: l'Impero ottomano, con il quale ebbe molti conflitti e tre lunghe guerre, dette di Candia (1645-1669), prima di Morea (1684-1699) e seconda di Morea (1714-1718), riuscendo tuttavia ad espandere il suo dominio in Dalmazia.\nLa costa dalmata ebbe una forte impronta culturale dall'Italia, cominciando dall'Impero Romano, passando per gli influssi dello stile longobardo, del gotico veneziano nell'architettura pubblica e del Rinascimento fiorentino nella letteratura in lingua croata, basata sull'idea dell'uso della lingua volgare, permeata dal petrarchismo a Ragusa. L'accentramento del commercio a Venezia e le invasioni turche nella penisola balcanica arrestarono lo sviluppo culturale e spinsero il baricentro dell'impronta culturale tra i croati, non solo in Dalmazia, dall'Italia all'Austria, dal Mediterraneo all'Europa centrale.\nEt\u00e0 moderna e contemporanea.\nNel 1797 lo stato di Venezia che aveva dominato per quasi quattro secoli la costa adriatica orientale fu abbattuto da Napoleone. Con la caduta della Repubblica di Venezia anche la Dalmazia rientr\u00f2 nei piani annessionistici napoleonici: dopo un breve periodo in cui le citt\u00e0 veneziane dalmate furono cedute all'Austria con il trattato di Campoformio, esse finirono nuovamente sotto il controllo di Napoleone che decise l'annessione al Regno d'Italia, includendovi anche la Repubblica di Ragusa nel 1808. Durante questo regno napoleonico la Dalmazia intera fu unita politicamente all'Italia ed ebbe come lingua ufficiale l'italiano, anche nelle scuole.\nSuccessivamente, nel 1809, Napoleone vi istitu\u00ec il governo delle Province illiriche, con l'Istria, la Carniola, una parte dei Confini militari asburgici (Milit\u00e4rgrenze o Craina), le contee di Gradisca e Gorizia, Trieste e parte della Carinzia, di cui fu capitale Lubiana.\nCon la Restaurazione nel 1815 la futura Venezia Giulia (Gorizia, Trieste, Pola, Fiume), con le terre a ovest delle Alpi Giulie, riottennero, pur nell'ambito dell'Impero asburgico, la separazione dall'Illiria e il governo illirico fu affidato all'Impero asburgico, che per un breve periodo costitu\u00ec un Regno di Illiria, e poi definitivamente il Regno di Dalmazia, con capitale Zara. Nel 1816, all'indomani della Restaurazione, la comunit\u00e0 italiana rappresentava la quinta parte della popolazione totale della regione. Nella prima met\u00e0 dell'Ottocento, cominci\u00f2 a diffondersi in Croazia il movimento denominato \"illirico\", sostenuto dalla maggioranza croata e guidato da un rappresentante di tale gruppo etnico, Ljudevit Gaj. Questo movimento aveva come scopo la creazione di un'unica cultura e coscienza politica degli Slavi del sud. L'etnia maggioritaria della Dalmazia era in quel periodo quella slava (soprattutto croata), ma non era ben chiaro a quanto ammontasse esattamente la popolazione di cultura italiana (valutata intorno al 1845 intorno al 20% del totale), poich\u00e9 solo dal 1880 il censimento austro-ungarico inizi\u00f2 a riportare anche la suddivisione secondo la lingua parlata o \"lingua d'uso\" (\"Umgangssprache\"). \nLa politica di collaborazione con i serbi locali, inaugurata dallo zaratino Ghiglianovich e dal raguseo Giovanni Avoscani, permise poi agli italiani la conquista dell'amministrazione comunale di Ragusa nel 1899. Nel 1909 la lingua italiana venne vietata per\u00f2 in tutti gli edifici pubblici e gli italiani furono estromessi dalle amministrazioni comunali.\nDopo la prima guerra mondiale, in base al Patto di Londra l'Italia avrebbe dovuto ottenere la Dalmazia settentrionale, incluse le citt\u00e0 di Zara, Sebenico e Tenin. All'annessione si oppose il neonato Regno dei Serbi, dei Croati e degli Sloveni, appoggiato da Thomas Woodrow Wilson, e la Dalmazia venne alla fine ceduta allo Stato sud-slavo, con l'eccezione di Zara (a maggioranza italiana la citt\u00e0, a maggioranza croata il comune, secondo il censimento del 1910), delle isole di Lagosta e Cazza e di quelle carnerine (Cherso, Lussino, Unie, Sansego e Asinello) che vennero assegnate all'Italia. Nel nuovo ordinamento regionale del regno iugoslavo, la Dalmazia faceva parte della Banovina del Litorale con parte dell'Erzegovina. \nNel 1941, durante la seconda guerra mondiale, la Iugoslavia fu invasa dall'Asse e smembrata. La Dalmazia fu spartita fra Italia, che vi istitu\u00ec il governatorato della Dalmazia (Dalmazia centrosettentrionale - comprendente Zaravecchia, Sebenico, Tra\u00f9 e Spalato - e le Bocche di Cattaro) e Stato Indipendente di Croazia, che annett\u00e9 Ragusa e Morlacchia, sebbene in quelle regioni fossero stanziate truppe italiane. Subito il Governatorato divenne rifugio per le popolazioni dell'entroterra che fuggivano dalle persecuzioni e dalle atrocit\u00e0 commesse dagli ustascia. Comunque, nonostante una ridotta turbolenza causata dall'inizio della guerriglia di resistenza contro l'Asse, la Dalmazia italiana fino all'estate 1943 rimase relativamente tranquilla (almeno rispetto all'entroterra dominato dalla Croazia di Ante Paveli\u0107).\nCon la resa italiana (8 settembre 1943) lo Stato ustascia croato attacc\u00f2 il Governatorato di Dalmazia annettendolo fino ai confini del 1941, mentre le Bocche di Cattaro passavano sotto diretta amministrazione militare tedesca, assieme alla citt\u00e0 di Zara, che in tal modo riusc\u00ec temporaneamente ad evitare l'annessione alla Croazia. Tuttavia la citt\u00e0 venne fatta segno di numerosi bombardamenti da parte alleata che la distrussero quasi completamente. Nel dicembre del 1944 l'intera Dalmazia era oramai sotto controllo dei partigiani di Tito, compreso ci\u00f2 che restava della citt\u00e0 di Zara.\nAlla fine del conflitto tutta la costa adriatica orientale, compresa Zara e le isole precedentemente italiane, fin\u00ec per far parte della Jugoslavia federale diventata comunista, che amministr\u00f2 l'area fino alla sua dissoluzione come Stato (1991). Nella Jugoslavia federale la Dalmazia fu parte della repubblica di Croazia, ma le Bocche di Cattaro e Budua furono annesse alla repubblica del Montenegro (Cattaro), mentre alla repubblica di Bosnia ed Erzegovina rest\u00f2 lo sbocco al mare a Neum. I confini rimasero immutati anche dopo la dissoluzione della Jugoslavia.\nEtnografia.\nGeneralit\u00e0.\nLa costa adriatica orientale \u00e8 sempre stata caratterizzata, come buona parte della penisola balcanica, dalla convivenza di diversi gruppi etnici, spesso pacifica, molto pi\u00f9 spesso degenerata in conflitti e guerre, specialmente nell'epoca dei nazionalismi.\nLe popolazioni storiche che si stanziarono nella costa adriatica sono quella illirica e liburnica, tutte e due latinizzate durante la lunga dominazione romana. \nAssieme a loro sulla costa vi erano i coloni greci e poi gli antichi romani, da cui discendevano gli oriundi dalmati (Zara, Ragusa, Spalato, Tra\u00f9, Veglia, Cattaro, Lissa, ecc...). All'interno della Dalmazia dagli illiri, celti e forse da alcuni traci romanizzati provengono i valacchi, prima completamente romanizzati ma poi (specialmente dopo il mille) slavizzati e noti come morlacchi. Infine dalle genti slave, arrivate dal VII secolo in poi e mescolatesi con i predecessori ai quali imposero le strutture statali e la lingua, discendono i moderni croati e la minoranza serba in Dalmazia, come pure i vicini bosniaci e montenegrini.\nLa minoranza autoctona italiana discende dai dalmati romanzi (soprattutto nelle isole del Quarnaro ed in alcune citt\u00e0 costiere): essi sono prevalentemente zaratini o cittadini (Tra\u00f9, Tenin, Spalato, Quarnaro, Cattaro) assimilati socialmente con gli slavi e morlacchi tramite la formazione o l'impiego dalla cultura veneziana, e dagli impiegati statali importati dal Regno Lombardo-Veneto durante l'impero asburgico. Comunque, le prime etnie originarie neolatine furono soppiantate da croati e italiani gi\u00e0 a partire dal X secolo, e di loro rimasero poche tracce fino al XIX secolo.\nNel 1941 sotto il Governatorato di Dalmazia, celebrato dagli irredentisti italiani come la \"Redenzione\" delle terre italiane nell'Adriatico orientale, i contrasti fra il gruppo etnico italiano e quello slavo si acuirono anche a causa del clima di terrore instaurato nei territori di competenza della Seconda Armata dal generale Mario Roatta, comandante delle truppe del regio esercito e soprattutto dai partigiani titini presenti sul territorio. Anche i rapporti fra croati e serbi si deteriorarono bruscamente in quegli anni a seguito degli eccidi perpetrati contro quest'ultima etnia dagli ustascia croati.\nDopo la seconda guerra mondiale, tutta la Dalmazia, compresa Zara, fu annessa allo Stato Federale di Croazia (poi Repubblica Popolare di Croazia, dal 1963 Repubblica Socialista di Croazia) come parte della nuova Democratica Federale Jugoslavia (poi Repubblica Popolare Federale di Jugoslavia, dal 1963 Repubblica Socialista Federale di Jugoslavia): da allora, a seguito della persecuzione etnica a cui furono sottoposti, vi fu un vasto esodo di italiani. Cos\u00ec, tra il 1943 al 1955, la componente etnica croata \u00e8 diventata sia territorialmente che culturalmente egemone, mentre quella italiana \u00e8 quasi del tutto scomparsa in Dalmazia, anche se ancora esiste, pur se assai ridotta nel numero, in alcuni comuni.\nComunit\u00e0 slave.\nAlla seconda met\u00e0 del VII secolo risale la prima colonizzazione slava dell'area dalmatica, che port\u00f2 a stanziarsi fra la Drava e il mare Adriatico i croati. Da allora l'etnia fu maggioritaria in molte zone della Dalmazia (soprattutto nell'entroterra) e assimil\u00f2 anche nel corso degli anni parte delle popolazioni neo-latine come i morlacchi (transumanti) sino all'et\u00e0 moderna. La popolazione serbo e croata si distinsero anche in seguito in base alla denominazione cristiana: gli slavi del nord-est erano soggetti all'influenza politica carolingia e alla tradizione romana e aderirono al cristianesimo romano, ottenendo la speciale concessione di celebrare la liturgia in glagolitico, privilegio tuttora mantenuto, ma in disuso da quando il Concilio Vaticano II introdusse le lingue nazionali nella liturgia. \nIl sud-est rimase invece legato alla tradizione bizantina, che distinse i serbi (ortodossi) da croati (cattolici). Anche i morlacchi si divisero ai croati e serbi in base alla denominazione cristiana. Nella vicina Bosnia i cattolici si considerano croati, gli ortodossi serbi, e solo i musulmani (di fede o di tradizione) si professano bosgnacchi o bosniaci. I Croati oggi occupano tutta l'area costiera, mentre nella zona interna della Dalmazia, detta \"Zagora\", vivono ancora delle comunit\u00e0 serbe, nonostante le sanguinose battaglie verificatesi alla nascita dello stato croato contro la separatista Repubblica Serba di Krajina.\nComunit\u00e0 morlacca.\nLe popolazioni neolatine sopravvissute nelle Alpi Dinariche centrali alle invasioni barbariche, rimasero la maggioranza degli abitanti detti comunemente \"vlasi\" (vallachi) nelle lingue slave occidentali e meridionali, nelle vallate dinariche pi\u00f9 interne e difficili da raggiungere per gli invasori, almeno fino all'anno mille. La loro completa slavizzazione avvenne con l'arrivo dei Turchi nei Balcani. Molti di loro si convertirono all'Islam nel Seicento, ed ora i loro discendenti sono una parte consistente dei cosiddetti Bosgnacchi.\nAlberto Fortis, un naturalista e geologo italiano scrisse numerosi libri tra i quali il pi\u00f9 noto fu Viaggio in Dalmazia pubblicato nel 1774 in due volumi, con molti dati sui Morlacchi, che ebbe risonanza europea. Ha descritto il folklore dei Morlacchi e principalmente su Hasanaginica, la ballata dei Morlacchi. Le pietre tombali monumentali (stecci) risalenti al Medioevo che si trovano sparse in Bosnia ed Erzegovina e in alcune zone delle odierne Croazia, Montenegro e Serbia hanno origine valacca (morlacca).\nComunit\u00e0 ebraica.\nGli ebrei si sono insediati in Dalmazia dal I secolo a.C. Sono numerosi reperti archeologici che testimoniano un loro insediamento presso la Porta Orientale di Salona. Sul posto sorge il protosantuario della Madonna dell'Isola (Gospe od Otoka), un segno che la cristianizzazione della Dalmazia pass\u00f2 per la comunit\u00e0 ebraica. La presenza degli ebrei a Salona e quindi a Spalato sembra ininterrotta per tutti questi secoli, poich\u00e9 \u00e8 testimoniata una sinagoga a Spalato prima del XII secolo. \nL'ascesa commerciale di Spalato dal secolo XVII si deve alla scala e lazzaretto costruiti da Daniel Rodriga. La comunit\u00e0 non sub\u00ec gravi persecuzioni sino alla seconda guerra mondiale, quando alcuni soldati italiani, guidati dal vicefederale fascista Giovanni Savo, distrussero e arsero tutti monumenti, rotoli e paramenti dalla Sinagoga di Spalato.\nLingue e dialetti.\nL'area della Dalmazia \u00e8 caratterizzata prevalentemente da due dialetti slavi, considerati parte della lingua croata, il \"dialetto \u00abciacavo\u00bb\" e il \"dialetto \u00abstocavo\u00bb\"; il primo esclusivamente croato, ma caratterizzato nei vernacolari cittadini da influssi lessicali veneti, mentre il secondo sta alla base delle lingue croata, ma anche bosniaca, montenegrina e serba standard (con differenze lessicali e stilistiche tra loro).\nNella storia della letteratura il \"\u010dakavo\" \u00e8 la prima lingua letteraria dei croati, diffusa in Istria e Dalmazia prevalentemente dell'area insulare e costiera. Nella sua forma antica, che tuttavia si \u00e8 in buona parte tramandata, sono stati scritti alcuni dei testi storici della letteratura croata, prima fra tutti la \"Judita\" di Marco Marulo (Marko Maruli\u0107). Lo \"\u0161tokavo\", nelle sue varianti, \u00e8 la lingua slava pi\u00f9 parlata in Dalmazia (entroterra), e viene generalmente diviso in gruppi in base alla pronuncia dell'antica vocale \"jat\", che a seconda dei casi si \u00e8 trasformata in \"i\" ikavo (Bosnia, entroterra dalmato), \"e\" ekavo (Serbia), \"ije\" (ijekavo) (Bosnia, Croazia e Montenegro).\nComunit\u00e0 italiana.\nSecondo il censimento del 2011 i dalmati italiani sono in leggero incremento, dai 304 censiti nel 2001 ai 349 del 2011. A questi si aggiungono 705 abitanti che si dichiarano genericamente dalmatini, ossia popolazione mistilingua. Sono l'ultima testimonianza di una presenza che discende direttamente dalle popolazioni di lingua romanza sopravvissute alle invasioni slave.\nSecondo il linguista Matteo Bartoli, all'inizio delle guerre napoleoniche (1803), l'italiano era l'idioma parlato come prima lingua da circa il 33% della popolazione dalmata\nAlle valutazioni di Bartoli si affiancano anche altri dati: Auguste Marmont, il governatore francese delle Province Illiriche commission\u00f2 un censimento nel 1809 attraverso il quale si scopr\u00ec che i dalmati italiani, concentrati soprattutto nelle citt\u00e0, costituivano oltre il 29% della popolazione totale della Dalmazia. Secondo il censimento austriaco del 1865 la percentuale dei dalmati italiani raggiungeva il 12,5% del totale nella regione.\nLa comunit\u00e0 italiana agli inizi del XIX secolo era ancora consistente ed era maggioritaria in alcuni dei maggiori centri urbani costieri e su alcune isole. Con l'affermarsi del concetto di nazionalismo romantico e il risveglio delle coscienze nazionali, cominci\u00f2 la lotta fra gli italiani e gli slavi per il dominio sulla Dalmazia. Nel XIX secolo, per opporsi al Risorgimento italiano, il governo austriaco in Dalmazia cerc\u00f2 di contrastare la presenza degli Italiani nelle province, la cui entit\u00e0 numerica and\u00f2 cos\u00ec progressivamente diminuendo nel corso degli anni.\nI verbali del Consiglio dei ministri asburgico della fine del 1866 mostrano l'intensit\u00e0 dell'ostilit\u00e0 anti-italiana dell'imperatore e la natura delle sue direttive politiche a questo riguardo. Francesco Giuseppe si convert\u00ec pienamente all'idea della generale infedelt\u00e0 dell'elemento italiano e italofono verso la dinastia asburgica: in sede di Consiglio dei ministri, il 12 novembre 1866, l'imperatore Francesco Giuseppe I d'Austria tracci\u00f2 un progetto di ampio respiro mirante alla \"germanizzazione o slavizzazione\" dell'aree dell'impero con presenza italiana:\nTutte le autorit\u00e0 centrali ebbero l'ordine di procedere sistematicamente in questo senso.\nSecondo i censimenti dell'Impero Austroungarico, la lingua italiana in Dalmazia era parlata nelle seguenti percentuali:\nQuesti dati rilevano il calo notevole, iniziato con la dominazione austriaca fin dai primi anni dell'Ottocento. Tale numero \u00e8 progressivamente sceso per poi quasi azzerarsi, dopo la seconda guerra mondiale, a causa dell'esodo giuliano dalmata. \u00c8 da notare che i dati dei censimenti austriaci fanno riferimento alla lingua d'uso, comprendendo fra gli italofoni anche alcuni slavi, poich\u00e9 l'italiano fu l'unica lingua dell'istruzione scolastica sino agli anni settanta del XIX secolo, quando furono chiuse le scuole italiane in tutta la regione, tranne a Zara. \nDa aggiungere che la maggioranza della popolazione delle citt\u00e0 e dei borghi capiva, ed all'occorrenza, sapeva esprimersi in italiano vernacolare, e solo gli istruiti nell'italiano standard. Nelle campagne, questo valeva soprattutto per le vecchie generazioni.\nOggi in Dalmazia c'\u00e8 stata una riscoperta identitaria degli ultimi italiani, che hanno costituito delle locali comunit\u00e0 a Cherso, Lussinpiccolo, Veglia, Zara, Spalato, Lesina e Cattaro.\nLingue e dialetti.\nIl dialetto parlato dagli italiani di Dalmazia \u00e8 un dialetto della lingua veneta, che non ha nulla a che fare con l'originaria lingua dalmatica, di tipo romanzo orientale o italoromanzo. Per molti anni nell'area dalmata, almeno fino al XVII secolo si \u00e8 parlata la lingua franca del Mediterraneo, un dialetto italiano coloniale di uso commerciale pieno di prestiti linguistici dalle lingue del mediterraneo. \nL'italiano toscano fu la lingua ufficiale della Repubblica di Ragusa da quando subentr\u00f2 al latino nel 1492 fino alla fine della Repubblica nel 1808. Gradualmente il croato prese piede anche nella citt\u00e0 di Ragusa per l'immigrazione di elementi slavi, mentre l'italiano rimase la lingua dell'aristocrazia ragusea, che per\u00f2 scrisse molti e migliori componimenti letterari nella lingua croata \u0161tokava ijekava: Niccol\u00f2 Ragnina (Nik\u0161a Ranjina), Sigismondo Menze (\u0160i\u0161ko Men\u010deti\u0107), Giovanni Francesco Gondola (Gjivo Gunduli\u0107), Giunio Palmotta (Gjono Palmoti\u0107) ecc., come pure i borghesi Mauro Vetrani (Mavro Vetranovi\u0107 \u010cav\u010di\u0107), Giorgio Darsa (Gjore Dr\u017ei\u0107), Marino Darsa (Marin Dr\u017ei\u0107) ecc.\nGli altri gruppi romanzi.\nNel XVII secolo la lingua dalmatica, un'antica lingua neolatina, si estinse, in parte per la massiccia affluenza nella zona di elementi slavi.\nAlla nascita della nazione italiana le altre etnie neolatine della zona erano quasi del tutto estinte o assimilate dalla cultura veneta e slava: \nLa lingua dalmatica \u00e8 stata suddivisa tradizionalmente in due varianti principali, in base soprattutto alla documentazione storica disponibile:"}
{"id": "1135076", "revid": "729019", "url": "https://it.wikipedia.org/wiki?curid=1135076", "title": "Aung San", "text": "Studi\u00f2 all'Universit\u00e0 di Rangoon laureandosi in storia, scienze politiche e letteratura inglese, e divenne anche presidente dei sindacati studenteschi. e caporedattore della rivista studentesca \"Oway\".\nDal 1938, da attivista del movimento nazionalista (ed esponente della fazione nazionalista del Partito Comunista della Birmania, di cui fu segretario dal '39 al '41) organizz\u00f2 diverse rivolte contro l'occupazione britannica. Nel marzo 1940 assistette al \"Congresso dell'India\" e, accusato di incitare le ribellioni, and\u00f2 forzatamente in esilio in Cina. Mentre sollecitava l'appoggio del Partito Comunista Cinese, fu intercettato dalla forza di occupazione giapponese, ma poi fu ricevuto dal governo di Fumimaro Konoe.\nCon l'appoggio giapponese, Aung San form\u00f2 l'unit\u00e0 dei \"Trenta commilitoni\", embrione di quello che sar\u00e0 il Burma Indipendence Army (BIA), fondato nel dicembre del 1941 in Thailandia. Nel marzo 1942, quando l'esercito giapponese entr\u00f2 a Rangoon, fu promosso al grado di colonnello. Nel 1943 divenne generale maggiore e si present\u00f2 davanti all'imperatore del Giappone e all'ordine del Sol Levante.\nIl 1\u00ba agosto 1943, i giapponesi dichiararono l'indipendenza della Birmania (come Stato di Birmania, uno stato fantoccio) e Aung San divenne primo ministro della difesa del governo. Tuttavia, lo scetticismo crescente nei confronti dei piani di sovranit\u00e0 giapponesi e lo scontento per il comportamento sulla popolazione civile lo portarono ad avvicinarsi agli alleati e ai movimenti comunisti finch\u00e9, il 27 marzo 1945, dichiar\u00f2 l'insurrezione armata contro i giapponesi. Il 9 gennaio 1947 Londra riconobbe l'indipendenza della Birmania, che divenne autonoma dal 1948.\nFu assassinato da sicari dell'avversario U Saw il 19 luglio 1947.\nEra sposato con Khin Kyi ed ebbe una figlia, Aung San Suu Kyi, Premio Nobel per la pace nel 1991."}
{"id": "1135077", "revid": "22356", "url": "https://it.wikipedia.org/wiki?curid=1135077", "title": "Ornimegalonyx", "text": "Ornimegalonyx, noto anche come gufo gigante di Cuba o gufo corridore, \u00e8 un gufo vissuto a Cuba tra il Pleistocene e l'Olocene.\nUn grande gufo dalle zampe lunghe.\nAlto circa un metro, questo animale \u00e8 il pi\u00f9 grande gufo mai esistito. Le dimensioni delle zampe posteriori, allungatissime, sono il doppio di quelle dell'odierno gufo americano (\"Bubo virginianus\"), uno dei pi\u00f9 grandi strigiformi attuali. L'allungamento delle zampe posteriori fa supporre che questo gufo fosse un predatore terrestre in grado di correre velocemente per catturare le sue prede. La riduzione delle ali, invece, ha portato gli scienziati a ritenere che queste fossero decisamente inadatte al volo. Il gufo gigante di Cuba probabilmente predava i grandi roditori dell'isola come \"Capromys\" e gli strani insettivori dei generi \"Nesophontes\" e \"Solenodon\". Lo studioso Oscar Arrendondo, nel 1982, ha descritto quattro diverse specie di \"Ornimegalonyx\", la pi\u00f9 nota e grande delle quali \u00e8 Ornimegalonyx oteroi.\nI giganti delle isole.\nLo sviluppo di questi uccelli giganti predatori a Cuba \u00e8 dovuto all'assenza (o quasi) di mammiferi carnivori in grado di esercitare il ruolo di superpredatore. L'unico resto attribuibile a un mammifero carnivoro \u00e8 un frammento di mascella di canide, denominato \"Cubacyon transversidens\". La presenza di giganteschi uccelli rapaci sulle isole sprovviste di mammiferi predatori \u00e8 un fenomeno relativamente conosciuto: nel Pleistocene, la Nuova Zelanda era la patria dell'aquila \"Harpagornis moorei\", cacciatrice dei grandi moa, mentre il Madagascar era abitato da \"Stephanoaetus mahery\", pi\u00f9 grande dell'assai simile \"Stephanoaetus coronatus\", attualmente vivente in Africa. Da ricordare anche un caso italiano: quando il Gargano era un'isola, nel Pliocene, vi vivevano la poiana gigante \"Garganoaetus freudenthali\" e il grande barbagianni \"Tyto gigantea\"."}
{"id": "1135078", "revid": "94902", "url": "https://it.wikipedia.org/wiki?curid=1135078", "title": "Lene Nystrom", "text": ""}
{"id": "1135080", "revid": "6923", "url": "https://it.wikipedia.org/wiki?curid=1135080", "title": "Storia della Dalmazia", "text": "La storia della Dalmazia riguarda il territorio dei Balcani occidentali che si affaccia sull'Adriatico. Ai tempi dei Romani per Dalmazia si intendeva una regione pi\u00f9 ampia dell'attuale, che oggi \u00e8 praticamente solo costiera.\nStoria.\nLe origini.\nLa storia della Dalmazia inizi\u00f2 quando le trib\u00f9, dalle quali la regione prende il nome, si dichiararono indipendenti da Genzio, il re dell'antica Illiria, per fondare una repubblica. La sua capitale era Delminium, la collocazione della quale \u00e8 sconosciuta (probabilmente nel territorio meridionale dell'attuale Bosnia ed Erzegovina); il suo territorio si estendeva verso nord dal fiume Narenta al fiume Cetina e in seguito sino il Cherca, dove raggiungeva i confini della Liburnia.\nL'Illiria e l'Impero romano.\nL'Impero romano inizi\u00f2 l'occupazione dell'Illiria nell'anno 168 a.C. formando la provincia dell'Illyricum. Nel 156 a.C. i Dalmati vennero attaccati per la prima volta da un esercito romano e costretti a pagare tributo.\nNel 10, durante il regno di Augusto, l'Illiricum venne diviso in Pannonia a nord e Dalmazia a sud, dopo che l'ultima di molte furiose rivolte era stata schiacciata da Tiberio nel 9. Questo evento fu seguito dalla totale sottomissione e dalla pronta accettazione della civilt\u00e0 latina che si diffuse in tutta l'Illiria.\nLa provincia di Dalmazia si espanse verso l'interno per coprire tutte le Alpi Dinariche e gran parte della costa adriatica orientale: la sua capitale fu la citt\u00e0 di Salona. L'imperatore Diocleziano rese famosa la Dalmazia costruendovi per s\u00e9 un palazzo a pochi chilometri a sud di Salona, ad Aspalathos (Spalato). Altre citt\u00e0 dalmate dell'epoca erano:\nAlla caduta dell'Impero romano d'Occidente nel 476, la Dalmazia rimase temporaneamente ancora per alcuni anni in mano a funzionari romani, con Giulio Nepote prima e quindi con Ovida, fino a che non fu conquistata nel 481-482 dal re degli Eruli Odoacre. In seguito fu tenuta dagli Ostrogoti, fino a che, nel 535, non venne annessa all'Impero romano d'Oriente di Giustiniano, divenendone una provincia (e poi, dopo Eraclio (610-641), un thema).\nCitt\u00e0 romanze e stati slavi.\nA seguito della invasione degli Avari, a partire dalla prima met\u00e0 del VII secolo, l'entroterra divenne popolato da trib\u00f9 slave di diversa provenienza; fra queste non vi erano croati, che arrivarono attorno al secolo VIII. Le citt\u00e0 stato marittime, comunque, rimasero indipendenti.\nLe popolazioni latine si concentrarono nelle citt\u00e0 della costa come Ragusa, Zara, Spalato, mentre nelle campagne, semispopolate dalle invasioni barbare, si insediavano popolazioni slave che via via si cristianizzavano. La regione venne quindi divisa tra due differenti comunit\u00e0 spesso inizialmente ostili.\nNell'806 la Dalmazia venne temporaneamente annessa al Sacro Romano Impero ma le citt\u00e0 vennero restituite a Bisanzio con il Trattato di Aquisgrana (812). I Saraceni devastarono le citt\u00e0 pi\u00f9 meridionali nell'840 e 842 ma questa minaccia fu eliminata da una campagna comune franco-bizantina nell'871.\nA partire dagli anni 830 il ducato di Croatia controllava le parti settentrionali e centrali della Dalmazia. L'instaurazione di relazioni cordiali tra le citt\u00e0 romanze e il ducato croato inizi\u00f2 con il regno del duca Mislav (835), che firm\u00f2 un trattato di pace con Pietro Tradonico, doge di Venezia, nell'840 e inizi\u00f2 a donare terreni alle chiese delle citt\u00e0.\nI ducati meridionali di Pagania, Zaclumia, Travunia e Doclea vennero autogovernati dalle popolazioni locali che erano un misto di pagani (Slavi) e cristiani (Illiri romanizzati). Alcuni storici si sono riferiti alle parti di Dalmazia sotto la Croazia come \"Croazia Bianca\" e ai ducati meridionali come \"Croazia Rossa\"; si noti anche che questi territori si estendevano molto pi\u00f9 all'interno di quanto non faccia l'attuale Dalmazia.\nI Narentani di Pagania (che prendevano il nome dal fiume Narenta, in lingua croata: \"Neretva\"), dediti alla pirateria in Adriatico, sconfissero le flotte veneziane inviate contro di loro nell'840 e nell'887 e per pi\u00f9 di un secolo pretesero tributi da Venezia stessa. Il doge Pietro Orseolo II li sconfisse una prima volta nel 996, poi - invocato dalle popolazioni neolatine della costa che chiedevano aiuto contro le incursioni dei pirati croati - part\u00ec da Venezia al comando di un'imponente flotta il giorno dell'Ascensione dell'anno 1000 (la data \u00e8 incerta: secondo alcuni \u00e8 da anticipare al 998 o 999), sconfisse i pirati e ricevette le solenni sottomissioni di tutte le principali citt\u00e0 dalmate. Da quel momento, il doge di Venezia assunse il titolo di \"duca di Dalmazia e di Croazia\".\n\u00c8 da questo periodo che pu\u00f2 considerarsi iniziato il dominio di Venezia sull'Adriatico e il suo predominante influsso culturale, anche se il definitivo consolidamento del potere sulla Dalmazia giunse qualche secolo dopo ed anche se formalmente tutto il suo dominio rimaneva dipendente dall'Impero Bizantino.\nPer quanto riguarda la vita religiosa, sia le popolazioni neoromanze che la Santa Sede preferivano la liturgia in lingua latina, il che port\u00f2 tensioni con le diocesi che privilegiavano il rito bizantino. L'influenza latina fu incrementata e le pratiche bizantine vennero soppresse nei sinodi generali del 1059-1060, 1066, 1075-1076 e in altri sinodi locali, in particolare degradando il vescovato di Nona, installando l'arcivescovato di Spalato e Dioclea (Antivari) e vietando esplicitamente l'uso di qualsiasi liturgia diversa da quella latina oppure da quella greca di rito romano.\nLa Dalmazia non realizz\u00f2 mai un'unit\u00e0 politica, n\u00e9 mai form\u00f2 una nazione, ma conobbe lo stesso un notevole sviluppo nelle arti, scienza e letteratura.\nLa posizione geografica delle citt\u00e0-stato dalmate era sufficiente a spiegare la poca influenza esercitata dalla cultura bizantina attraverso tutti i sei secoli (535-1102) durante i quali la Dalmazia fu parte dell'Impero romano d'Oriente. Verso la fine di questo periodo il dominio bizantino tese a essere sempre pi\u00f9 nominale.\nRivalit\u00e0 tra Venezia e Ungheria in Dalmazia, 1102-1420.\nQuando le citt\u00e0-stato persero gradualmente tutta la protezione di Bisanzio, essendo incapaci di unirsi in una lega difensiva a causa dei loro dissensi interni, dovettero rivolgersi verso Venezia o verso l'Ungheria per trovare appoggio. Ognuna delle due fazioni politiche aveva supporto all'interno delle citt\u00e0-stato dalmate, supporto che era basato principalmente su ragioni economiche.\nI veneziani, ai quali i dalmati erano gi\u00e0 legati per linguaggio e cultura, potevano permettersi di concedere dei termini liberali, in quanto il loro scopo principale era d'impedire lo sviluppo di qualsiasi pericoloso competitore politico o commerciale nell'Adriatico orientale.\nLa comunit\u00e0 marinara di lingua dalmata in Dalmazia guard\u00f2 a Venezia come alla padrona dell'Adriatico. In cambio della protezione, le citt\u00e0 spesso fornirono un contingente all'esercito o alla marina del loro protettore e talvolta pagavano tributo in moneta o in natura. Arbe (Rab), ad esempio, pagava annualmente cinque chili di seta o due di oro a Venezia.\nL'Ungheria dall'altra parte sconfisse l'ultimo re croato nel 1097 e avanz\u00f2 pretese su tutte le terre dei nobili croati sin dal \"Trattato del 1102\". Re Colomano d'Ungheria procedette alla conquista della Dalmazia nel 1102-1105.\nI contadini ed i mercanti che commerciavano verso l'interno favorirono l'Ungheria in quanto loro vicino pi\u00f9 potente che afferm\u00f2 i loro privilegi municipali. Soggetti all'assenso regale, essi potevano eleggere i loro magistrati principali, vescovi e giudici. La loro legge romana rimase valida. Gli fu addirittura permesso di concludere alleanze separate. Nessuno straniero, nemmeno un ungherese, poteva risiedere in una citt\u00e0 dove non era il benvenuto; e l'uomo a cui non piaceva il dominio ungherese poteva emigrare con tutti i suoi beni e propriet\u00e0. Al posto dei tributi, le entrate delle dogane erano in alcuni casi divise equamente tra il re, i magistrati, i vescovi e la municipalit\u00e0.\n1828), Macaria (prima del 532), Tra\u00f9 (dopo il 970).\nQuesti diritti e i privilegi analoghi garantiti da Venezia erano, comunque, troppo spesso infranti. Le guarnigioni ungheresi s'insediarono in citt\u00e0 che non le volevano mentre Venezia interferiva con i commerci, la nomina dei vescovi e il possesso dei domini comunali. Di conseguenza i dalmati rimasero leali solo quando era nel loro interesse e si ebbero frequenti insurrezioni. Anche a Zara sono registrate quattro rivolte, tra il 1180 e il 1345, ma quest'ultima venne trattata con speciale considerazione dai veneziani, che consideravano il suo possesso fondamentale per la loro influenza marittima.\nLe popolazioni slave e i dalmati di parlata neoromanza, un tempo rivali, iniziarono a contribuire alla civilizzazione comune e Ragusa ne fu l'esempio primario. Nel XIII secolo, i nomi dei membri del consiglio ragusano erano misti, anche se nei documenti scritti venivano sempre latinizzati. Nel XV secolo la letteratura era prevalentemente latina o italiana, ma in minor parte anche slava. La citt\u00e0, dal Seicento, veniva alle volte chiamata in documenti serbocroati con il nome slavo \"Dubrovnik\" (nome dato originariamente ad un quartiere periferico di Ragusa, popolato da Slavi immigrati alla fine del Quattrocento). Ma il suo nome ufficiale - fino a quando rimase indipendente e divenne austriaca nell'Ottocento - fu sempre e solo \"Ragusa\".\nLa dubbiosa lealt\u00e0 dei dalmati fece protrarre la lotta tra Venezia e Ungheria, che venne ulteriormente complicata da discordie interne dovute principalmente al diffondersi della eresia bogomila e a molte influenze esterne.\nLe citt\u00e0 di Zara, Spalato, Tra\u00f9 e Ragusa e i territori circostanti cambiarono di mano diverse volte tra Venezia, Ungheria e i Bizantini durante il XII secolo.\nNel 1202, le armate della Quarta Crociata resero assistenza a Venezia, che si fece pagare l'utilizzo della flotta spingendo i crociati ad assediare e conquistare la citt\u00e0 di Zara. Nel 1204 le stesse armate conquistarono Bisanzio ed eliminarono definitivamente l'Impero d'Oriente dalla lista dei contendenti il territorio dalmata.\nL'inizio del XIII secolo fu segnato dal declino nelle ostilit\u00e0 esterne. Le citt\u00e0 dalmate iniziarono ad accettare la sovranit\u00e0 straniera (principalmente di Venezia) ma alla fine tornarono al precedente desiderio di indipendenza. L'invasione Tartara indebol\u00ec gravemente l'Ungheria, al punto che nel 1241, il re Adalberto IV dovette rifugiarsi in Dalmazia (nella fortezza di Clissa/Klis). Le orde Tartare attaccarono le citt\u00e0 dalmate negli anni seguenti ma alla fine si ritirarono.\nGli slavi non erano pi\u00f9 considerati dai cittadini dalmati come gente ostile, infatti il potere di certi magnati croati, in particolare i Conti \u0160ubi\u0107 di Bribir, fu talvolta supremo nei distretti settentrionali (nel periodo tra il 1295 e il 1328).\nNel 1346, la Dalmazia venne colpita dalla peste nera. La situazione economica era povera e le citt\u00e0 divennero sempre pi\u00f9 dipendenti da Venezia.\nUna lotta interna all'Ungheria, tra Re Sigismondo e il casato napoletano degli Angi\u00f2, ebbe dei riflessi anche sulla Dalmazia: agli inizi del XV secolo, tutte le citt\u00e0 dalmate accolsero la flotta napoletana ad eccezione di Ragusa. Il duca bosniaco Hrvoje controll\u00f2 la Dalmazia per conto degli Angioini, ma successivamente concesse la sua lealt\u00e0 a Sigismondo.\nPer un periodo di vent'anni, questa lotta indebol\u00ec l'influenza ungherese. Nel 1409, Ladislao di Napoli vendette i suoi \"diritti\" sulla Dalmazia a Venezia per 100.000 ducati. Venezia, entro il 1420, prese gradualmente possesso di gran parte della Dalmazia. Nel 1437, Sigismondo riconobbe il dominio veneziano sulla Dalmazia in cambio di 10.000 ducati. La citt\u00e0 di Almissa (Omi\u0161) cedette a Venezia nel 1444 e solo la Repubblica di Ragusa preserv\u00f2 la sua indipendenza.\nDominio veneziano (1420-1797).\nSegu\u00ec un intervallo di pace, ma nel frattempo l'avanzata turca continuava.\nL'Ungheria fu essa stessa assalita dai Turchi, e non pot\u00e9 pi\u00f9 permettersi di cercare il controllo della Dalmazia. Costantinopoli cedette all'Impero Ottomano nel 1453, la Serbia nel 1459, la Bosnia nel 1463, e l'Erzegovina nel 1483. Di conseguenza i confini turchi e veneziani s'incontrarono e le guerre di frontiera furono incessanti.\nRagusa cerc\u00f2 la sicurezza grazie ad un'abile diplomazia che seppe stringere buoni rapporti con gli invasori, e in un caso particolare vendette due piccole strisce di territorio (Neum a nord e Sutorina a sud) agli Ottomani, allo scopo di evitare, con due \"zone-cuscinetto\", il contatto via terra coi territori veneziani.\nNel 1508 l'ostile Lega di Cambrai costrinse Venezia a ritirare le sue guarnigioni dal servizio interno, e dopo aver rovesciato l'Ungheria nel 1526 i Turchi furono in grado di conquistare gran parte della Dalmazia per il 1537. La pace del 1540 lasci\u00f2 a Venezia solo le citt\u00e0 marittime, l'interno formava una provincia turca, governata dalla fortezza di Clissa (Klis) da un Sanjakbeg, ovvero un amministratore con poteri militari.\nGli slavi cristiani, evacuando i territori occupati dai Turchi, si riversavano sulla costa e sulle isole ed affollavano ora le citt\u00e0. Iniziarono cos\u00ec a superare numericamente la popolazione italiana e a rendere la loro lingua sempre pi\u00f9 diffusa. La comunit\u00e0 di pirati e mercenari degli uscocchi fu in origine una banda di questi fuggitivi, come evidenzia il nome stesso; le loro imprese contribuirono al rinnovarsi della guerra tra Venezia e Turchia (1571-1573).\nGli arruolati di Dalmazia (chiamati \"Schiavoni\" o \"Oltremarini\") prestarono servizio per la patria veneta. Durante la Battaglia di Lepanto, ad esempio, nuumerosi erano i dalmati imbarcati nella flotta veneziana che assieme a Spagna, Austria, Stato Pontificio e Repubblica di Genova sconfisse la marina turca.\nUna nuova guerra scoppi\u00f2 nel 1645 e si protrasse intermittentemente fino al 1699, quando la pace di Karlowitz diede l'intera Dalmazia a Venezia, inclusa la costa dell'Erzegovina, ad eccezione dei domini di Ragusa e della fascia protettiva di territorio Ottomano che la circondava. Dopo ulteriori combattimenti, questa delimitazione venne confermata nel 1718 dal Trattato di Passarowitz.\nLa Dalmazia speriment\u00f2 un periodo d'intensa crescita economica e culturale nel XVIII secolo, dato il modo in cui le rotte commerciali con l'interno vennero ristabilite in tempo di pace. \u00c8 da notare che i cristiani migrarono dai territori in mano ottomana verso le citt\u00e0 dalmate, talvolta convertendosi anche dall'Ortodossia al Cattolicesimo. Furono molti i dalmati e gli istriani che migrarono in terra veneta d'Italia, e da pieni cittadini della Repubblica Veneta alcuni diventarono anche rinomati personaggi del luogo. La letteratura dalmata (quasi tutta in latino ed italiano, e solo in minima parte in slavo) ebbe una fioritura rigogliosa, legata al Rinascimento italiano.\nNel 1667 un catastrofico sisma devast\u00f2 Ragusa e ne dimezz\u00f2 la popolazione (cinquemila vittime); nonostante il fiorire dei traffici la decadenza della citt\u00e0 venne accelerata dal triste evento. \u00c8 in quest'epoca che inizia a corrompersi il carattere latino di Ragusa ed a svilupparsi invece la cultura ragusea, composta di elementi italiani in veste slavizzante.\nQuesto periodo venne bruscamente interrotto dalla caduta della Repubblica di Venezia nel 1797.\nL'epoca napoleonica, 1797-1815.\nAlla fine del 1797 Napoleone e gli Asburgo d'Austria firmarono il Trattato di Campoformio: cedendo il Belgio alla Francia, gli Asburgo ottenevano la ex-Repubblica di Venezia e quindi la Dalmazia. La repubblica di Ragusa mantenne l'indipendenza e divenne ricca grazie alla sua neutralit\u00e0 durante il periodo delle guerre napoleoniche.\nDopo che (in base al Trattato di Presburgo del 1805) Istria, Dalmazia e le Bocche di Cattaro vennero date alla Francia, Napoleone cre\u00f2 il Regno d'Italia napoleonico e vi inglob\u00f2 la Dalmazia, decretandone come lingua ufficiale l'italiano.\nIl 19 febbraio 1806, il generale francese Dumas emanava il proclama d'unione della Dalmazia al Regno d'Italia dal titolo \"Dalmati! L'Imperatore Napoleone, re d'Italia, vostro Re, Vi rende la Vostra Patria\".\nNel 1806, la Repubblica Ragusea soccombette alle truppe straniere (francesi) guidate dal generale Marmont (mantenendo ancora per due anni una relativa autonomia), lo stesso anno una forza russa cerc\u00f2 di contrastare i francesi prendendo le Bocche di Cattaro. I russi indussero i montenegrini a portar loro aiuto e questi procedettero a prendere le isole di Curzola e Brazza ma non fecero ulteriori progressi e si ritirarono nel 1807 rispettando il Trattato di Tilsit. Ragusa venne ufficialmente annessa al Regno napoleonico d' Italia nel 1808.\nNel frattempo anche gli inglesi erano riusciti ad occupare l'isola di Lissa e, mantenendola per alcuni anni, la utilizzarono come testa di ponte per contrastare la potenza militare e gli interessi economici francesi in Adriatico.\nNel 1809 la Dalmazia fu staccata da Napoleone dal suo Regno d'Italia ed inserita nelle Province Illiriche: da allora la Dalmazia rimase separata dall'Italia fino alla fine della prima guerra mondiale, con conseguente drastica diminuzione degli italiani (Bartoli scrisse che nel 1797 i Dalmati Italiani erano un terzo della popolazione della Dalmazia, mentre nel censimento austriaco del 1910 erano solo il 3%).\nNel 1809, la guerra scoppi\u00f2 di nuovo tra l'Impero Francese e l'Impero austriaco (costituitosi a seguito del disfacimento del Sacro Romano Impero). Nell'estate, le forze austriache ripresero la Dalmazia, ma questa situazione dur\u00f2 solo fino al Trattato di Sch\u00f6nbrunn dell'autunno dello stesso anno.\nNel 1813 a seguito della disastrosa campagna di Russia, Napoleone fu sconfitto a Lipsia e costretto all'esilio nell'isola d'Elba. L'Impero austriaco rioccup\u00f2 la Dalmazia con una rapida campagna militare.\nDominio austriaco, 1815-1918.\nIl ritorno definitivo della Dalmazia all'Austria fu sancito dal Trattato di Parigi del 30 maggio 1814. Poco dopo il Congresso di Vienna ridisegn\u00f2 il nuovo ordine geopolitico europeo.\nL'Impero austriaco costitu\u00ec la Dalmazia in regno (o provincia) con capitale a Zara, a sua volta diviso in quattro circoli (Zara, Spalato, Ragusa e Cattaro).\nL'et\u00e0 dei nazionalismi.\nNell'Ottocento, come conseguenza del periodo napoleonico, si assistette al sorgere (se non alla creazione ex novo) delle coscienze nazionali di molti popoli europei (epoca del nazionalismo romantico).\nIn Italia cominci\u00f2 il periodo del Risorgimento e anche nei Balcani cominciarono a nascere la coscienze nazionali, inizialmente per il diffondersi delle idee del movimento panslavista.\nNella prima met\u00e0 dell'Ottocento, cominci\u00f2 a diffondersi in Dalmazia il \"movimento illirico\", al quale faceva capo il croato Ljudevit Gaj. Questo movimento aveva come scopo la creazione di un'unica cultura e coscienza politica degli Slavi del sud. Sebbene rimasto circoscritto alle aree croate, vi aderirono anche alcuni esponenti della comunit\u00e0 serba della Dalmazia. Dal movimento illirico del primo Ottocento, dopo il 1848 cominci\u00f2 a formarsi il cosiddetto \"movimento nazionale croato\" che diede avvio in Dalmazia al \"risorgimento popolare croato\" (\"hrvatski narodni preporod\") ed agli scontri con la dominante comunit\u00e0 dei Dalmati Italiani.\nFino a quel momento i Dalmati (sia italiani che slavi) avevano vissuto senza pregiudizi legati alla lingua parlata e ad inesistenti concetti di \"nazionalit\u00e0\", la cui nascita port\u00f2 alle prime tensioni fra gli italiani, concentrati nelle citt\u00e0 costiere (in molte delle quali erano in maggioranza), e i croati che erano diventati dal Cinquecento il gruppo maggioritario nell'intera Dalmazia.\nCome accadde in altre zone miste, le diverse etnie e linguaggi spesso si mescolarono e si sovrapposero fra loro, rendendo arbitraria l'attribuzione di una \"nazionalit\u00e0\" che a volte fu il risultato di scelte personali e a volte il risultato della propaganda delle diverse potenze nazionali: i vari gruppi nazionali, infatti, si prodigarono per volgere a proprio favore le situazioni incerte, onde aumentare la propria consistenza numerica.\nCome conseguenza della terza guerra d'indipendenza italiana, che port\u00f2 all'annessione del Veneto al Regno d'Italia, l'amministrazione imperiale austriaca, per tutta la seconda met\u00e0 del XIX secolo, aument\u00f2 le ingerenze sulla gestione politica del territorio per attenuare l'influenza del gruppo etnico italiano temendone le correnti irredentiste. Durante la riunione del consiglio dei ministri del 12 novembre 1866 l'imperatore Francesco Giuseppe I d'Austria tracci\u00f2 un progetto di ampio respiro mirante alla \"germanizzazione o slavizzazione\" dell'aree dell'impero con presenza italiana:\nSono interessanti in relazione all'ordine di Francesco Giuseppe \u201cper la germanizzazione e la slavizzazione\u201d ed alla politica filoslava del governo imperiale le considerazioni di Massimo Spinetti, ex ambasciatore italiano a Vienna, nel suo articolo \u201c\"Costantino Nigra ambasciatore a Vienna (1885-1904)\"\u201d. Spinetti sostiene fra l'altro che \u201ctale politica contro la componente italiana trov\u00f2 particolare applicazione in Dalmazia, specialmente dopo l'annuncio del matrimonio del Principe ereditario Vittorio Emanuele III con la principessa Elena di Montenegro\u201d.\nL'instaurazione del regime costituzionale nel 1860 port\u00f2 a profondi cambiamenti in Dalmazia: da una parte la libert\u00e0 di stampa e di associazione favor\u00ec il movimento nazionale croato che era stato fino ad allora frenato dalle autorit\u00e0 viennesi (sebbene esse lo usassero anche contro le aspirazioni irredentiste italiane, in conformit\u00e0 con la politica del \"divide et impera\"). Ancora pi\u00f9 importante fu per\u00f2 l'instaurazione dell'autonomia politica della Dalmazia; con le riforme costituzionali del 1860, 1861 e 1867 le varie province dell'Impero austriaco conquistarono importanti, sebbene limitate, forme di autonomia; con queste riforme, la Dalmazia ricevette, per la prima e unica volta nella sua storia, un'autonomia politica estesa a tutto il suo territorio storico.\nLe leggi elettorali austriache favorirono il suffragio universale (e con ci\u00f2 le nazionalit\u00e0 pi\u00f9 numerose), ragion per cui gli italiani persero, tra il 1860 e il 1885, l'egemonia politica in Dalmazia: solo la citt\u00e0 di Zara rimase governata fino alla prima guerra mondiale da una giunta espressione del partito \"autonomista\" (negli anni identificato prevalentemente come il \"partito degli italiani\").\nSi trattava di un processo parallelo a quello di altre province austriache, ad esempio la Carniola e la Boemia, dove le maggioranze slave riuscirono a conquistare le istituzioni dell'autonomia provinciale. In Dalmazia, per\u00f2, questo processo fu ulteriormente traumatico per la comunit\u00e0 italiana, in quanto essa non poteva contare, a differenza dei tedeschi della Boemia e della Carniola, su un sostegno politico da parte del governo centrale di Vienna. I governi centrali, che dovevano frequentemente sostenersi su partiti croati della Dalmazia e sui loro alleati sloveni e cechi, erano pronti a fare delle concessioni agli slavi in Dalmazia che non concessero mai agli sloveni in Carniola o ai cechi in Boemia. Cos\u00ec le scuole medie, che dipendevano, a differenza di quelle elementari, dal governo centrale, furono progressivamente croatizzate. Lo stesso successe con le scuole elementari nei comuni governati da maggioranze slave. La lingua italiana perse cos\u00ec il suo status storico, mantenendo per\u00f2 il suo prestigio quale \"lingua culturale\" (ricordiamo che persino Frano Supilo, uno dei maggiori esponenti del movimento nazionale croato, dichiarava di \"pensare in italiano, pur essendo croato\"). La consistenza della comunit\u00e0 italiana nelle citt\u00e0 costiere cominci\u00f2 a diminuire progressivamente, con l'unica eccezione della gi\u00e0 citata Zara.\nLo storico Matteo Bartoli nel suo libro \"Le parlate italiane della Venezia Giulia e della Dalmazia\" scrisse che:\nLa politica di collaborazione con i serbi locali, inaugurata dallo zaratino Ghiglianovich e dal raguseo Giovanni Avoscani, permise poi agli italiani la conquista dell'amministrazione comunale di Ragusa nel 1899. Nel 1909 la lingua italiana venne vietata per\u00f2 in tutti gli edifici pubblici e gli italiani furono estromessi dalle amministrazioni comunali. Queste ingerenze, insieme ad altre azioni di favoreggiamento al gruppo etnico slavo ritenuto dall'impero pi\u00f9 fedele alla corona, esasperarono la situazione andando ad alimentare le correnti pi\u00f9 estremiste e rivoluzionarie.\nI contrasti politici e nazionali determinarono un'atmosfera di tensione, che si tradusse in episodici atti di violenza, quali aggressioni di persone e devastazioni od incendi d'edifici.\nLa prima guerra mondiale.\nDopo la guerra, in base al Patto di Londra con cui aveva negoziato la propria entrata in guerra, l'Italia avrebbe dovuto ottenere la Dalmazia settentrionale incluse le citt\u00e0 di Zara, Sebenico e Tenin. Tuttavia, in base al principio della nazionalit\u00e0 propugnato dal presidente statunitense Woodrow Wilson, la Dalmazia venne annessa al neocostituito Regno dei Serbi, dei Croati e degli Sloveni, con l'eccezione di Zara (a maggioranza italiana) e dell'isola di Lagosta, che con altre isole (Cherso e Lussino) vennero annesse all'Italia.\nIl secolo breve, 1918-1991.\nLa Dalmazia fra le due guerre.\nDopo il 1918 molti italiani dalla Dalmazia emigrarono in Italia, specialmente a Zara, unica citt\u00e0 dalmata annessa all'Italia. Tra il 1918 e il 1921 la comunit\u00e0 italiana della Dalmazia sub\u00ec rappresaglie, ma in seguito alle convenzioni di Nettuno stipulate tra l'Italia e il Regno dei Serbi, Croati e Sloveni godette di protezioni come minoranza linguistica, anche se rimasero spesso sulla carta.\nDiego De Castro, nel suo \"Appunti sul problema della Dalmazia\" scrisse che:\nNegli anni venti la Dalmazia iugoslava divent\u00f2 teatro di scontri tra il movimento autonomista croato, connesso alla figura di Stjepan Radi\u0107, e le forze centraliste legate alla politica serba dei governi di Belgrado (ORJUNA).\nAl contrario, nella Dalmazia italiana si ebbe un notevole sviluppo economico favorito dagli aiuti economici con matrice politico-propagandistica voluti dal Fascismo.\nNel 1939, alla Croazia fu concessa un'ampia autonomia politica; l'intera Dalmazia iugoslava (salvo le bocche di Cattaro) fu unita alla \"Banovina della Croazia\" con sede a Zagabria. Questa entit\u00e0 politica ebbe per\u00f2 corta vita, a causa della conquista della Iugoslavia da parte dell'Italia e della Germania nell'aprile 1941.\nLa seconda guerra mondiale.\nNell'aprile del 1941, il Regno di Jugoslavia, fu occupato dalle potenze dell'Asse. Viene istituito il Commissariato Civile della Dalmazia (Mussolini incarica Commissario Civile Athos Bartolucci). Quasi tutta la parte costiera della Dalmazia settentrionale (con tutti i principali centri urbani, come Spalato e Sebenico) fu annessa al Regno d'Italia, mentre il resto venne annesso al neocostituito Stato indipendente di Croazia, dominato dagli ustascia di Ante Paveli\u0107. Quest'ultimo offr\u00ec il trono del giovane stato a un membro della Casa Savoia, Aimone, il quale, pur senza rifiutarlo, non ne prese mai possesso.\nMussolini cre\u00f2 il Governatorato di Dalmazia, che includeva:\nLe isole di Veglia ed Arbe passarono alla provincia di Fiume. Ad Arbe, in localit\u00e0 Campora viene allestito dalle autorit\u00e0 militari italiane, nel luglio 1942, un campo di concentramento ove trovavano la morte pi\u00f9 di mille civili slavi rastrellati nella zona d'occupazione italiana.\nGi\u00e0 dalla fine del 1941, nella Dalmazia (italiana e croata) si innesc\u00f2 una spaventosa e crudele guerra civile, che raggiunse livelli di massacro nell'estate 1942. Contro le atrocit\u00e0 commesse dal regime ustascia, tanto contro i serbi e gli ebrei che contro gli oppositori (o presunti oppositori) croati, si sollev\u00f2 sia la resistenza partigiana a guida di Tito, plurietnica e comunista, sia varie fazioni nazionalistiche e monarchiche serbe (i cetnici). A loro volta i Titini ed i cetnici perpetrarono crimini contro la popolazione civile croata che appoggiava i fascisti croati di Ante Paveli\u0107.\nNumerosi crimini di guerra furono commessi da tutte le parti in causa, dai tedeschi ai partigiani comunisti.\nA causa dell'annessione della Dalmazia costiera all'Italia, cominciarono a crescere le tensioni tra il regime ustascia e le forze d'occupazione italiane; venne perci\u00f2 a formarsi, a partire dal 1942, un'alleanza tattica tra le forze italiane e i vari gruppi cetnici. Gli italiani incorporarono i cetnici nella Milizia volontaria anticomunista (MVAC) per combattere la resistenza titoista, provocando fortissime tensioni con il regime ustascia. Lo stesso Mussolini propose di annettere al Regno d'Italia nell'estate 1942 la zona italiana della Croazia (che si trovava tra il Governatorato di Dalmazia e la zona tedesca della Croazia), allo scopo di allontanare gli Ustascia dalle aree italiane e calmare anche i feroci scontri e massacri tra croati, serbi e musulmani.\nNel settembre del 1943, con la capitolazione dell'Italia, la parte italiana della Dalmazia - ad esclusione di Zara - venne occupata dall'esercito tedesco ed annessa allo Stato Indipendente di Croazia.\nNella seconda met\u00e0 del 1944, i partigiani comunisti di Josip Broz Tito, riforniti dagli alleati, liberarono dai nazisti tutta la regione. L'isola dalmata di Lissa divenne il quartier generale di Tito, mentre gli abitanti delle citt\u00e0 dalmate furono soggetti alla repressione da parte della polizia segreta comunista che colp\u00ec ogni sorta di oppositori (e presunti oppositori) al nuovo regime comunista. Una delle principali vittime fu la comunit\u00e0 italiana: a partire dal 1943 cominci\u00f2 l'esodo degli italiani della Dalmazia che si protrasse per parecchi anni e fu pressoch\u00e9 totale.\nA partire dall'autunno 1943, Zara viene bombardata per ben 54 volte dagli Alleati su indicazioni di Tito. La citt\u00e0 fu rasa al suolo, venendo chiamata la Dresda italiana. Nel 1944 Zara fu occupata dai partigiani di Tito (che vi massacrarono molti civili e militari italiani) e successivamente annessa alla Jugoslavia. L'esodo dalla citt\u00e0 fu pressoch\u00e9 totale, cancellando quasi totalmente il plurisecolare carattere italiano della citt\u00e0. I circa 20.000 italiani della citt\u00e0 (che erano pi\u00f9 del 90% della popolazione) furono ridotti nel 1947 a meno di un migliaio.\nL'ultimo colpo alla presenza italiana avvenne nell'ottobre del 1953, quando le scuole italiane furono chiuse e gli allievi trasferiti, da un giorno per l'altro, nelle scuole croate. Si complet\u00f2 cos\u00ec quello che alcuni storici (come il francese Michel Roux) qualificarono come la pulizia etnica degli Italiani in Dalmazia, usando metodi simili a quelli del Manuale Cubrilovic contro gli Albanesi della Iugoslavia.\nLa Repubblica Socialista di Jugoslavia.\nDopo la guerra venne costituita la Repubblica Socialista Federale di Jugoslavia. Quasi tutto il territorio della Dalmazia storica and\u00f2 alla Repubblica Socialista di Croazia, le Bocche di Cattaro furono unite al Montenegro e la citt\u00e0 di Neum venne unit\u00e0 alla Repubblica Socialista di Bosnia ed Erzegovina.\nLa fine della Jugoslavia (1991).\nNel 1991, dopo la dichiarazione d'indipendenza di Slovenia e Croazia, la Jugoslavia si disintegr\u00f2. I serbi della Dalmazia del nord, con l'aiuto della Serbia, dichiararono a loro volta l'indipendenza, proclamando la \"Repubblica Serba della Krajina\".\nContemporaneamente l'esercito federale jugoslavo (JNA) e le forze paramilitari dei serbi di Croazia e della Bosnia, iniziarono una campagna militare contro la Croazia, che a quel tempo, era carente di armamenti adeguati.\nNe segu\u00ec una guerra in cui gli aggressori serbo-montenegrini e i ribelli della Krajina commisero vari crimini contro i civili, al fine di eliminare la popolazione croata dalla regione. In questo periodo venne anche abbattuto un elicottero di osservatori dell'Unione Europea, con l'uccisione dell'equipaggio italiano.\nSi ricordano i massacri compiuti contro le popolazioni dei villaggi di \u0160kabrnja, Nadin. Le aree di Ravni kotari, Drni\u0161ka krajina, Cetinska krajina di nord, Bukovica, Kninska krajina vennero ripulite dalla popolazione croata; decine di migliaia di croati furono costretti all'esilio.\nPer questi crimini di guerra, furono condannati i leader serbi, Milan Babi\u0107 e Milan Marti\u0107.\nNello stesso periodo vennero anche bombardate Zara, Sebenico, Ragusa e molte altre citt\u00e0 e villaggi dalmati.\nLe sorti del conflitto cambiarono repentinamente quando l'esercit\u00f2 croato - enormemente rafforzatosi negli anni - scaten\u00f2 contro la \"Repubblica Serba della Krajina\" la cosiddetta \"Operazione Oluja\" (Tempesta): in pochi giorni le forze serbe vennero spazzate via e si rividero le tristi scene di esodo di intere popolazioni: centinaia di migliaia di serbi vennero costretti a lasciare la propria terra. Anche in questo caso vi furono dei crimini di guerra, dei quali questa volta fu responsabile l'esercito croato. Gi\u00e0 nel 1991 - all'inizio delle guerre jugoslave - oltre 100 civili serbi erano stati massacrati nel villaggio di Gospi\u0107, nella regione della Lika, e per questo massacro il 24 marzo del 2003 il tribunale di Fiume condann\u00f2 a 12 anni di prigione Mirko Norac - comandante della 118\u00aa Brigata dell'Esercito Croato - a 15 anni Tihomir Ore\u0161kovi\u0107 - Segretario dell'Unit\u00e0 di Crisi per la Lika - a 10 anni Stjepan Grandi\u0107, ufficiale dell'esercito croato. All'epoca dell'arresto di Norac (2001) vi furono vaste reazioni negative nel paese, ripetute - sia pure con molto minore intensit\u00e0 - dopo la condanna. Per i crimini durante \"Oluja\" attualmente sono sotto processo di fronte al Tribunale Internazionale per la ex Jugoslavia delle Nazioni Unite il generale croato Ante Gotovina, ritenuto da molti croati un vero e proprio eroe, l'ex assistente del ministro della difesa croato nonch\u00e9 comandante della guarnigione di Knin/Tenin Ivan \u010cermak, il comandante della polizia speciale del ministero degli interni della Croazia, assistente del ministro degli interni e tenente colonnello dell'esercito croato Mladen Marka\u010d.\nOggi la Dalmazia \u00e8 di nuovo in pace, anche se resta aperto il problema del ritorno dei serbi nelle loro terre e non sempre risulta facile il rapporto fra croati e serbi, ridotti a minoranza anche nelle zone storiche del loro insediamento.\nLa storia della presenza italofona in Dalmazia \u00e8 invece spesso stravolta, nel segno di un tentativo di croatizzare tutto il passato della regione."}
{"id": "1135082", "revid": "1498232", "url": "https://it.wikipedia.org/wiki?curid=1135082", "title": "Localit\u00e0 bandiere blu in Italia (2007)", "text": "Elenco delle localit\u00e0 italiane insignite della bandiera blu dalla FEE per l'anno 2007."}
{"id": "1135084", "revid": "13102", "url": "https://it.wikipedia.org/wiki?curid=1135084", "title": "Iacopo da Lentini", "text": ""}
{"id": "1135089", "revid": "767487", "url": "https://it.wikipedia.org/wiki?curid=1135089", "title": "Il ritorno della scatenata dozzina", "text": "Il ritorno della scatenata dozzina (\"Cheaper by the Dozen 2\") \u00e8 un film del 2005 diretto da Adam Shankman, sequel di \"Una scatenata dozzina\".\nTrama.\nA Tom, dopo il diploma della figlia Loraine, viene in mente di andare in vacanza alla casa sul lago dove erano stati qualche anno prima. Tutti i figli sono indecisi se andare o no ma alla fine partono. Una volta giunti l\u00ec, Tom incontra Jimmy Murtaugh un suo vecchio compagno di infanzia con il quale per\u00f2 non \u00e8 mai corso buon sangue. Jimmy ha 8 figli che vengono lodati e osannati in continuazione per i loro continui successi e questo ovviamente infastidisce molto Tom che non sopporta di dover far sentire inferiori i suoi figli davanti a quelli di Jimmy. Tom nel frattempo deve riuscire a far apparire decente la loro casa rispetto al mega-villone di Jimmy. I figli di ambedue le famiglie, per\u00f2, vanno molto d'accordo, specialmente Sara e Elliott. Fra i due, infatti, alla loro prima cotta, ci sar\u00e0 del tenero. Il tutto ostacolato dai due padri. Il culmine del conflitto si avr\u00e0 quando, dopo un tentativo di furto di cosmetici da parte di Sara e la distruzione di un campo di tennis da parte di Kenneth, i due padri si sfideranno per vincere la tanto ambita coppa. Tom, infatti, accetta la sfida poich\u00e9 Jimmy aveva accusato i suoi figli di essere dei teppisti e criticando il suo modo troppo permissivo.\nDopo un primo momento di eccessiva severit\u00e0 di Tom nel preparare la sfida, che porter\u00e0 alla ribellione dei figli, tutta la famiglia decide di partecipare alla coppa. Ma all'ultima gara, alla figlia Nora, che \u00e8 incinta, si rompono le acque e cos\u00ec tutte e due le famiglie si adoperano per riuscire a portarla all'ospedale. Tom e Jimmy si riappacificano e nascer\u00e0 il bambino di Nora che chiameranno Tom come suo nonno."}
{"id": "1135090", "revid": "28026", "url": "https://it.wikipedia.org/wiki?curid=1135090", "title": "Calata (alpinismo)", "text": ""}
{"id": "1135091", "revid": "1573940", "url": "https://it.wikipedia.org/wiki?curid=1135091", "title": "Balj ibn Bishr al-Qushayri", "text": "Biografia.\nArriv\u00f2 in Nordafrica, come luogotenente di suo zio, Kulth\u016bm b. \u02bfIy\u0101\u1e0d al-Qushayr\u012b, generale dell'esercito siriano, per combattere e soffocare la ribellione dei Berberi del Maghreb.\nNel 741, alla morte dello zio, gli subentr\u00f2 come governatore dell'Ifr\u012bqiya e comandante delle truppe siriane. La sconfitta araba comport\u00f2 che l'avanguardia che Balj comandava si trovasse tagliata fuori dal resto dell'esercito e, nell'impossibilit\u00e0 di tornare incolume a Qayraw\u0101n, Balj pens\u00f2 di trovare rifugio in Al-Andalus, ritenendo sensatamente di poter trovare ospitalit\u00e0 presso il governatore omayyade\u02bfAbd al-Malik ibn Qa\u1e25\u1e6d\u0101n al-Fihr\u012b. \nQuesti, in difficolt\u00e0 nei confronti dei suoi rivoltosi Berberi andalusi, accett\u00f2 di buon grado nel 742 di ospitare il contingente armato siriano e fece anzi assegnare a tutti gli uomini di Balj e al loro comandante ricchi appezzamenti di terra e prebende affinch\u00e9 trasformassero la loro momentaneo soggiorno in uno stabile insediamento in al-Andalus, chiedendo in cambio il loro pronto intervento in armi qualora fossero stati convocati all'occorrenza dal governatore.\nL'insurrezione dei Berberi fu stroncata da Balj che tuttavia, nonostante l'accordo con \u02bfAbd al-Malik, marci\u00f2 con le sue truppe su Cordova e destitu\u00ec il \"w\u0101l\u012b\", facendosi acclamare dalle sue truppe come nuovo governatore.\nCome governatore si dimostr\u00f2 crudele, facendo crocifiggere \u02bfAbd al-Malik e perseguitando gli arabi che si erano installati in al-Andalus nei primi tempi della conquista, specialmente al seguito di M\u016bs\u0101 ibn Nu\u1e63ayr. Lo scontro che segu\u00ec fu risolto con la battaglia d\"'Aqua Portora\", al nord di Cordova, dove l'esercito siriano ebbe la meglio sui rivali, guidati dai figli di \u02bfAbd al-Malik; ma Balj, nello stesso 742 mor\u00ec, per le ferite riportate in quella battaglia.\nLe sue truppe allora acclamarono nuovo \"w\u0101l\u012b\" un altro generale siriano Tha\u02bflaba ibn Sal\u0101ma al-\u02bf\u0100mil\u012b."}
{"id": "1135092", "revid": "287204", "url": "https://it.wikipedia.org/wiki?curid=1135092", "title": "Hovasaurus boulei", "text": "Lovasauro (Hovasaurus boulei) \u00e8 un rettile fossile lungo fino a una novantina di centimetri, vissuto nel Permiano superiore (circa 250 milioni di anni fa) in Madagascar.\nUn nuotatore di profondit\u00e0.\nTipico rappresentante del gruppo primitivo degli eosuchi (Eosuchia), comprendente diapsidi ancestrali a lucertole, serpenti e tuatara, l'ovasauro era simile a una iguana marina, ma era caratterizzato da un adattamento anatomico particolare che si suppone fosse molto utile per una vita acquatica: la coda, infatti, era lunghissima (circa due terzi dell'intero animale) e appiattita lateralmente. Le spine neurali, molto pi\u00f9 ampie che nella regione dorsale, e le spine emali, ugualmente sviluppate, rendevano la coda alta, piatta e simmetrica. Questa struttura fa pensare che l'ovasauro nuotasse sotto la superficie dell'acqua, dove le ondulazioni laterali della coda potevano fornire una spinta propulsiva sufficiente a muovere l'intero corpo.\nCostole ispessite.\nAltra caratteristica dell'ovasauro era l'ispessimento delle costole (pachiostosi), tipico dei vertebrati marini. Questa caratteristica doveva servire ad aumentare il peso specifico dell'animale e quindi a stabilizzarne i movimenti durante il nuoto. Stessa funzione era riservata alla parte ventrale del cinto pettorale, di struttura massiccia proprio per abbassare il centro di gravit\u00e0. Le zampe erano allargate e appiattite, e forse erano palmate come quelle dei cigni. L'ovasauro poteva comunque spostarsi sulla terraferma, vista la struttura delle zampe, potenti e allungate.\nPietre nel ventre.\nAll'interno di molti fossili di ovasauro sono stati rinvenuti numerosi ciottoli, nei pressi della cavit\u00e0 addominale. Dal momento che queste strutture sono riunite in un contorno ben definito, si ritiene che in vita fossero riunite in una membrana di tessuto molle appositamente modificata per contenerli. La funzione di questi ciottoli non \u00e8 nota: secondo alcuni paleontologi questi \u201csassi\u201d sarebbero gastroliti, piccole pietre utilizzate durante la digestione per macinare il cibo, ma utilizzate anche da zavorra per facilitare il nuoto sommerso. La massa di ciottoli, in effetti, \u00e8 posta in una posizione tale da favorire un centro di gravit\u00e0 posteriore e aumentare la spinta in avanti prodotta dai movimenti serpentini della coda. Dalla struttura dei molti fossili rinvenuti, inoltre, risulta che i giovani ovasauri passassero molto tempo in acqua e solo raggiunta l'et\u00e0 adulta fossero in grado di trascorrere molto tempo sulla terraferma.\nParentele.\nL'ovasauro fa parte della famiglia dei tangasauridi (Tangasauridae), animali simili a lucertole vissuti in Africa meridionale, Africa orientale e Madagascar. Delle varie specie, \"Hovasaurus boulei\" \u00e8 senza dubbio quella che ha raggiunto il pi\u00f9 alto grado di specializzazione verso una vita acquatica di profondit\u00e0. Negli stessi terreni che hanno restituito i resti fossili dell'ovasauro \u00e8 stato rinvenuto un altro tangasauride, \"Thadeosaurus colcanapi\", compiutamente terrestre. Un altro misterioso diapside (\"Claudiosaurus germaini\") vissuto nello stesso ambiente era invece adattato probabilmente a una vita costiera e di nuoto di superficie."}
{"id": "1135093", "revid": "2014155", "url": "https://it.wikipedia.org/wiki?curid=1135093", "title": "Bayezid II", "text": "Figlio di Maometto II, al quale succedette nel 1481, Bayezid II fu soprannominato \"il Giusto\". Uomo di cultura (aveva studiato l'arabo, il persiano, matematica, teologia e filosofia), fu protettore di poeti e si adoper\u00f2 per migliorare le istituzioni politiche e amministrative dell'impero.\nPer aver restituito alle istituzioni religiose i beni confiscati dal padre fu detto anche \u201cil Pio\u201d (Sofu).\nBayezid II dovette difendere il trono che gli era conteso dal fratello minore Cem, e fu impegnato in guerre contro tutti i suoi vicini. Nel 1483 conquist\u00f2 l'Erzegovina. La guerra con i Mamelucchi d'Egitto si concluse con delle perdite territoriali, sancite con la pace del maggio 1491. Anche la guerra contro gli Ungheresi si concluse con una pace, firmata nel 1503. Grazie al potenziamento della flotta e al reclutamento di vari pirati (tra i quali i fratelli Barbarossa) ottenne successi contro i veneziani, ai quali sottrasse Durazzo, Lepanto e, nel Peloponneso, Corone e Modone. Le truppe impegnate alla frontiera con la Persia finirono per essere usate negli scontri che opposero i figli di Bayezid tra loro e contro il padre.\nQuando nel 1492 gli ebrei furono espulsi dalla Spagna, Bayezid li autorizz\u00f2 a stabilirsi nell'Impero ottomano: un invito che sembra sia stato accolto da 300.000 persone. Pare che commentando l'espulsione degli ebrei spagnoli disse:\nIl sultano ottomano invi\u00f2 la Marina ottomana sotto il comando dell'ammiraglio Kemal Reis in Spagna nel 1492 per trasportarli in sicurezza in terre ottomane. Emise ed invi\u00f2 proclami in tutto l'impero, in cui ordinava di accogliere i rifugiati ebrei. Egli concesse ai profughi il permesso di stabilirsi nell'Impero ottomano e di diventare cittadini ottomani. Minacci\u00f2 di morte tutti coloro che avrebbero trattato gli ebrei duramente o che avrebbero negato loro l'ingresso nell'impero.\nLa prima macchina da stampa a Costantinopoli venne fondata dagli ebrei sefarditi nel 1493. Sotto il regno di Bayezid, gli ebrei ebbero un periodo di fioritura culturale, con la presenza di studiosi come il talmudista e scienziato Mordecai Comtino , l'astronomo e poeta Solomon ben Elijah Sharbi\u1e6d ha-Zahab; Shabbethai ben Malkiel Cohen, e il poeta Menahem Tamar.\nQuesto periodo esemplifica la politica del Sultano, che non esitava a sviluppare il suo Stato usando il contributo di non turchi e di non musulmani.\nNel 1512, al termine di una lunga guerra familiare, Bayezid fu costretto ad abdicare dal figlio Selim. Dopo circa un mese mor\u00ec, avvelenato dal suo medico con polvere di diamante per ordine del figlio Selim, come racconta il genovese Giovanni Antonio Menavino, allora giovanissimo paggio al servizio dei turchi."}
{"id": "1135096", "revid": "1987129", "url": "https://it.wikipedia.org/wiki?curid=1135096", "title": "Muro dell'Orlanda", "text": "Il muro dell'Orlanda \u00e8 una celebre salita ciclistica, situata tra l'abitato di Carate Brianza, scendendo per la via Fiume sino al ponte sul Lambro e la Stazione ferroviaria di Carate, per proseguire sino al piccolo centro abitato di Cal\u00f2, costeggiando la strada dell'Orlanda. \nDal ponte sul Lambro sino alla stazione il percorso \u00e8 lungo circa 600 metri, caratterizzato da una sede stradale molto stretta e ripida (pendenza tra il 12 e 18%). Fino al 1997 il \"muro\" non era asfaltato e presentava una pavimentazione in pav\u00e9, o \"riciul\" abbastanza precaria, impraticabile in bicicletta quando la strada era bagnata. Ciclisticamente parlando il muro, altrimenti detto delle \"Sette Gocce\", assomiglia al muro di Grammont che viene affrontato al giro delle Fiandre. Su questo strappo Fausto Coppi veniva ad allenarsi per le classiche del nord. Su questa strada recentemente \u00e8 passata la Coppa Agostoni."}
{"id": "1135099", "revid": "767487", "url": "https://it.wikipedia.org/wiki?curid=1135099", "title": "Thadeosaurus colcanapi", "text": "Il tadeosauro (Thadeosaurus colcanapi) \u00e8 un rettile fossile simile a una grossa lucertola, lungo una cinquantina di centimetri. Visse durante il Permiano superiore (circa 250 milioni di anni fa) in Madagascar.\nUna \u201clucertola\u201d primitiva.\nLa struttura corporea dell'animale mostra una specializzazione verso uno stile di vita strettamente terrestre: le zampe erano allungate e piuttosto robuste, in particolare quelle posteriori fornite di dita estremamente allungate. Gli arti, inoltre, erano ben ossificati, cos\u00ec come i cinti scapolare e pelvico. La coda, sottile ma forte, era lunga poco pi\u00f9 del resto del corpo. La testa non \u00e8 ben conosciuta, ma da ritrovamenti di animali simili vissuti in Sudafrica (\"Youngina capensis\") si deduce che doveva essere di proporzioni simili a quelle di una lucertola attuale.\nDue ambienti, due adattamenti.\nDel tadeosauro sono noti fossili rappresentanti diversi stadi di vita, dai giovani agli adulti. Probabilmente il tadeosauro era un agile insettivoro che cacciava nel sottobosco o comunque in ambienti strettamente di terraferma, al contrario del contemporaneo (e per certi versi abbastanza simile) \"Hovasaurus boulei\", acquatico. Questi due animali, vissuti nello stesso ambiente, appartengono all'ordine degli eosuchi (Eosuchia), un gruppo primitivo di rettili ancestrali a lucertole, serpenti e tuatara."}
{"id": "1135100", "revid": "1372005", "url": "https://it.wikipedia.org/wiki?curid=1135100", "title": "Ludwig Quidde", "text": "Biografia.\nAppartenente a un'agiata famiglia di mercanti tedeschi, crebbe nella citt\u00e0 di Brema, centro e fulcro del liberalismo nazionale.\nStudi\u00f2 all'Universit\u00e0 di Strasburgo e poi in quella di Gottinga, dove dimostr\u00f2 una forte predisposizione allo studio della storia, laureandosi in questa materia.\nNel 1889 fond\u00f2 il \"Giornale tedesco di scienze storiche\" (\"Deutsche Zeitschrift f\u00fcr Geschichtswissenschaft\"), attivo fino al 1896, anno della chiusura delle pubblicazioni.\nNel 1892 si trasfer\u00ec per due anni in Italia, come membro dell'\"Istituto di storia prussiana\" di Roma. In virt\u00f9 dell'agiatezza economica propria della famiglia, non fece mai della storiografia una vera professione, ma divenne la passione costante della sua vita.\nCaligola.\nNel 1894 scrisse \"Caligula. Eine Studie \u00fcber r\u00f6mischen Caesarenwahnsinn\", storia della vita di Caligola, pamphlet allegorico rivolto alla figura dell'imperatore tedesco Guglielmo II, paragonato all'imperatore romano. Accusato di lesa maest\u00e0, riusc\u00ec ad evitare la condanna dimostrando l'infondatezza giuridica delle accuse mossegli.\nIngresso in politica.\nQuesto avvenimento lo spinse per\u00f2 ad intraprendere la carriera politica, e nel 1895 coadiuv\u00f2 l'organizzazione del \"Partito popolare tedesco\", con ideologia antiprussiana ed anti militarista.\nNel 1902 venne eletto nel consiglio municipale della citt\u00e0 di Monaco di Baviera, dal 1907 al 1919 serv\u00ec nell'Assemblea Bavarese e nel 1919 entr\u00f2 nel Parlamento della nascente Repubblica di Weimar.\nDal 1919 al 1933 prest\u00f2 il suo operato alla ricerca di un ruolo centrale della Germania nel contesto mondiale, come esempio di pace e tolleranza tra i popoli. L'avvento di Hitler e del regime nazista port\u00f2 Quidde prima al ritiro dalla vita politica, e poi all'esilio volontario in Svizzera, a Ginevra, dove mor\u00ec."}
{"id": "1135101", "revid": "1243", "url": "https://it.wikipedia.org/wiki?curid=1135101", "title": "Ferrovia Rho-Arona", "text": ""}
{"id": "1135103", "revid": "22356", "url": "https://it.wikipedia.org/wiki?curid=1135103", "title": "Hovasaurus", "text": ""}
{"id": "1135105", "revid": "22356", "url": "https://it.wikipedia.org/wiki?curid=1135105", "title": "Thadeosaurus", "text": ""}
{"id": "1135108", "revid": "6066", "url": "https://it.wikipedia.org/wiki?curid=1135108", "title": "Mineralogista", "text": ""}
{"id": "1135109", "revid": "52076", "url": "https://it.wikipedia.org/wiki?curid=1135109", "title": "Archeobotanica", "text": ""}
{"id": "1135112", "revid": "22356", "url": "https://it.wikipedia.org/wiki?curid=1135112", "title": "Galeaspida", "text": "I galeaspidi (Galeaspida) sono un gruppo di \u201cpesci\u201d primitivi, fossili del Siluriano e del Devoniano della Cina.\nUna finta bocca.\nTra i classici vertebrati senza mascelle che popolavano le acque dolci del Paleozoico, i galeaspidi costituiscono un gruppo molto particolare. L'aspetto generale richiama da vicino altri gruppi come gli pteraspidi e i cefalaspidi: il corpo era diviso in due, la met\u00e0 anteriore era racchiusa in una spessa corazza ossea priva di pinne, mentre la met\u00e0 posteriore protetta dalle sole scaglie era pi\u00f9 simile a quella di un classico pesce. Una particolarit\u00e0, per\u00f2, era costituita da una strana apertura ovale, posta nella parte anteriore del cranio, in posizione dorsale. I paleontologi cinesi che per primi studiarono questi esemplari erano convinti si trattasse di una sorta di \"bocca\" immobile e rigida. Altri studiosi, invece, pensavano che questa struttura ospitasse un qualche tipo di organo di senso. La successiva scoperta di alcune piastre ovali che ben si adattavano all'apertura pose fine alla diatriba: il \"buco\" era ricoperto, e doveva essere un organo sensorio che l'animale in vita, doveva utilizzare per sondare l'ambiente circostante.\nLa forma generale dei galeaspidi non si discostava di molto da quella degli altri pesci senza mascelle (met\u00e0 anteriore tondeggiante e leggermente appiattita), ma vi furono delle eccezioni significative: una di queste fu \"Lungmenshanaspis\", dall'aspetto davvero bizzarro, con un lungo muso a tubo, due larghe proiezioni dello scudo rivolte leggermente all'ingi\u00f9, un corpo stretto e la \"finta bocca\" a forma di cuore.\n\u201cCervelli di ferro\u201d.\nTra l'abbondante materiale raccolto in Cina nel corso degli anni Settanta, vi sono molti esemplari (ad esempio di \"Duyunolepis\") in cui il minerale di ferro (ematite) ha conservato perfettamente delle copie di alcune parti degli organismi originali, come vasi sanguigni, cervello e nervi. Questi reperti forniscono particolari nettissimi sull'anatomia interna di questi animali: si \u00e8 cos\u00ec potuto dimostrare che gli strani galeaspidi erano pi\u00f9 vicini ai cefalaspidi che agli pteraspidi.\nScoperta ed enigmi.\nLe prime scoperte di fossili di questi animali sono avvenute solo nel 1966, quando si pensava che tutti i principali gruppi di pesci primitivi fossero stati gi\u00e0 descritti dalla scienza. La pubblicazione di articoli contenenti la descrizione di tre nuovi fossili noti come \"Galeaspis\", \"Nanpanaspis\" e \"Polybranchiaspis\", provenienti dal Devoniano inferiore della Cina quindi non dest\u00f2 sorpresa, almeno non subito: le prime due forme vennero ascritte al gruppo degli osteostraci, la terza a quello degli eterostraci. Questa sistemazione, per\u00f2, venne subito contestata da alcuni paleontologi, che ipotizzarono l'esistenza di un nuovo gruppo di vertebrati privi di mascelle, endemico della Cina. Fu solo nel 1979 che, radunati tutti i fossili a disposizione, si procedette a uno studio sistematico. Risult\u00f2 in effetti che questi pesci senza mascelle facevano parte di un solo gruppo, che venne chiamato galeaspidi, caratterizzato da caratteristiche peculiari esclusive del gruppo, come la strana struttura dorsale precedentemente menzionata.\nIsolati in Cina.\nDa queste ricerche si trasse un'importante conclusione: circa 400 milioni di anni fa la Cina sudoccidentale era isolata dal resto del mondo e i primitivi vertebrati di acqua dolce si ritrovarono a seguire un percorso evolutivo del tutto indipendente.\nCollegamenti esterni.\nPagina sui galeaspidi\nFilogenia dei galeaspidi"}
{"id": "1135113", "revid": "339392", "url": "https://it.wikipedia.org/wiki?curid=1135113", "title": "Abd-al-M\u00e0lik ibn Q\u00e0tan al-Fihr\u00ed", "text": ""}
{"id": "1135115", "revid": "125491419", "url": "https://it.wikipedia.org/wiki?curid=1135115", "title": "Georges I d'Amboise", "text": "Biografia.\nNacque a Chaumont-sur-Loire nel 1460, figlio di Pierre d'Amboise e di Anne de Beuil.\nPapa Alessandro VI lo elev\u00f2 al rango di cardinale nel concistoro del 17 settembre 1498.\nMor\u00ec il 25 maggio 1510 a Lione, all'et\u00e0 di circa cinquant'anni.\nParentela con altri porporati.\nGiorgio I d'Amboise era zio di tre cardinali:\nSuccessione apostolica.\nLa successione apostolica \u00e8:"}
{"id": "1135117", "revid": "118372156", "url": "https://it.wikipedia.org/wiki?curid=1135117", "title": "Monte Portella", "text": "Il Monte Portella (\"la Port\u00e8lla\" in aquilano, \n metri s.l.m.) \u00e8 una cima dell'Appennino abruzzese, posta nella dorsale occidentale del massiccio del Gran Sasso d'Italia, all'interno del territorio del territorio comunale dell'Aquila: si affaccia sull'omonimo passo ( metri s.l.m.) che separa geomorfologicamente la dorsale centrale da quella occidentale.\nOrigini del nome.\nIl nome \u00e8 un antico oronimo, probabilmente dovuto alla posizione della cresta in corrispondenza del valico tra Campo Imperatore e Campo Pericoli e, pi\u00f9 in generale, tra il bacino di Assergi e quello di Pietracamela.\nGeografia.\nIl Monte Portella costituisce la cima di una breve cresta che si sviluppa a nord-ovest di Campo Imperatore. Dalla cima si ha un'ampia e panoramica veduta della conca aquilana e della valle del Vasto (a sud-ovest), della sottostante conca glaciale di Campo Pericoli e delle vette maggiori del massiccio \u2014 Corno Grande, Pizzo d'Intermesoli, Monte Corvo, Monte Aquila e Pizzo Cefalone \u2014 (a nord), nonch\u00e9 del vasto altopiano di Campo Imperatore (a sud-est).\nInsieme al Monte Scindarella, posto sul versante opposto di Campo Imperatore, \u00e8 considerata una delle vette del massiccio pi\u00f9 facili da raggiungere, ed \u00e8 pertanto anche luogo di passaggio per le ascensioni alle vette maggiori. Lungo la sua cresta, a circa met\u00e0 strada tra il passo della Portella e la sella di Monte Aquila, si trova il rifugio Duca degli Abruzzi, il secondo costruito sul Gran Sasso, nel 1908, raggiungibile tramite un comodo sentiero dalla sommit\u00e0 di Campo Imperatore. Alle sue pendici \u00e8 posta l'area sommitale di Campo Imperatore con la stazione di arrivo della funivia del Gran Sasso, l'Hotel Campo Imperatore, il giardino botanico Vincenzo Rivera e l'osservatorio Astronomico."}
{"id": "1135121", "revid": "115071371", "url": "https://it.wikipedia.org/wiki?curid=1135121", "title": "Ghiaione", "text": "Il ghiaione \u00e8 un ammasso di rocce, generalmente spigolose, che costituisce un pendio ripido alla base delle pareti rocciose.\nGeologia.\nI suddetti ammassi rocciosi possono essere costituiti da rocce di varia pezzatura, e si formano in seguito alla disgregazione meccanica delle rocce a causa degli agenti atmosferici, in modo particolare a causa dei numerosi cicli di gelo e disgelo.\nSono formazioni geomorfologiche molto comuni negli ambienti dolomitici.\nLa cengia ovest del gruppo del Sella \u00e8 coperta da un ghiacciaio nascosto da una estesa falda detritica di massi provenienti dagli strati di dolomia principale. Nello spessore del ghiacciaio e dei detriti si aprono periodicamente delle voragini che si riempiono di acqua di fusione torbida e di colore turchese, andando a formare piccoli laghi effimeri, che cambiano continuamente forma e localizzazione, chiamati \"Lech dl Dragon\" dalla popolazione gardenese.\nFlora e fauna.\nNei ghiaioni vivono gracchi alpini e alcuni tipi di papaveri: quelli bianchi e quelli gialli. I papaveri bianchi sono piante endemiche, ovvero che si trovano solo in determinati luoghi."}
{"id": "1135126", "revid": "767487", "url": "https://it.wikipedia.org/wiki?curid=1135126", "title": "Aleksandr Aleksandrovi\u010d Andronov", "text": "Fu membro dell'Accademia delle scienze dell'URSS.\nI suoi studi furono rivolti alla teoria del caos con particolare attenzione per le biforcazioni.\nCuriosit\u00e0.\nA Aleksandr Aleksandrovi\u010d Andronov la UAI ha intitolato il cratere lunare Andronov e l'asteroide 11003 Andronov."}
{"id": "1135128", "revid": "28592", "url": "https://it.wikipedia.org/wiki?curid=1135128", "title": "Aleksandr Aleksandrovich Andronov", "text": ""}
{"id": "1135129", "revid": "110157", "url": "https://it.wikipedia.org/wiki?curid=1135129", "title": "Monte Ruzza", "text": "Il monte Ruzza, \u00e8 una montagna del massiccio del Gran Sasso d'Italia, posta nella parte meridionale lungo il versante occidentale aquilano, poco pi\u00f9 a sud di Montecristo. Contrariamente alle altre cime del gruppo del Gran Sasso, dalle quali \u00e8 separato dall'altopiano di Campo Imperatore, \u00e8 arrotondato e presenta pendii non rocciosi, superando di poco i 1600 metri di quota.\nImmerso in un paesaggio di steppe, lo si nota molto facilmente, assieme al suo rimboschimento di pini che contrasta con il paesaggio attorno e alla presenza di alcuni calanchi, dalla strada che va da Fonte Cerreto (sopra Assergi), da dove parte la funivia del Gran Sasso, fino all'albergo di Campo Imperatore, dove si trova la stazione di arrivo, poco prima di giungere nei pressi della Fossa di Paganica dopo aver superato Montecristo."}
{"id": "1135130", "revid": "12420", "url": "https://it.wikipedia.org/wiki?curid=1135130", "title": "Laocoonte (statua)", "text": ""}
{"id": "1135132", "revid": "1418004", "url": "https://it.wikipedia.org/wiki?curid=1135132", "title": "James Lee Burke", "text": "Autore di romanzi polizieschi e thriller, ma anche di molta narrativa \"mainstream\" e di numerosi racconti, ha creato il personaggio di \"Dave Robicheaux\" e concepito la lunga saga della famiglia Holland, a partire dal capostipite \"Sam\" (personaggio realmente esistito, che prese parte alla battaglia di Alamo), per giungere ai suoi pronipoti \"Hack Holland\" e \"Billy Bob Holland\", protagonisti di numerosi romanzi.\nBiografia.\nBurke \u00e8 nato a Houston, in Texas. Ha studiato alla University of Louisiana at Lafayette ed alla University of Missouri, ricevendo rispettivamente un \"Bachelor of Arts\" e un \"Master of Arts\" in Letteratura inglese. Vistosi a lungo rifiutati i suoi dattiloscritti, ha lavorato nell'industria petrolifera, nel giornalismo e come assistente sociale in una zona disagiata di Los Angeles. Dagli anni Ottanta ha insegnato Scrittura creativa alla Wichita State University.\nLa sua carriera di narratore ha avuto un inizio assai travagliato: alcuni dei suoi primi romanzi sono stati rifiutati decine di volte da case editrici grandi e piccole. Solo la creazione del personaggio di Dave Robicheaux, nel 1987, gli ha fatto conseguire notoriet\u00e0 internazionale. Burke \u00e8 uno dei pochissimi autori ad aver vinto due volte l'Edgar Award: nel 1990 e nel 1998, oltre il premio alla carriera (il Grand Master Award) a lui assegnato nel 2009.\nBurke e sua moglie, Pearl, vivono attualmente tra Lolo, in Montana e New Iberia, in Louisiana."}
{"id": "1135134", "revid": "1305772", "url": "https://it.wikipedia.org/wiki?curid=1135134", "title": "Van der Pol", "text": ""}
{"id": "1135136", "revid": "36426", "url": "https://it.wikipedia.org/wiki?curid=1135136", "title": "Alessandro I dei Medici", "text": ""}
{"id": "1135151", "revid": "767487", "url": "https://it.wikipedia.org/wiki?curid=1135151", "title": "Minuti contati", "text": "Minuti contati (\"Nick of Time\") \u00e8 un film del 1995 diretto da John Badham. \nTrama.\nGene Watson e la figlia Lynn arrivano alla stazione di Los Angeles di ritorno da San Diego. Vengono fermati improvvisamente da un uomo ed una donna che dicono di essere due agenti di polizia in borghese: i due li conducono in un furgone e li chiudono dentro.\nL'uomo, puntando una pistola contro Watson, lo ricatta: o Watson uccider\u00e0 una donna entro un'ora, oppure sua figlia verr\u00e0 uccisa. E mostra una foto della donna in questione, il governatore Grant. Watson si ritrova in grave difficolt\u00e0 e cerca in tutti i modi di chiedere aiuto a qualcuno, ma l'uomo lo pedina costantemente, mentre la sua collega resta nel furgone con la bambina.\nGene Watson trova aiuto in Huey, un lustrascarpe di colore."}
{"id": "1135153", "revid": "156992", "url": "https://it.wikipedia.org/wiki?curid=1135153", "title": "Stronghold 2 legends", "text": ""}
{"id": "1135155", "revid": "156992", "url": "https://it.wikipedia.org/wiki?curid=1135155", "title": "Stronghold 2 legend", "text": ""}
{"id": "1135157", "revid": "289247", "url": "https://it.wikipedia.org/wiki?curid=1135157", "title": "Convitto Cicognini", "text": ""}
{"id": "1135161", "revid": "2008491", "url": "https://it.wikipedia.org/wiki?curid=1135161", "title": "Fran Drescher", "text": "Negli anni novanta \u00e8 diventata nota per il ruolo di Fran Fine (Francesca Cacace nell'adattamento italiano), nella sitcom \"La tata\".\nBiografia.\nNata nel Queens (New York) in una famiglia ebraica, da sempre intenzionata a diventare attrice, studia presso la Hillcrest High School e contemporaneamente frequenta un corso di recitazione, dove conosce Peter Marc Jacobson, futuro produttore, che nel 1978 diventa suo marito (i due divorzieranno nel 1999). Dopo altri lavori, come la parrucchiera e l'estetista in un salone di bellezza di sua propriet\u00e0, fa il suo debutto cinematografico a diciannove anni, nel 1977, con un piccolo ruolo nel film \"La febbre del sabato sera\" con John Travolta.\nNel 1981 prende parte al film \"Ragtime\", per la regia di Milo\u0161 Forman e per tutti gli anni ottanta recita in numerose commedie per lo pi\u00f9 inedite in Italia del filone goliardico collegiale, tra cui \"This Is Spinal Tap\", per la regia di Rob Reiner (1984) e \"Il grande regista\" (1989), dove recita al fianco di Kevin Bacon.\nNello stesso periodo appare in molte serie e sitcom di successo come \"Saranno famosi\", \"Dalle 9 alle 5, orario continuato\", \"Il mio amico Ricky\", \"Casalingo Superpi\u00f9\", \"Giudice di notte\" e \"Disneyland\".\nNegli anni novanta appare anche nelle serie \"ALF\", \"Linea diretta\" e \"Dream On\", continuando a recitare in film per la tv e per il cinema.\nMa \u00e8 nel 1993 interpretando la spigliata e provocante Fran Fine (Francesca Cacace nell'adattamento italiano) nella sitcom \"La tata\", di cui \u00e8 produttrice insieme al marito, che raggiunge la popolarit\u00e0 planetaria. Qui interpreta una venditrice di cosmetici porta a porta che viene assunta da un affascinante milionario per badare ai suoi tre figli. Grazie a questa serie, Fran Drescher mette in luce la propria travolgente forza comica, e ottiene uno straordinario successo. \"La tata\", che le ha permesso di lavorare anche come autrice, produttrice e regista di alcuni episodi, chiude i battenti nel 1999 dopo sei fortunate stagioni.\nPer il cinema recita ancora in film come \"Cadillac Man\" (1990) di Roger Donaldson, e \"Jack\" (1996) di Francis Ford Coppola, entrambi con Robin Williams, \"L'amore \u00e8 un trucco\" (1997) di Ken Kwapis, di cui \u00e8 protagonista e produttrice, e \"Ho solo fatto a pezzi mia moglie\" (2000) di Alfonso Arau, con Woody Allen.\nNel 2005 \u00e8 di nuovo protagonista in TV nella sitcom \"A casa di Fran\", di cui \u00e8 anche produttrice, e interpreta Fran Reeves, madre divorziata che vive una relazione con un giovane ragazzo. I bassi ascolti costringeranno a chiudere la serie dopo la seconda stagione.\nNel 2011 l'attrice torna in televisione con \"Happily Divorced\", una sitcom in cui racconta la sua personale esperienza di divorzio da Peter Marc Jacobson (che insieme a lei produce questa serie) dopo che quest'ultimo si dichiar\u00f2 bisessuale. Fran e Peter sono rimasti comunque degli ottimi amici. Anche questa sitcom chiude dopo la seconda stagione. Nel 2014 Fran Drescher fa il suo debutto a Broadway interpretando la matrigna di Cenerentola nel musical \"Cinderella\" di Rodgers e Hammerstein.\nNel 2017 \u00e8 stata una delle sette donne di successo omaggiate da Yvonne Sci\u00f2, che aveva recitato in due episodi de \"La tata\", nel suo documentario \"Seven Women\".\nSi \u00e8 dedicata spesso anche al doppiaggio di serie animate e nel 2020 ha recitato nella sitcom \"Indebted\" della NBC, cancellata per\u00f2 dopo una sola stagione.\nVita privata.\nNel gennaio 1985, \u00e8 protagonista di un drammatico fatto di cronaca: due malviventi armati irrompono nell'appartamento di Los Angeles della Drescher e di Jacobson. Mentre uno di questi svaligia la casa, l'attrice e una sua amica vengono violentate dall'altro rapinatore sotto la minaccia di una pistola. Inoltre Jacobson viene brutalmente picchiato, legato, e costretto ad assistere alle violenze. Occorrono svariati anni perch\u00e9 la Drescher si riprenda dal trauma, ed altri ancora prima che si senta pronta a parlare dello stupro con la stampa. Nel corso di un'intervista concessa a Larry King, l'attrice ha dichiarato che sebbene la violenza sessuale sia stata un'esperienza traumatica, ha trovato la forza di trasformarla in qualcosa di positivo. Nel suo libro \"Cancer Schmancer\", l'attrice scrive: \u00abLa mia vita intera \u00e8 stata incentrata sul tramutare cose negative in positive\u00bb. Il suo assalitore, in libert\u00e0 vigilata all'epoca del crimine, tornato in seguito in prigione, fu condannato a due ergastoli.\nNel 2000 scopre di soffrire di un cancro all'utero, dopo due anni di visite mediche e ripetuti consulti. L'attrice combatte con successo la malattia e in seguito si impegna, creando una specifica fondazione chiamata Cancer Schmancer, a sostenere le donne che si scoprono malate di cancro, come il suo libro autobiografico che tratta appunto della malattia. \nDopo aver divorziato dal primo marito Peter Marc Jacobson, nel 2014 l'attrice \u00e8 convolata a nozze con il controverso scienziato indiano del complottismo Shiva Ayyadurai, nel 2016 la coppia si \u00e8 separata.\nDoppiatrici italiane.\nDa doppiatrice \u00e8 sostituita da:"}
{"id": "1135166", "revid": "119159", "url": "https://it.wikipedia.org/wiki?curid=1135166", "title": "Sondaggio (statistica)", "text": "Il sondaggio \u00e8 un metodo statistico, volto a valutare le proporzioni di diverse caratteristiche di una popolazione a partire dallo studio di una parte della popolazione, chiamata campione. Le proporzioni sono determinate con dei margini di errore, soggetti ad attenti studi per verificarne la veridicit\u00e0.\nTeoria.\nSia un campione aleatorio di grandezza formula_1 e \u00a0 formula_2\u00a0 la media. Il teorema del limite centrale dice che se formula_1 \u00e8 grande allora formula_2 segue approssimativamente una distribuzione normale con media formula_5 (la media della popolazione) e varianza \u00a0 formula_6\u00a0 dove \u00a0 formula_7 \u00a0 \u00e8 la varianza degli elementi della popolazione (e formula_8 la sua deviazione standard). L'intervallo di confidenza al 95% \u00e8 \u00a0 formula_9 \u00a0. Questo intervallo pu\u00f2 essere calcolato se si conosce formula_7. Lo stimatore senza bias \u00e8 \u00a0 formula_11 \u00a0 dove formula_12 \u00e8 la varianza degli elementi del campione e formula_13 la sua deviazione standard . L'intervallo di confidenza diventa allora \u00a0 formula_14\u00a0.\nSi formula_1 \u00e8 piccolo e la popolazione segue una legge normale allora l'intervallo di confidenza si ottiene utilizzando la distribuzione di Student.\nEsempio.\nSi desidera calcolare il contenuto medio di vitamina C nelle arance rosse. L'analisi di un campione aleatorio di 100 arance rivela un contenuto medio di 60\u00a0mg (per 100 g di frutto) con una deviazione standard di 5\u00a0mg. L'intervallo di confidenza al 95% \u00e8 allora:\nSi pu\u00f2 concludere che, con una confidenza del 95%, il contenuto medio di vitamina C si trova tra 59.02\u00a0mg e 60.98\u00a0mg.\nUn'analisi di 100 arance pu\u00f2 costare troppo cara. Se si prendono solo 10 arance e si suppone che la distribuzione della vitamina C segue una legge di Student allora l'intervallo di confidenza \u00e8:"}
{"id": "1135169", "revid": "2730", "url": "https://it.wikipedia.org/wiki?curid=1135169", "title": "Grotte di Castelcivita", "text": "Le grotte di Castelcivita sono un complesso di cavit\u00e0 carsiche situate nel comune campano di Castelcivita, in provincia di Salerno. Sono particolarmente ricche di stalattiti e stalagmiti dalle mille forme. Si estendono per svariati chilometri nel massiccio degli Alburni, principalmente nei comuni di Castelcivita e Controne. Le grotte sono aperte ai visitatori tutti i giorni.\nStoria.\nSono conosciute anche come \"grotte di Spartaco\", per via di una narrazione popolare (plausibile ma non appurata) che vide il gladiatore romano sostare in queste cavit\u00e0, mentre muoveva la rivolta degli schiavi verso Roma.\nLa prima esplorazione delle grotte avvenne il 7 febbraio 1889, condotta da due giovani fratelli di Controne, Giovanni e Francesco Ferrara, che vi rimasero intrappolati e vennero soccorsi dopo sei giorni al buio. Nel 1920, il farmacista di Castelcivita, Nicola Zonzi, torn\u00f2 nelle grotte per un'esplorazione preliminare. Fu poi a seguito del suo rapporto che negli anni '20 e '30 del XX secolo le grotte furono mappate in modo sistematico dagli speleologi. In quegli stessi anni le grotte accolsero i loro primi visitatori: per questo venne allargato e adattato l'ingresso principali.\nNelle grotte sono stati rinvenute tracce di occupazione da parte dell'uomo di Neandertal, la cui scomparsa in questa regione \u00e8 stata datata a 40.000 anni fa. A seguito di questi rinvenimenti, avvenuti nel 1972, campagne archeologiche di scavo sono state condotte da Paolo Gambassini dell\u2019Universit\u00e0 di Siena dal 1975 al 1988 e in seguito riprese nel 2016, in collaborazione con la Soprintendenza Archeologia della Campania.\nPosizione.\nLe grotte sono situate sulla sponda destra del fiume Calore, a trecento metri circa dal Ponte Paestum. Si trovano a met\u00e0 strada fra Castelcivita e Controne."}
{"id": "1135175", "revid": "339392", "url": "https://it.wikipedia.org/wiki?curid=1135175", "title": "Knee drop", "text": ""}
{"id": "1135178", "revid": "77358", "url": "https://it.wikipedia.org/wiki?curid=1135178", "title": "Museo di Stato Russo di San Pietroburgo", "text": ""}
{"id": "1135181", "revid": "486946", "url": "https://it.wikipedia.org/wiki?curid=1135181", "title": "Castello degli ingegneri", "text": ""}
{"id": "1135185", "revid": "287204", "url": "https://it.wikipedia.org/wiki?curid=1135185", "title": "Red Earth", "text": "Red Earth, conosciuto anche come , \u00e8 un videogioco di combattimento arcade creato da Capcom nel 1996 ed \u00e8 stato il primo gioco per Capcom Play System 3. \nNon \u00e8 mai stato trasferito su nessun'altra piattaforma e, sebbene piuttosto diffuso in Giappone, \u00e8 stato poco distribuito altrove.\nGioco.\nQuattro sono i personaggi utilizzabili dal giocatore, e otto quelli comandati dall'intelligenza artificiale; come modalit\u00e0 di gioco ci sono solamente la \"Quest\" e la \"Versus\".\nLa modalit\u00e0 \"Quest\" \u00e8 quella dove il giocatore dovr\u00e0 cercare, una volta scelto il personaggio, di portare a conclusione l'avventura, liberando il mondo di \"Red Earth\" dalle forze oscure che lo hanno invaso; la storia \u00e8 leggermente differente a seconda del personaggio, ma \u00e8 comunque composta da otto tappe, oltrepassando le quali si pu\u00f2 ottenere esperienza e relativi bonus; differenti sono le localit\u00e0 di partenza, in base a quale dei personaggi si \u00e8 scelto, dato che ognuno di essi \u00e8 residente in regni collocati geograficamente in diversi continenti.\nLa modalit\u00e0 \"Versus\" \u00e8 banalmente la modalit\u00e0 a due giocatori uno contro l'altro, ma la scelta tra il roster di 12 personaggi \u00e8 limitata ai quattro eroi della modalit\u00e0 \"Quest\".\n\"Red Earth\" dispone di un sistema di salvataggio password: raggiunto un certo livello, ad una determinata difficolt\u00e0, viene fornita un password, grazie alla quale sar\u00e0 possibile riprendere il gioco dalla meta a cui si \u00e8 giunti, inserendola nella schermata d'inizio. \nGli sprite e gli sfondi ricordano molto lo stile realistico di \"Street Fighter\", anche se sono presenti alcune differenze. Innanzitutto, l'energia degli avversari \u00e8 mostrata nella parte bassa dello schermo, risultando essere di proporzioni enormi, paragonata a quella del giocatore.\nIn aggiunta, \"Red Earth\" \u00e8 uno dei pochi giochi Capcom a disporre di \"mosse finali\" brutali, che includono fendenti verticali od orizzontali in grado di tranciare in due l'avversario, di decapitarlo, di frantumargli gli arti, di mozzargli organi, di dilaniarlo. Anche \"Darkstalkers\", altro prodotto Capcom, mostra simili contenuti, sebbene pi\u00f9 moderatamente.\nAmbientazione.\n\"Red Earth\" si svolge su una versione alternativa del pianeta Terra nel XIV secolo (nel 1999 nella versione giapponese); quale che sia la data, le civilt\u00e0 del \"Pianeta Rosso\" sono ancora in uno stadio medievale, non essendoci stata ancora alcuna forma di rivoluzione rinascimentale o tecnologica. Il malvagio Scion vuole sovvertire l'ordine attuale e invia mostri su ogni continente per tentare di dominare il mondo, ma quattro eroi sorgono per salvarlo.\nNelle diverse fasi di gioco compare pi\u00f9 volte una mappa del pianeta. Si pu\u00f2 cos\u00ec constatare come il \"Pianeta Rosso\" sia composto da diversi continenti suddivisi da oceani e somiglia molto alla Terra anche da un punto di vista geografico, tanto che si possono riconoscerne i continenti:\nPersonaggi.\nNel gioco sono presenti 12 personaggi, tuttavia solo 4 sono selezionabili. Il giocatore affronter\u00e0 uno dei 4 personaggi selezionabili solamente nella modalit\u00e0 \"Versus\" (contro un altro giocatore), mentre in modalit\u00e0 \"Quest\" affronter\u00e0 gli altri 8 in ordine casuale, tranne il primo (che dipende dal personaggio scelto), il settimo e l'ottavo personaggio (che sono sempre Blade e Scion, nell'ordine)."}
{"id": "1135188", "revid": "585241", "url": "https://it.wikipedia.org/wiki?curid=1135188", "title": "Palazzo d'Estate", "text": ""}
{"id": "1135189", "revid": "958185", "url": "https://it.wikipedia.org/wiki?curid=1135189", "title": "Alfred J. Lotka", "text": "Biografia.\nNacque a Leopoli nell'allora Austria-Ungheria (oggi in Ucraina), da genitori di nazionalit\u00e0 statunitense, ricevette un'educazione \"internazionale\", che includeva anche una laurea all'Universit\u00e0 di Birmingham (Inghilterra). \nNel 1935, spos\u00f2 Romola Beattie, da cui non ebbe figli.\nLa sua vita lavorativa fu variegata e incluse:\nNel periodo trascorso alla Johns Hopkins, Lotka complet\u00f2 il suo libro \"Elements of Physical Biology\" (1924) nel quale ampliava il lavoro di Pierre Fran\u00e7ois Verhulst e Vito Volterra. Il suo nome \u00e8 famoso in quanto associato al sistema di equazioni di Lotka-Volterra che descrivono la dinamica delle popolazioni.\nEnergetica ed evoluzione.\nLotka avanz\u00f2 la teoria che i concetti di selezione naturale proposti da Darwin potevano essere quantificati come una legge fisica. La legge che propose era che il principio di selezione evolutiva era quello che favoriva la trasformazione del massimo flusso di energia disponibile. L'ecologo Howard T. Odum in seguito applic\u00f2 tali concezioni di Lotka come principi di riferimento nei suoi lavori di ecologia degli ecosistemi. Odum chiam\u00f2 la legge di Lotka il principio della massima potenza (PMP).\nEconomia biofisica.\nLotka propose anche lo sviluppo di un nuovo campo dell'economia, che doveva individuare e comprendere il ruolo e l'influenza dell'energia nel campo economico. Ci\u00f2 \u00e8 diventata la economia biofisica."}
{"id": "1135190", "revid": "339392", "url": "https://it.wikipedia.org/wiki?curid=1135190", "title": "Alfred James Lotka", "text": ""}
{"id": "1135191", "revid": "32658", "url": "https://it.wikipedia.org/wiki?curid=1135191", "title": "Skylletion", "text": ""}
{"id": "1135196", "revid": "1993636", "url": "https://it.wikipedia.org/wiki?curid=1135196", "title": "M\u0259h\u0259mm\u0259d R\u0259sulzad\u0259", "text": "\u00c8 stato un importante statista e studioso azero e uno dei padri fondatori della Repubblica Democratica dell'Azerbaigian, ovvero la prima repubblica democratica e laica istituita nel mondo islamico.\nUna sua celebre espressione\n\u00e8 diventato lo slogan dei movimenti indipendentisti azeri nel XX secolo.\nVita e attivit\u00e0 politica.\nNato a Novkhana, vicino Baku, frequent\u00f2 una scuola russo-musulmana e in seguito il Politecnico di Baku. Durante il suo periodo studentesco fond\u00f2 il movimento clandestino studentesco indipendentista \"Organizzazione dei Giovani Musulmani Musavat\", la prima organizzazione segreta in assoluto nella storia della nazione azera. A partire dal 1903 inizi\u00f2 a pubblicare articoli e rubriche in diversi giornali e riviste di opposizione, avvicinandolo per le sue posizioni anti-monarchiche e per il suo indipendentismo ai movimenti socialdemocratici e comunisti dell'epoca.\nNel 1904 fond\u00f2 la prima organizzazione socialdemocratica di ispirazione musulmana che chiam\u00f2 Hummet, diventando capo-redattore della testata del movimento \"Tekam\u00fcl!\" che condusse fino al 1907 e pubblic\u00f2 diversi articoli anche su riviste non allineate come \"Hayat\", \"Irshad\" e \"Fuyuzat\". Nel 1908 fu rappresentato a Baku un allestimento teatrale ispirato alla sua opera \"La luce nelle tenebre\".\nRasulzade, cos\u00ec come altri dei suoi compagni nel movimento, erano appartenuti in precedenza alla federazione di Baku del \"Partito Social Democratico Russo del Lavoro\" all'interno del quale si sarebbero formate le due note componenti dei Bolscevichi e dei Menscevichi. Una fotografia conservata negli archivi russi mostra Rasulzade in compagnia di Prokopius Dzhaparidze e Meshadi Azizbekov, due politici bolscevichi che avrebbero in seguito fatto parte del numero dei \"26 commissari di Baku\", fautori della \"Comune Sovietica di Baku\" all'indomani dello scoppio della Rivoluzione d'Ottobre. Durante la Rivoluzione Russa del 1905, Rasulzade partecip\u00f2 attivamente in prima persona agli sviluppi del movimento rivoluzionario e la leggenda vuole che sia stato proprio lui a salvare la vita al giovane Stalin a Baku, ricercato allora dalla polizia per l'accusa di istigazione alla rivolta.\nPerseguitato anche lui dalla polizia, Rasulzade abbandon\u00f2 la sua patria per rifugiarsi in Persia dove partecip\u00f2 alla Rivoluzione Costituzionale Persiana nel periodo 1905 - 1911. Durante il suo periodo di esule in Persia, Rasulzade pubblic\u00f2 la rivista \"Iran-e-Azad\" e fu uno dei fondatori del \"Partito Democratico Iraniano\" diventando curatore della rivista del partito, \"Iran-e Nou\", ovvero il primo giornale moderno della storia dell'Iran.\nNel 1911 pubblic\u00f2 l'opera \"Saadet-e bashar\" (\"La felicit\u00e0 del genere umano\") dove prendeva le difese degli ideali socialisti e rivoluzionari. A seguito dell'invasione delle truppe russe dell'Iran che posero fine all'esperienza della Rivoluzione Costituzionale Persiana, Rasulzade fu costretto a fuggire nuovamente, questa volta ad Istanbul in Turchia, dove fond\u00f2 il giornale \"T\u00fcrk yurdu\" (\"Terra dei Turchi\") dove pubblic\u00f2 il suo celebre articolo dal titolo \"I Turchi Iraniani\".\nFondazione del Musavat e la nascita della Repubblica Democratica dell'Azerbaigian.\nGrazie all'amnistia generale proclamata per la celebrazione dei 300 anni della dinastia reale dei Romanov in Russia, Rasulzade pot\u00e9 fare ritorno a Baku nel 1913, abbandonando il movimento \"Hummet\" di cui faceva parte per unirsi al movimento clandestino del Musavat (\"Uguaglianza\"), fondato nel 1911 e sostenitore di ideali pan-turchi e pan-islamici, fondendoli con l'ideale socialista. Gran parte delle rivendicazioni sostenute dal Musavat erano frutto dell'influenza culturale e politica del movimento politico dei Giovani Turchi nato all'interno dell'Impero Ottomano.\nNel 1915 Rasulzade fond\u00f2 il giornale del movimento, \"A\u00e7\u0131q S\u00f6z\" (\"Mondo Aperto\") che chiuse i battenti nel 1918. Allo scoppio della Rivoluzione d'Ottobre, il Musavat, cos\u00ec come molti altri movimenti clandestini indipendentisti usc\u00ec allo scoperto cercando la propria legittimazione unendosi al \"Partito dei Federalisti Turchi\" guidato da \"Nasibbey Usubbeyli\".\nLa Rivoluzione Russa caus\u00f2 il distacco dall'Impero Russo delle regioni appartenenti al Transcaucaso, dando vita, dopo la secessione alla Repubblica Federale Democratica Transcaucasica, il cui parlamento aveva sede a Seym e nel quale Rasulzade divenne capo della componente islamica. Dopo la dissoluzione della Repubblica Transcaucasica, la componente musulmana guidata da Rasulzade si riorganizz\u00f2 il 27 maggio 1918 nel Consiglio Nazionale Azero, ovvero il Parlamento della nascente Repubblica Democratica dell'Azerbaijan, di cui Rasulzade venne eletto presidente all'unanimit\u00e0. Sempre in quello stesso anno, il Consiglio Nazionale Azero, guidato da Rasulzade, dichiar\u00f2 la propria indipendenza e, sebbene egli non abbia mai fatto parte dei vari Gabinetti dei Ministri della nuova realt\u00e0 politica azera, egli ne rimase sempre l'ispiratore e la figura cardine, guidandone attivamente le sorti fino alla sua dissoluzione nel maggio del 1920.\nMentre era a capo del Consiglio Nazionale Azero, Rasulzade, coadiuvato dall'allora Ministro dell'Educazione, Rashid khan Kaplanov, fond\u00f2 nel 1919 l'Universit\u00e0 Statale di Baku, anche grazie ai fondi elargiti dal barone del petrolio Haji Zeynalabdin Taghiyev, suo grande sostenitore, e dove lo stesso Rasulzade insegnava letteratura turca.\nL'esperienza della prima repubblica indipendente dell'Azerbaigian ebbe vita breve, e termin\u00f2 quando il 25 aprile 1920 le truppe bolsceviche invasero il paese e fecero il loto ingresso a Baku il 28 aprile 1920, chiedendo lo scioglimento immediato del Consiglio Nazionale Azero. Rasulzade fu costretto a fuggire e a nascondersi per diversi mesi a Lahij, un piccolo villaggio di montagna nel Caucaso. Nonostante le accurate ricerche dell'esercito bolscevico per scoprire il suo nascondiglio, Rasulzade riusc\u00ec a restare al sicuro e a guidare la resistenza contro la \"Sovietizzazione\" del suo paese, fino a quando un suo compagno, anch'esso rifugiatosi a Lahij, non invi\u00f2 una lettera a Baku che venne intercettata dalla polizia bolscevica e riusc\u00ec a risalire cos\u00ec al nascondiglio di Rasulzade. La polizia bolscevica lo arrest\u00f2 mentre era in fuga dal villaggio e lo riport\u00f2 a Baku dove venne soccorso dal suo vecchio amico di giovent\u00f9l Stalin che lo port\u00f2 con lui a Mosca per salvarlo dalle mani della polizia bolscevica.\nIl soggiorno a Mosca e l'esilio.\nDurante il suo soggiorno a Mosca Rasulzade si vide offerte diverse opportunit\u00e0 di entrare nell'establishment sovietico, ma rifiut\u00f2 sempre di collaborare con un paese che aveva distrutto i sogni di libert\u00e0 della propria patria. Accett\u00f2 di insegnare Storia della Letteratura Orientale all'Universit\u00e0 di Mosca, nel frattempo, temendo un rovesciamento nella benevolenza di Stalin, noto per i suoi cambi d'umore, Rasulzade entr\u00f2 in contatto con i suoi compagni del Musavat che organizzarono la sua fuga in Finlandia e da l\u00ec in Turchia nel 1922.\nIn seguito Rasulzade invi\u00f2 una lettera a Stalin nella quale affermava che:\nIn tutta risposta Stalin, che aveva ottimi rapporti diplomatici con la Turchia di Ataturk, chiese l'estradizione dalla nazione turca di tutti gli esuli politici la cui attivit\u00e0 politica fosse ostile all'Unione Sovietica. Tuttavia Ataturk si rifiut\u00f2 di arrestare Rasulzade e lo invit\u00f2 ad abbandonare la Turchia prima di essere costretto a seguire le direttive sovietiche. Rasulzade lasci\u00f2 la Turchia nel 1931 e si diresse in Polonia dove nel 1938 conobbe e spos\u00f2 Vanda, nipote dello statista polacco J\u00f3zef Pi\u0142sudski. Allo scoppio della Seconda guerra mondiale, Rasulzade fece il suo ritorno in Turchia, dopo un breve soggiorno in Romania nel 1940. Mor\u00ec nel 1955 e venne seppellito nel cimitero Cebeci Asri di Ankara non prima di aver lanciato un suo celebre appello alla stazione radiofonica Voice of America alla nazione azera, incitandola a lottare per la propria indipendenza."}
{"id": "1135200", "revid": "92723", "url": "https://it.wikipedia.org/wiki?curid=1135200", "title": "Giga Wing", "text": " \u00e8 un videogioco arcade del genere sparatutto a scorrimento verticale, sviluppato da Takumi e pubblicato da Capcom nel 1999 per CP System II. Convertito per Dreamcast, il gioco ha ricevuto un seguito dal titolo \"Giga Wing 2\".\nTrama.\nNel mondo di \"Giga Wing\", diverse guerre furono combattute per il divino medaglione di pietra. Intere civilt\u00e0 vennero distrutte nel lotta per ottenere il controllo del leggendario oggetto. Nell'anno 2050, quattro piloti sono partiti e ciascuno porta con s\u00e9 una misteriosa pietra. Si dice che le pietre siano l'unico mezzo per distruggere il medaglione una volta per tutte. Il giocatore pu\u00f2 scegliere di completare il viaggio con uno dei quattro piloti: Sinnosuke, Ruby, Isha, e Stuck ognuno dei quali ha la sua propria storia. In tutte le storie dei personaggi ci sono finali buoni e cattivi. Nei finali cattivi, il personaggio che sceglie il giocatore si sacrificher\u00e0 con un attacco kamikaze per distruggere il medaglione, in una partita a due giocatori uno dei due piloti si sacrificher\u00e0 mentre l'altro sopravviver\u00e0. Nei finali buoni, sia nelle partite con giocatore singolo che a due giocatori nessun pilota sacrificher\u00e0 la sua vita.\nModalit\u00e0 di gioco.\n\"Giga Wing\" \u00e8 uno sparatutto a scorrimento verticale fino a due giocatori che devono guidare i loro aerei attraverso i proiettili nemici e distruggere qualsiasi cosa sia sul loro percorso con un limitato numero di vite. Quando si preme il bottone A si spara con la potenza di fuoco principale. Mantenendo premuto il bottone si usa la forza riflettente per respingere i proiettili nemici. Il bottone B utilizza una riserva limitata di bombe per divenire temporaneamente invincibile e distruggere tutti i nemici su schermo. Possono essere raccolti power-up per incrementare il numero di bombe e vite o potenziare la principale potenza di fuoco. Una volta abbattuto un nemico, appaiono delle medaglie al suo posto e una volta raccolte, aumentano il moltiplicatore del punteggio. Nella versione Dreamcast ci sono due modalit\u00e0 di gioco: Arcade e Score Attack. La modalit\u00e0 Arcade \u00e8 identica al gioco originale cabinato e nella modalit\u00e0 Score Attack lascia ai giocatori la possibilit\u00e0 di scegliere un livello e combattere per raggiungere il punteggio pi\u00f9 alto. In questa modalit\u00e0, il giocatore ha vite illimitate, tuttavia il moltiplicatore di punti verr\u00e0 resettato una volta che il giocatore muore o usa una bomba."}
{"id": "1135204", "revid": "2166030", "url": "https://it.wikipedia.org/wiki?curid=1135204", "title": "Interregno ottomano", "text": "L'Interregno ottomano, detto anche Triumvirato ottomano (in turco 'Fetret Devn') fu un periodo di caos dell'impero ottomano, durato dal 1402 al 1413, nel quale non vi fu un sultano riconosciuto.\nL'interregno si apr\u00ec dopo la Battaglia di Ancyra del 28 luglio 1402, nella quale il sultano Bayezid I fu fatto prigioniero da Tamerlano. Bayezid mor\u00ec nel febbraio 1403 e nell'impero ottomano scoppi\u00f2 una lunga guerra di successione (1402-1413) tra i figli del sultano: Solimano \u00c7elebi, \u0130sa, Mehmet I, Musa e Mustaf\u00e0.\nNel 1403 Solimano si impossess\u00f2 dei territori Ottomani in Europa; in maggio a Gallipoli firm\u00f2 un trattato con il coimperatore bizantino Giovanni VII Paleologo, in cui si stabiliva che l'impero bizantino non era pi\u00f9 vassallo degli Ottomani, sicch\u00e9 Tessalonica, con tutta la penisola Calcidica, la costa del Mar Nero e molte isole egee tornavano ad essere territori Bizantini; in pi\u00f9 venivano liberati tutti i prigionieri Bizantini. Ci\u00f2 fu concesso ai Bizantini in cambio del riconoscimento della sovranit\u00e0 di Solimano su Adrianopoli. Questo patto fu suggellato da Solimano, poich\u00e9 egli sapeva che se voleva diventare sultano di tutto l'Impero ottomano aveva bisogno dell'aiuto dell'Impero bizantino.\nNei primi mesi del 1411 Solimano fu fatto uccidere dal fratello Musa, che si impossess\u00f2 dei territori ottomani europei. Musa, a differenza del fratello, era ostile ai Bizantini; difatti annull\u00f2 tutte le concessioni che Solimano aveva fatto all'Impero bizantino. Musa invi\u00f2 un piccolo esercito per stringere d'assedio Tessalonica e con il grosso delle forze assedi\u00f2 Costantinopoli, massacrando la popolazione bizantina che veniva incontrata lungo il cammino. Ma Musa non riusc\u00ec a conquistare Costantinopoli e neppure Tessalonica.\nManuele era intenzionato a liberarsi di Musa e per questo, nei primi mesi del 1412, sped\u00ec un'ambasceria a Mehmet I, sultano ottomano dell'Asia Minore, offrendogli l'alleanza dei Bizantini, in cambio della conferma delle concessioni fatte da Solimano. Il sultano accett\u00f2, capendo che non avrebbe potuto vincere la guerra civile senza l'aiuto dei Bizantini e il 5 luglio 1413 si scontr\u00f2 a \u00c7amurlu (nell'attuale Bulgaria occidentale) contro Musa, lo sconfisse e lo uccise. Ora Mehmet era l'unico sultano ottomano e doveva quella sua vittoria a Manuele. Mehmet mand\u00f2 un emissario a dare la notizia della sua vittoria a Manuele, ordinandogli di dire:\nNell'Impero ottomano i problemi non erano finiti: apparve infatti un nuovo pretendente al trono che diceva di essere Mustaf\u00e0, il fratello maggiore di Mehmet. L'impostore riusc\u00ec a organizzare un esercito e a diventare una minaccia reale per Mehmet. La guerra civile era ricominciata ma non era destinata a durare molto, dal momento che il sultano riusc\u00ec a sedare in fretta la rivolta.\nMustaf\u00e0 venne salvato dai Veneziani e portato a Tessalonica, presso la corte di Andronico Paleologo, che lo prese sotto la sua protezione. Mehmet si lament\u00f2 di ci\u00f2 con Manuele, che condann\u00f2 Mustaf\u00e0 al carcere a vita, pena che sarebbe stata scontata nell'isola di Lemno. L'imperatore ancora una volta era stato molto abile, perch\u00e9 condannando il ribelle al carcere a vita nell'impero bizantino lo salvava da morte certa, che non avrebbe potuto evitare se fosse caduto nelle mani di Mehmet. Manteneva in tal modo buoni rapporti con gli Ottomani e in pi\u00f9 aveva sempre pronto un possibile pretendente al trono ottomano."}
{"id": "1135206", "revid": "599013", "url": "https://it.wikipedia.org/wiki?curid=1135206", "title": "Stefan Liv", "text": "Biografia.\nLiv era nato in Polonia ma, abbandonato in un orfanotrofio di Gdynia, fu adottato da una coppia svedese.\nFece il suo esordio nella massima serie svedese, l\"'Elitserien\", il 18 gennaio 2000, con l'HV71. Con la squadra di J\u00f6nk\u00f6ping avrebbe giocato fino al 2006, vincendo il titolo nel 2004.\nLe sue buone prestazioni lo misero in luce fin da giovane anche in chiave nazionale: il 9 novembre 2000 fece il suo esordio, contro la .\nIn quella stessa prima stagione da professionista fu scelto al Draft NHL dai Detroit Red Wings (terza scelta, 102\u00ba assoluto), ma firm\u00f2 un contratto soltanto nel maggio 2006.\nNella sua prima stagione negli Stati Uniti, tuttavia, non gioc\u00f2 mai su un campo NHL, venendo girato al \"farm team\" AHL dei Grand Rapids Griffins. Collezion\u00f2 poi anche 3 presenze nel \"farm team\" ECHL dei Toledo Storms. Dopo una sola stagione ha fatto ritorno al HV71.\nCon la nazionale ha partecipato a 4 campionati del mondo, vincendo un bronzo (2002), un argento (2004) ed un oro (2006). Ha fatto parte anche, come terzo portiere, della spedizione olimpica di Torino 2006, dando comunque il suo contributo (gioc\u00f2 la partita inaugurale contro il vinta 7-2).\nIl 7 settembre 2011 \u00e8 deceduto nell'incidente aereo in cui mor\u00ec l'intera formazione del Lokomotiv Jaroslavl'."}
{"id": "1135211", "revid": "123034158", "url": "https://it.wikipedia.org/wiki?curid=1135211", "title": "Valle Maira", "text": "La Valle Maira (\"Val M\u00e0ira\" in piemontese) \u00e8 una valle alpina in provincia di Cuneo, prendendo il nome dal torrente Maira che la percorre nella sua lunghezza.\nGeografia.\nLa valle confina a nord con la valle Varaita, che corre parallela; a sud confina nella bassa valle con la valle Grana e nell'alta valle con la valle Stura di Demonte; ad ovest confina con la Francia e ad est ha il suo sbocco sulla pianura padana. \u00c8 lunga circa 45\u00a0km ed \u00e8 tagliata a met\u00e0 dal torrente che le d\u00e0 il nome: il Maira.\nL'intera valle presenta un orientamento pressoch\u00e9 costante lungo la direttrice di Est-Ovest ed \u00e8 delimitata da due massicce catene montuose che si originano a partire dal compatto rilievo del Brec de Chambeyron formando dei definiti spartiacque con le valli dell'Ubayette (in territorio francese) a ovest, della Stura di Demonte e Grana a sud e Varaita a nord.\nValli secondarie.\nNella parte bassa la valle \u00e8 abbastanza continua, e dirama solo valloni di piccola dimensione. Nell'alta valle invece si trovano alcune valli laterali di dimensioni piuttosto considerevoli:\nTestata della valle.\nA monte di Acceglio la valle vera e propria ha termine in frazione \"Saretto\", in corrispondenza della sorgente del Maira sul versante Sud. Il vallone che si origina da qui e risale in direzione Nord-Ovest prende il nome di \"Valle del Maurin\", e risale fino al Colle Maurin; a quota 2000\u00a0m circa il vallone si biforca ulteriormente, distaccando in destra orografica il Vallone dell'Infernetto, che risale verso la cresta della Aiguille de Chambeyron. Un ulteriore vallone secondario \u00e8 il Vallone dell'Autaret, che diramandosi dalla parte alta del vallone di Maurin a monte della biforcazione per l'Infernetto prosegue verso il \"colle di Bellino\" e la valle Varaita.\nUn caso particolare \u00e8 il Vallonasso di Stroppia, un vallone sospeso in destra orografica della Valle del Maurin e del Vallone dell'Infernetto, ai piedi del Brec de Chambeyron, che si chiude a valle a quota 2300\u00a0m circa con un'alta parete rocciosa che scende quasi verticale a monte della frazione \"Chiappera\", solcata, durante il disgelo e dopo le piogge, da una spettacolare cascata alta centinaia di metri. La sua testata \u00e8 delimitata dal \"Col di Gippiera\" ed ospita il Lago del Vallonasso, il pi\u00f9 ampio della val Maira.. Altro interessante vallone sospeso \u00e8 la Valle di Ciabrera, alla sinistra orografica dell'alta Valle del Maurin, tra quest'ultima ed il colle di Bellino. Poco a valle di Chiappera dirama in destra orografica il Vallonasso, chiuso a monte dal monte Sautron; a sud di questo, si trova la valle di Apzoi, altra valle sospesa, chiusa in testata dal colle di Enchiausa.\nAltopiano della Gardetta.\nL'Altopiano della Gardetta \u00e8 un vasto altopiano calcareo, posizionato in prossimit\u00e0 dello spartiacque con la valle Stura di Demonte a sud, e con la valle Grana ad est. \u00c8 una conca chiusa, ricca di saliscendi, idealmente delimitato dal passo della Gardetta, dal colle del Preit, dal colle d'Ancoccia, dal colle Margherina, dal colle di Salsas Blancias, dal colle di Servagno e dal passo di Rocca Brancia. L'altopiano \u00e8 dominato ad est-nord-est dall'isolata Rocca la Meja.\nGeologia.\nI territori e le cime della valle attraversano un gran numero di differenti formazioni geologiche, identificate da caratteristiche geologiche e petrologiche facilmente distinguibili, la cui conformazione risulta spesso alterata e complicata dalla presenza di fenomeni quali linee di faglia, sovrapposizione di strati rocciosi e altri (dovuti allo spostamento delle bancate rocciose in seguito a fenomeni sismici e orogenetici).\nLa zona compresa fra i comuni di Dronero e Stroppo risulta letteralmente scavata, verso Nord, nelle propaggini pi\u00f9 meridionali del cosiddetto \"Massiccio cristallino Dora-Maira\", un banco roccioso composto prevalentemente da rocce metamorfiche (di origine ignea o sedimentaria) quali gneiss, micascisti, graniti ed altre formazioni ricche di silice. In questa fascia risultano completamente incluse le vette dei monti San Bernardo (1610\u00a0m), Santa Margherita (1640) e \"Roccer\u00e8\" (1829), la cui particolare costituzione di rocce \"dure\" e sfaldabili dona profili erti e notevolmente rocciosi.\nLa parte pi\u00f9 alta della valle viene geologicamente riferita al dominio alpino noto come Brianzonese (Pennidico intermedio per gli autori svizzeri), essa comprende una successione affiorante di natura calcarea-dolomitica Triassica suddivisibile in diverse nappe sovrapposte. In posizione tettonica inferiore si inserisce la Nappe di Rocca Peroni, ben affiorante nei pressi del Monte Oserot, seguono la falda di ricoprimento di Rouchouze la nappe del Sautron, la nappe dello Chambeyron; che a sua volta sovrascorre sull'anticlinale del Marinet (il cui nucleo \u00e8 visibile a formare le pareti di Rocca Provenzale ) ed infine dalla nappe dello Chatelet (la quale presenta una digitazione affiorante presso il Pic de Panestrel).\nL'intera successione \u00e8 deformata in una serie di pieghe anche ripiegate e rovesciate, spesso interessate da grosse strutture estensionali o trascorrenti come le faglie di Bersezio o dei laghi Roburent. L'erosione ha inoltre contribuito alla formazione di alcuni klippe quali per esempio il Monte Oronaye.\nFlora.\nIl diverso orientamento dei versanti ha permesso la formazione di ambienti contenenti una flora nettamente diversificata che pu\u00f2 essere cos\u00ec esemplificata:\nMonti.\nI monti principali che contornano la valle sono:\nIn alta valle e sullo spartiacque, con la Francia:\nSullo spartiacque Maira-Varaita:\nSullo spartiacque Maira-Grana \ne Maira-Stura di Demonte:\nValichi.\nNon possiede collegamenti agevoli con le valli confinanti e con la Francia. I principali passi carrozzabili sono:\nVi sono poi alcuni valichi in passato percorsi da strade militari, ma oggi difficilmente percorribili con mezzi a motore. Tra di essi, particolarmente notevoli il Colle del Mulo (2.527\u00a0m), che attraverso il non lontano Col di Valcavera (2416\u00a0m) conduce al Vallone dell'Arma che scende nella valle Stura di Demonte, ed i passi \"della Gardetta\" (2437\u00a0m) e \"del Preit\" (2083\u00a0m), che davano accesso all'altopiano della Gardetta e da qui alle valli limitrofe, nonch\u00e9, verso la valle Varaita, \"la Colletta\" (2840\u00a0m), tra il vallone di Traversiera e l'alta valle di Bellino.\nVerso la Valle dell'Ubaye (Francia) esistono solo valichi non carrozzabili, tra cui:\nGeografia antropica.\nLa valle si presenta integra nel suo splendore naturale; l'impatto del progresso e delle moderne tecnologie \u00e8 stato molto limitato. I comuni della valle appartengono alla Comunit\u00e0 montana Valle Maira. Questa comunit\u00e0 \u00e8 un comprensorio montano formato dai comuni di Busca, Villar San Costanzo, Dronero, Roccabruna, Cartignano, San Damiano Macra, Macra, Celle di Macra, Stroppo, Elva, Canosio, Marmora, Prazzo, Acceglio.\nStoria e cultura.\nRitrovamenti archeologici risalenti all'et\u00e0 del Bronzo, sono documentati sul monte Roccer\u00e9, dove attualmente la Soprintendenza Archeologica del Piemonte ha rivolto il proprio interesse, con studi e approfondimenti che presto inizieranno il loro corso. Il sito del RocceR\u00e8 \u00e8 stato scoperto nel 1991 da Riccardo Baldi e certificato sulla carta archeologica del Piemonte nel 1993.\nDell'epoca romana, sono stati trovati oggetti che implicano appunto che i Romani furono presenti in valle. \nEpigrafi sono state ritrovate presso le cappelle di san Ponzio di Roccabruna e del cimitero di Pagliero nel comune di San Damiano Macra (che indica forti legami con la comunit\u00e0 di \"Forum Germa\"...), presso la parrocchiale di Elva (per ricordare la vittoria di Augusto sui Liguri montani) e la vecchia parrocchiale di San Massimo di Marmora (su cui \u00e8 scolpita una Vittoria alata per ricordare una qualche vittoria su una trib\u00f9 del luogo).\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', che amministrava tutto il territorio del comitato di Bredolo cui era inserita anche la val Maira, mentre in seguito dall'VIII secolo la gestione della vallata sar\u00e0 poi organizzata dall'abbazia di Villar San Costanzo. Il primo riferimento esplicito alla Valle Maira in un documento si trova nella carta di fondazione dell'Abbazia di Santa Maria di Caramagna, risalente al 1028. Successivamente la valle passa sotto il controllo del Marchese di Busca.\nNel 1209 la valle entra a far parte del Marchesato di Saluzzo, sotto il quale mantenne comunque sempre una certa autonomia. In particolare, l'alta valle faceva parte dell\u2019\"Unione dei Comuni\", una struttura politica parzialmente autonoma anche se sempre tributaria del Marchese di Saluzzo. Quando nel 1548 il Marchesato pass\u00f2 sotto il controllo della Francia, la Valle Maira ne segu\u00ec le sorti. In questo periodo sorgono conflitti religiosi: la valle infatti \u00e8 percorsa dal movimento calvinista, avversato dal regno di Francia, che tenta diverse repressioni. La necessit\u00e0 di porre termine all'eresia calvinista fu il pretesto con il quale, nel 1588, il Duca Carlo Emanuele I di Savoia invase e conquist\u00f2 il territorio. Nonostante qualche tentativo di opposizione, da qui in avanti la valle rimase sotto il controllo della dinastia sabauda.\nNel XVII e XVIII secolo la valle fu interessata dalle vicende di diverse guerre, in particolar modo dalla guerra di successione spagnola e dalla guerra di successione austriaca, che videro i possedimenti dei Savoia in conflitto col Regno di Francia. Con il termine delle guerre, la valle ebbe una notevole ripresa demografica ed economica, che garant\u00ec un relativo benessere. \nIn seguito alle campagne napoleoniche, la Valle Maira fu temporaneamente assegnata al Dipartimento della Stura, ma dopo la Restaurazione del 1815 torn\u00f2 sotto il controllo dei Savoia. Nel 1859, con l'istituzione della Provincia di Cuneo, entr\u00f2 a far parte di quest'ultima.\nA partire da fine '800, a causa delle condizioni economiche sfavorevoli, la valle conobbe in maniera sensibile il fenomeno dell'emigrazione, soprattutto verso la Francia, che port\u00f2 ad un suo progressivo spopolamento nel corso del XX secolo. Attualmente, la situazione demografica \u00e8 relativamente stabilizzata, con gli abitanti rimasti che vivono soprattutto di agricoltura, allevamento, artigianato e turismo. La Valle Maira appartiene alle Vallate occitane italiane. Vi si parla correntemente la lingua occitana; in bassa valle, \u00e8 diffuso anche il piemontese. \u00c8, insieme alla vicina val Varaita, una delle principali zone piemontesi di diffusione della danza occitana.\nLuoghi di interesse.\nLe numerose architetture e opere d'arte medievale conservate nella valle testimoniano il benessere economico e la vivacit\u00e0 culturale raggiunti in questi luoghi tra XII e XV secolo. Vanno ricordati: il santuario di San Costanzo al Monte (sculture di epoca longobarda e romanica) e la Parrocchiale dei SS. Pietro e Costanzo (cripta di XII secolo, affreschi quattrocenteschi di Pietro da Saluzzo) entrambi a Villar San Costanzo; la Parrocchiale di S. Maria Assunta a Elva (ciclo di affreschi di Hans Clemer di fine Quattrocento); la cappella di San Salvatore a Macra (affreschi tardoromanici e quattrocenteschi).\nDi notevole interesse naturalistico e ambientale \u00e8 la Riserva naturale speciale dei Ciciu del Villar, sempre a Villar San Costanzo. Il territorio dell'alta valle (Cascate di Stroppia - Rocca Provenzale - Chiappera) \u00e8 stato riconosciuto \"zona di notevole interesse pubblico\".\nTurismo.\nL'offerta turistica della valle \u00e8 incentrata sulle sue ricchezze naturali. Notevoli sono le opportunit\u00e0 per la pratica di escursionismo ed alpinismo.\nEscursionismo.\nOltre alla rete sentieristica della Provincia di Cuneo, vi sono diversi sentieri e percorsi escursionistici curati da altri Enti. Tra di essi sono da notare:\nAnche alcuni Comuni hanno organizzato delle reti sentieristiche proprie. In Comune di Acceglio, notevole \u00e8 il \"Sentiero storico del Vallo Alpino\", che permette di raggiungere numerose opere del Vallo Alpino del Littorio realizzate nella zona del \"Vallone di Unerzio\" a partire dalla frazione Chialvetta. Altra rete interessante \u00e8 quella organizzata dal comune di Macra.\nPer favorire l'escursionismo di alta quota e l'accesso alle montagne della valle, sono presenti alcuni rifugi e bivacchi:\nMTB.\nOltre all'escursionismo, altra attivit\u00e0 \u00e8 la MTB. L'intera valle si presta con la sua rete sentieristica alla pratica della Mountain Bike. Alcuni MTB tour:"}
{"id": "1135212", "revid": "486946", "url": "https://it.wikipedia.org/wiki?curid=1135212", "title": "Coppa della Lettonia", "text": ""}
{"id": "1135214", "revid": "33689", "url": "https://it.wikipedia.org/wiki?curid=1135214", "title": "Ghosts 'n Goblins", "text": " \u00e8 un videogioco a piattaforme arcade del 1985, dove si controlla un cavaliere medievale in armatura, ma appiedato, che attraversa diversi ambienti spettrali popolati di mostri. \nVenne pubblicato dalla Capcom per sala giochi, ma in seguito fu portato da altre compagnie come Elite Systems a molte piattaforme domestiche.\nTrama.\nIl cavaliere Sir Arthur deve salvare la sua bella, rapita all'inizio del gioco da un demonio che agisce per conto di Astaroth (nome tratto dal demone medievale Astaroth), un enorme umanoide mostruoso con una seconda faccia sul ventre. Dopo aver attraversato diverse ambientazioni lugubri popolate da mostri, Arthur affronta Astaroth nello scontro finale; il mostro ricomparir\u00e0 come boss anche nei successivi tre videogiochi della saga.\nModalit\u00e0 di gioco.\nIl gioco \u00e8 principalmente a scorrimento orizzontale, ma spesso si procede anche verso l'alto. Il cavaliere, appiedato per tutto il gioco, pu\u00f2 camminare, saltare, accovacciarsi, salire scale a pioli, oltre che usare armi a distanza. \u00c8 protetto da un'armatura a piastre; quando viene colpito la prima volta perde l'armatura e rimane in mutande, quando viene colpito la seconda volta perde una vita e si trasforma in un mucchietto di ossa. In alcuni casi si pu\u00f2 anche perdere una vita all'istante, ad esempio quando si precipita nell'acqua oppure quando si esaurisce il tempo.\nCi sono svariati tipi di nemici provenienti dal mondo fantasy, il gioco inizia in un cimitero popolato di zombi, ma poi si incontrano piante carnivore, fantasmi, pipistrelli, orchi e molte altre orride creature: tra i pi\u00f9 ostici, i mostriciattoli rossi, esseri volanti dalle traiettorie imprevedibili presenti in quasi tutti i livelli. Alcuni nemici trasportano giare: se vengono eliminati il cavaliere potr\u00e0 impadronirsi di ci\u00f2 che \u00e8 contenuto nei recipienti; pu\u00f2 trattarsi di un bonus punti, di un'arma, o anche di una nuova armatura se si \u00e8 rimasti senza.\nTutte le armi vengono \"sparate\" in orizzontale, con munizioni illimitate. Il giocatore potr\u00e0 ottenere nuove armi dalle giare, sostituendo quella precedente, ma sempre nello stesso ordine.\nIl gioco originale \u00e8 diviso in 7 livelli, ma possono variare nelle conversioni. \nOgni volta che si termina un livello o si perde una vita, viene mostrata brevemente una schermata con una \"mappa\" di tutti i livelli e un indicatore del punto raggiunto dal giocatore. I primi 4 livelli presentano tutti un checkpoint intermedio. Nel settimo livello non ci sono nemici comuni, ma solo lo scontro col boss finale Astaroth.\nUna volta superato Astaroth, bisogna ripercorrere tutti i livelli, caratterizzati da una difficolt\u00e0 maggiore. La fidanzata di Arthur potr\u00e0 infatti essere liberata solo dopo la seconda sconfitta del boss finale.\nConversioni.\n\"Ghosts 'n Goblins\" venne convertito per pi\u00f9 di 10 differenti piattaforme tra console e home computer, con la Capcom che vendette i diritti a varie aziende terze per la realizzazione dei porting.\nLa versione per Commodore 64, pubblicata nel 1986 dalla Elite Systems, venne accolta positivamente sia da parte della redazione inglese sia da quella italiana della rivista specializzata \"Zzap!\", le quali assegnarono rispettivamente una valutazione di 97% e di 94%, e ancora del 97% in occasione della riedizione economica di 3 anni dopo; la conversione \u00e8 fedele e ben fatta nei limiti del C64, sebbene presenti solamente 4 livelli dei 7 presenti nel gioco originale; il motivo musicale principale venne composto dal britannico Mark Cooksey (che all'epoca aveva solo 19 anni) e trattasi di un mash-up tra il preludio op. 28 n. 20 di Fryderyk Chopin e il brano \"Dangerous Dreams\" di Klaus Wunderlich.\nLa Elite Systems ne realizz\u00f2 una conversione anche per il Commodore 16, pi\u00f9 limitata dal punto di vista grafico e sonoro (non ha musica di sottofondo e l'audio \u00e8 limitato agli effetti sonori dei colpi lanciati).\nNel 2006 la Capcom ha prodotto per la PlayStation Portable un remake aggiornato in 3D del gioco, dal titolo \"Ultimate Ghosts 'n Goblins\".\nL'originale \u00e8 incluso nella raccolta \"Capcom Classics Collection\" per varie piattaforme degli anni 2000.\nNel 2015 per il trentennale dell'uscita dell'arcade originale sono stati proposti vari remake, tra cui \"Ghosts'n Goblins Arcade\", una versione per Commodore 64 completa di tutti i sette livelli con una colonna sonora originale per ognuno di essi (tra cui quella originale arcade nel livello 2), e \"Ghosts 'n Demons\", un remix in stile anni '80 di tutta la saga di Arthur, per Windows e Dreamcast.\nSerie.\nI seguiti ufficiali del gioco:\nI primi due capitoli sono usciti anche per Android.\nTra le altre opere dello stesso autore Tokuro Fujiwara e Capcom:\nAnche il gioco \"Maximo\" e il suo sequel fanno parte dello stesso universo della serie."}
{"id": "1135215", "revid": "1305772", "url": "https://it.wikipedia.org/wiki?curid=1135215", "title": "Poem to a Horse", "text": "Poem to a Horse \u00e8 il settimo singolo estratto dall'album di successo internazionale \"Laundry Service\" della popstar colombiana Shakira, pubblicato nel 2004.\nInformazioni sulla canzone.\nIl brano parla di un amore impossibile tra la cantante ed un uomo tossicodipentente, che dopo aver pi\u00f9 volte disatteso le illusioni che la protagonista si era fatta sul suo conto, riceve questo duro atto di rinuncia."}
{"id": "1135220", "revid": "293377", "url": "https://it.wikipedia.org/wiki?curid=1135220", "title": "Arturo Chini Ludue\u00f1a", "text": "Caratteristiche tecniche.\nGiocava come ala sinistra nel metodo.\nCarriera.\nClub.\nChini esord\u00ec in patria molto giovane, con il Newell's Old Boys di Rosario. Debutt\u00f2 nel 1922, giocando un incontro in Copa Intendente Nicasio Vila. Anche in virt\u00f9 della sua giovane et\u00e0, e per la concomitante presenza di attaccanti come Ernesto Celli e Julio Libonatti, Chini fu scarsamente impiegato ai primi anni al Newell's. Nel 1923 realizz\u00f2 il suo primo gol con il club rosso-nero: segn\u00f2 il 13 maggio 1923 contro l'Estudiantes, squadra di Rosario. Nel 1924 non fu mai impiegato durante la Copa Vila, e ottenne due presenze nella Copa Est\u00edmulo. Nel 1925 gli fu concesso maggior spazio, 5 presenze in Copa Vila e 2 in Copa Est\u00edmulo: and\u00f2 a segno in entrambe le competizioni, l'8 dicembre contro l'Atlantic Sportsmen in Copa Vila e il 10 gennaio 1926 contro il , nella finale di Copa Est\u00edmulo.\nGiunse in Italia per sostenere un provino con la , ma fu acquistato dall'. Era soprannominato \"l'Avvocato\" perch\u00e9 laureato in Legge. Fu il primo straniero nella storia della , con cui disput\u00f2 sette stagioni. Il 10 marzo 1929 segn\u00f2 uno dei cinque gol nella partita vinta contro il ; mentre il 13 ottobre dello stesso anno realizz\u00f2 uno dei 9 gol con i quali la Roma batt\u00e9 la , vittoria record per il club in campionato. L'ala sinistra argentina contribu\u00ec alla conquista della Coppa CONI nel 1928 da parte della societ\u00e0 capitolina. Con la Roma vanta 161 presenze e 57 reti; comprese le stagioni 1927-1928 e 1928-1929; durante la sua militanza la squadra capitolina arriv\u00f2 ad ottimi piazzamenti nell'allora recentemente costituita Serie A, piazzandosi nel 1930-1931 2\u00aa e nel 1931-1932 3\u00aa, risultati che sarebbero stati migliorati solo con lo scudetto del campionato 1941-1942.\nNel 1934, messo in lista di trasferimento dalla Roma, si trasferisce sull'altra sponda del Tevere, alla , con la quale per\u00f2 non disputer\u00e0 nessuna partita ufficiale. L'anno dopo si accasa al , con il quale giocher\u00e0 per tre stagioni.\nHa segnato pi\u00f9 volte nel derby contro la Lazio, il 4 maggio 1930 nella vittoria per 3-1 al Campo Testaccio, valevole per il campionato di Serie A, il 22 febbraio 1931 nell'amichevole vinta dai giallorossi per 4-1 all'allora denominato Stadio del PNF e di nuovo nella gara di campionato di Serie A del primo maggio 1932, una vittoria dei lupi per 4-1, di nuovo allo Stadio del PNF.\n\u00c8 morto nel 1993.\nNazionale.\nVenne convocato in Nazionale universitaria nel 1933."}
{"id": "1135222", "revid": "228587", "url": "https://it.wikipedia.org/wiki?curid=1135222", "title": "NBA Live 2005", "text": "NBA Live 2005 \u00e8 un videogioco sportivo creato da EA Sports e distribuito da Leader. Il gioco della serie \"NBA Live\" \u00e8 dedicato alla NBA, la pi\u00f9 importante lega cestistica statunitense. In copertina \u00e8 raffigurato Carmelo Anthony, cestista statunitense all'epoca in forza ai Denver Nuggets.\nLa grafica \u00e8 simile a quella del precedente capitolo (\"NBA Live 2004\"), mentre la colonna sonora \u00e8 composta da importanti brani rap.\nIn generale \u00e8 considerato uno dei migliori videogiochi della serie \"NBA Live\" mai prodotti.\nModalit\u00e0 di gioco.\nLe novit\u00e0 rispetto al capitolo precedente includono l'All-Star Weekend, una modalit\u00e0 con vari eventi: Rookie Challange, gara di tiro da 3 e gara delle schiacciate.\nNel gioco \u00e8 presente anche il \"Dinasty Mode\", ossia una modalit\u00e0 che consente di diventare general manager della squadra e gestire scambi draft NBA."}
{"id": "1135231", "revid": "287204", "url": "https://it.wikipedia.org/wiki?curid=1135231", "title": "753 (disambigua)", "text": ""}
{"id": "1135233", "revid": "124088099", "url": "https://it.wikipedia.org/wiki?curid=1135233", "title": "Thomas Berthold", "text": "Carriera.\nGiocatore.\nClub.\nDopo essersi segnalato nel campionato tedesco e al per la scioltezza e la potenza delle sue incursioni laterali, Berthold viene acquistato nel 1987 dalla squadra italiana del .\nNel 1989 passa alla , raggiungendo il connazionale Rudi Voeller e venendo impiegato come stopper prima da Gigi Radice e poi da Ottavio Bianchi. Con i giallorossi vince una Coppa Italia nel 1991, ma perde nello stesso anno la finale di Coppa UEFA contro l'.\nIn Italia Berthold si era fatto notare anche per la vita sregolata condotta fuori dal campo.\nIn seguito ritorna in Germania, acquistato dal . L'avventura coi campioni bavaresi non \u00e8 delle migliori, visto che il primo anno non raggiunge nessun traguardo, \nBerthold viene cos\u00ec ceduto allo con cui milita per sette stagioni, conquistando nel 1997 la Coppa di Germania e perdendo, l'anno dopo, la finale di Coppa delle Coppe contro gl'inglesi del .\nNel 2002 conclude la sua carriera nella squadra turca dell'.\nNazionale.\nHa militato nella nazionale tedesca per quasi un decennio, partecipando a tre edizioni dei campionati del mondo (Messico 1986, Italia 1990 e USA 1994) e disputando due finali contro l', di cui una vinta nel 1990 (l'altra persa invece risale all'86). Ha disputato anche gli Europei del 1988.\nAllenatore.\nDal 1\u00ba luglio 2003 al 14 marzo 2005 ha allenato i tedeschi del , in Regionalliga."}
{"id": "1135234", "revid": "287204", "url": "https://it.wikipedia.org/wiki?curid=1135234", "title": "754 (disambigua)", "text": ""}
{"id": "1135237", "revid": "287204", "url": "https://it.wikipedia.org/wiki?curid=1135237", "title": "Trebbo di Reno", "text": ""}
{"id": "1135240", "revid": "287204", "url": "https://it.wikipedia.org/wiki?curid=1135240", "title": "755 (disambigua)", "text": ""}
{"id": "1135242", "revid": "287204", "url": "https://it.wikipedia.org/wiki?curid=1135242", "title": "756 (disambigua)", "text": ""}
{"id": "1135244", "revid": "697352", "url": "https://it.wikipedia.org/wiki?curid=1135244", "title": "757 (disambigua)", "text": ""}
{"id": "1135248", "revid": "287204", "url": "https://it.wikipedia.org/wiki?curid=1135248", "title": "758 (disambigua)", "text": ""}
{"id": "1135251", "revid": "124682330", "url": "https://it.wikipedia.org/wiki?curid=1135251", "title": "Edgardo Bazzini", "text": "Biografia.\nFiglio di Luigi e Cocconcelli Cesira.\nBazzini fu, durante il Ventennio fascista un importante funzionario dell'Agip e, sembra, amico personale di Ettore Muti.. Nel dopo guerra fu un imprenditore nel campo delle ricerche petrolifiche..\nBazzini \u00e8 ricordato anche per essere stato il primo presidente ad aver condotto la Associazione Sportiva Roma allo scudetto, nella stagione 1941-42. All'inizio fu accolto dagli sportivi della A.S. Roma con una certa diffidenza riguardo alle sue capacit\u00e0 come dirigente calcistico. Invece dopo la sua decisione di acquistare: Renato Cappellini dal Napoli, Edmondo Mornese dal Novara, Sergio Andreoli dal Perugia, la squadra conquist\u00f2 , con l'allenatore Alfr\u00e9d Schaffer, il suo primo titolo nazionale."}
{"id": "1135252", "revid": "228587", "url": "https://it.wikipedia.org/wiki?curid=1135252", "title": "Fool", "text": ""}
{"id": "1135253", "revid": "287204", "url": "https://it.wikipedia.org/wiki?curid=1135253", "title": "759 (disambigua)", "text": ""}
{"id": "1135254", "revid": "838137", "url": "https://it.wikipedia.org/wiki?curid=1135254", "title": "Memoria e riconciliazione", "text": "Memoria e riconciliazione \u00e8 un documento giubilare presentato dalla Commissione Teologica Internazionale il 12 marzo 2000 in occasione della Giornata del Perdono."}
{"id": "1135255", "revid": "767487", "url": "https://it.wikipedia.org/wiki?curid=1135255", "title": "Antonio Marchetti (medico)", "text": "Biografia.\nNoto anche come Antonius o Antonii de Marchettis o de Marchetis.\nNato da una nobile e antica famiglia padovana, era fratello di Domenico Marchetti e figlio di Pietro Marchetti, cui fu allievo.\nStudi\u00f2 all'Universit\u00e0 di Padova dove si laure\u00f2 in filosofia e medicina.\nFu professore nell'Universit\u00e0 di Padova per 60 anni occupando le cattedre di \"anatomia\" dal \"1670\", di \"chirurgia ordinaria in primo luogo\" dal \"1683\" e di \"chirurgia\" dal 1726.\nChirurgo particolarmente abile, in vita godette di vasta fama e grande popolarit\u00e0."}
{"id": "1135256", "revid": "287204", "url": "https://it.wikipedia.org/wiki?curid=1135256", "title": "760 (disambigua)", "text": ""}
{"id": "1135262", "revid": "110157", "url": "https://it.wikipedia.org/wiki?curid=1135262", "title": "De causis corruptae eloquentiae", "text": "De causis corruptae eloquentiae (\"Sulle cause della corruzione dell'eloquenza\") \u00e8 un'opera perduta dello scrittore latino Quintiliano.\nDato che l'opera non \u00e8 giunta fino a noi, non possiamo affermare con sicurezza quale ne fosse il contenuto, tuttavia, date le idee che l'autore manifesta nella sua opera maggiore, l\"'Institutio oratoria\", si pu\u00f2 tentare di ricostruire il suo pensiero.\nIl tema.\nNel corso del I secolo d.C. si pose all'attenzione dei letterati latini un problema scottante: la grande oratoria, quella che aveva reso famosa l'aula del senato di Roma al tempo di Cicerone, sembrava ormai solo un ricordo del passato.\nDifferenti analisi e soluzioni.\nLe posizioni dei letterati latini sulle ragioni della decadenza dell'eloquenza si possono cos\u00ec sinteticamente riassumere:\nLa prima linea di pensiero pu\u00f2 essere ricondotta proprio a Quintiliano che, infatti, venne scelto dai Flavi per compiere quella che, modernamente, si potrebbe definire una riforma radicale del sistema scolastico, dei programmi di insegnamento e delle linee pedagogiche della scuola statale (come \u00e8 testimoniato dall'Institutio).\nLa seconda, invece, fa capo a Tacito e ne \u00e8 prova il \"Dialogus de oratoribus\"."}
{"id": "1135267", "revid": "767487", "url": "https://it.wikipedia.org/wiki?curid=1135267", "title": "Fool (singolo)", "text": "Fool \u00e8 un brano musicale del 2004 pubblicato dalla cantante colombiana Shakira estratto come singolo dall'album Laundry Service per il solo mercato brasiliano."}
{"id": "1135277", "revid": "768068", "url": "https://it.wikipedia.org/wiki?curid=1135277", "title": "Statua colossale di Costantino I", "text": "La statua colossale di Costantino I, in marmo, fu una delle opere pi\u00f9 importanti della scultura romana tardo-antica. I suoi resti si trovano al Palazzo dei Conservatori a Roma (Musei capitolini) e sono databili tra il 313 (anno in cui la basilica venne dedicata a Costantino I) e il 324 (quando nei ritratti dell'imperatore romano comincia ad apparire il diadema). La statua fu rinvenuta al tempo di papa Innocenzo VIII, nel 1486.\nStoria.\nLa statua fu rinvenuta nell'abside occidentale della basilica di Massenzio, dove ne sono stati trovati alcuni resti; la mancanza del corpo ha fatto supporre che fosse un acrolito, costruito parte in marmo e parte in bronzo dorato su una struttura portante in legno e mattoni, per un'altezza complessiva che doveva raggiungere i 12 m. La sola testa misura 2,60 m e il piede 2.\nEsiste anche una testa bronzea colossale di Costantino nel Museo dei Conservatori (secondo alcuni raffigurante Costanzo II).\nDescrizione.\nDella statua restano una mano e il braccio destro, i due piedi, il ginocchio e il femore destro, il polpaccio sinistro e la testa. Si presume che fosse rappresentato seduto, a giudicare almeno dai resti. Doveva essere avvolto nel \"paludamentum\" e avere scoperti il petto e le altre parti ritrovate; in mano, sollevata sul braccio destro, doveva tenere lo scettro che terminava con una croce.\nLa testa, che originariamente era ornata da una corona metallica, \u00e8 grandiosa e solenne. Presenta i caratteri dell'arte romana di quell'epoca, con le tendenze di stilizzazione e semplificazione delle linee: la plastica del volto \u00e8 pi\u00f9 squadrata, con capelli e sopracciglia resi con incisioni nel marmo molto raffinate e \"calligrafiche\", ma del tutto innaturali; gli occhi sono grandi, quasi smisurati, con la pupilla ben marcata mentre guarda verso l'alto, e sono il punto focale dell'intero ritratto; lo sguardo fisso dell'Imperatore sembra scrutare l'ambiente circostante e d\u00e0 al ritratto un'apparenza di austerit\u00e0 ultraterrena. I capelli sono trattati come un'unica massa rigonfia solcata profondamente dalle striature che separano alcune ciocche. Il naso \u00e8 aquilino, le labbra lunghe e sottili e il mento prominente.\nA differenza del curato realismo della ritrattistica romana anteriore, la statua mostra un volto idealizzato, nonostante l'importazione classica, che cerca di rendere un'aura di santit\u00e0: vi si possono leggere le influenze delle monarchie orientali (Egitto, Persia) per tramite dell'Ellenismo nell'iconografia imperiale (l'Imperatore - che conserva la carica repubblicana di Pontefice Massimo - visto come un'emanazione divina, ossia Figlio di Zeus/Osiride), ma anche le tendenze \"provinciali\" e \"plebee\" che dal IV secolo divennero molto forti nella cultura romana (funzionari, senatori, ma anche gli stessi imperatori provenivano ormai largamente dalle province)."}
{"id": "1135279", "revid": "46931", "url": "https://it.wikipedia.org/wiki?curid=1135279", "title": "Castelvolturno", "text": ""}
{"id": "1135281", "revid": "125493967", "url": "https://it.wikipedia.org/wiki?curid=1135281", "title": "Memoria", "text": "La memoria \u00e8 una funzione psichica e neurale di assimilazione, attraverso dati sensibili provenienti dall'ambiente esterno mediante fattori percettivi quali gli organi di senso, ed elaborazione di questi dati attraverso la mente e il cervello sotto-forma di ricordi ed esperienze al fine dell'apprendimento, dello sviluppo dell'intelligenza e delle capacit\u00e0 cognitive, psichiche e fisiche dell'individuo. \nLa memoria pu\u00f2 essere trattata, in maniera complementare, studiando i processi cognitivi e quelli neurofisiologici associati.\nLa memoria \u00e8 presente, a vari livelli, in tutti gli esseri umani e animali; la sua importanza primaria sta nel fatto che non esiste alcun tipo di azione o condotta senza memoria (ad esempio nella condotta sociale, oppure nei fenomeni di rinforzo nell'apprendimento animale). Si pu\u00f2 considerare inoltre la memoria come una delle basi che rendono possibile la conoscenza umana e animale, proprio in virt\u00f9 della capacit\u00e0 di apprendimento, assieme ad altre funzioni mentali quali elaborazione, ragionamento, intuizione, coscienza.\nL'evoluzione storica delle modalit\u00e0 sperimentali dello studio.\nGli approcci associazionisti e strutturalisti.\nHermann Ebbinghaus (allievo di Wilhelm Wundt) avvi\u00f2 lo studio sperimentale della memoria utilizzando un approccio \"associazionista\", mediante studi sperimentali sulla memorizzazione di sillabe senza senso.\nSintetizzando i dati sperimentali su due assi cartesiani (nell'asse orizzontale le ore di ritenzione, e nell'asse verticale la percentuale di sillabe ricordate) identific\u00f2 la cosiddetta \"curva dell'oblio\", delineando un calo della prestazione mnestica all'aumentare del tempo della ritenzione.\nDel tutto analoga ma speculare \u00e8 la rappresentazione della \"curva della ritenzione\": all'aumentare delle ripetizioni sillabiche durante il processo di memorizzazione aumenta la qualit\u00e0 della ritenzione mnestica delle stesse, fino ad un livello tale per cui successive ripetizioni non implicano miglioramenti significativi della prestazione.\nEbbinghaus studi\u00f2 inoltre il numero delle ripetizioni rispetto al tempo richiesto per il ri-apprendimento: pi\u00f9 le ripetizioni sono numerose nella fase di apprendimento, tanto pi\u00f9 \u00e8 breve la fase di ri-apprendimento (ovviamente dopo un periodo di ritenzione).\nGli studi di Ebbinghaus hanno avuto il fondamentale merito di avviare lo studio psicologico strutturato dei processi mnestici e di introdurre le tecniche di apprendimento mediante ripetizione spaziata, tutt'oggi utilizzata. Il loro limite \u00e8 che si focalizzarono su stimoli privi di significato, di tipo artificioso, e delineanti quindi un meccanismo di memorizzazione passivo.\nLo psicologo inglese Frederic Bartlett (1932) segu\u00ec invece un approccio teorico \"strutturalista\", usando per le sue ricerche degli stimoli mnestici di tipo naturale, in cui veniva data grande importanza alle differenze individuali.\nUn classico esempio di approccio strutturalista allo studio della memoria \u00e8 fornito dal concetto di schema di Bartlett: lo \"schema\" \u00e8 definito come una struttura dotata di significato, caratterizzata da un \"contenuto\" e da un \"processo\", e che veicola il processo di codifica-ritenzione e di richiamo mnestico mediando il ricordo di informazioni successive.\nBartlett individu\u00f2 le strategie individuali, messe in atto nell'atto del ricordare e dell'apprendere, insieme a tutti i processi di aggiustamento, razionalizzazione ed ancoraggio, che caratterizzano questi processi. Elemento comune di queste strategie \u00e8 che tutti i ricordi memorizzati sono caratterizzati dal fatto di essere dotati di senso per la persona che ricorda.\nLa prima ricerca cognitiva: l'approccio di Atkinson e Shiffrin.\nNell'ambito della psicologia cognitiva della memoria, uno dei contributi di maggiore rilievo \u00e8 quello relativo alla classica distinzione della memoria a breve termine e a lungo termine (MBT/MLT).\nAtkinson e Shiffrin proposero il cosiddetto \"modello del multimagazzino\", che divideva funzionalmente la memoria in:\nLo \"Human-Information Processing\".\nLa crisi della classica \"interpretazione associazionistica\" della memoria part\u00ec dalle prime critiche cognitiviste, poi riprese dall'approccio HIP (l'approccio cognitivista dell'\"elaborazione dell'informazione\"):\nQuesto approccio, sviluppatosi a partire dagli anni '70, si sviluppa dalla teoria cibernetica dell'elaborazione dell'informazione, caratterizzata, nella sua declinazione agli studi sulla memoria, dai seguenti assunti:\nUn approccio alla memoria che definisce un sistema sequenziale, standardizzato, unitario sia per gli individui sia per le informazioni.\nA partire da questi assunti, Ulric Neisser, il padre della psicologia cognitiva, elabora un approccio cognitivo allo studio della memoria orientato alla messa a fuoco dei processi cognitivi. Questo filone prende le mosse dalle teorie sviluppate dal concetto di elaborazione dell'informazione, declinandolo in contesti naturali e quotidiani. Strutturalmente, a partire dagli anni '50 ed in maniera pi\u00f9 o meno esplicita attraverso tutto il cognitivismo, la memoria \u00e8 definita attraverso tre moduli mnestici:\nIl passaggio da memoria sensoriale (modulo 1) a memoria a breve termine dipende dall'attenzione, mentre il passaggio dal modulo 2 al modulo 3 \u00e8 maggiormente efficace a seconda dell'organizzazione mnemonica del soggetto. Il passaggio da MLT a MBT \u00e8 detto recupero ed \u00e8 facilitato da una buona organizzazione.\nUna memorizzazione verbale e spaziale \u00e8 doppiamente efficiente cos\u00ec come aiuta a richiamare le informazioni mentre si svolgono altre attivit\u00e0 cognitive.\nLa teoria tripartita di Atkinson e Shiffrin ha consentito di illustrare in modo dettagliato e completo i processi di memoria ma, secondo alcuni autori, presenta criticit\u00e0 in quanto presuppone che i contenuti si fissino in memoria solo con la ripetizione.\nInvece, secondo \"Craik e Lockart (1972)\", \u00e8 possibile rafforzare il ricordo attraverso la \"profondit\u00e0 di elaborazione\": se un'informazione nuova \u00e8 connessa con quelle gi\u00e0 acquisite, se \u00e8 emotivamente significativa, se \u00e8 chiara e ordinata, passer\u00e0 facilmente e velocemente alla Memoria a Lungo Termine, senza la necessit\u00e0 di ripetizione.\nA questo proposito, \"Craik e Tulving (1975)\" hanno compiuto un esperimento, presentando ai soggetti tre tipi di compito: un compito ortografico, in cui si mostrava una parola e si chiedeva se fosse scritta in maiuscolo; un compito fonetico, in cui si mostrava una parola e si chiedeva con che parola potesse fare rima; un compito semantico, in cui mostravano una parola e poi chiedevano se un'altra parola fosse legata a quella precedentemente mostrata. Successivamente e inaspettatamente ai soggetti venivano mostrate diverse parole, chiedendo quale di queste era gi\u00e0 stata incontrata nei compiti precedenti.\nI soggetti riconoscevano maggiormente le parole sottoposte a compito semantico, poich\u00e9 questo compito richiede un'elaborazione maggiore e attiva processi pi\u00f9 complessi, grazie ai quali lo stimolo viene memorizzato meglio.\nDunque un contenuto, per essere memorizzato, ha bisogno di profonda elaborazione e integrazione con il proprio patrimonio di conoscenze.\nEndel Tulving (1972) distingue inoltre tra memoria episodica e memoria semantica: la prima ha una collocazione spazio-temporale e riguarda gli avvenimenti legati alla nostra vita, la seconda riguarda invece informazioni che non hanno una prospettiva spazio-temporale, come i concetti astratti, riguarda le conoscenze generali sul mondo. La memoria episodica e la memoria semantica sono considerate memorie esplicite, dato che si manifestano per ricordi coscienti, quindi volontari, riferibili verbalmente. Questa memoria \u00e8 condizionata dall'attenzione e dalla volont\u00e0 di apprendere.\nVa anche considerata la memoria implicita, incosciente, dove l'informazione non si manifesta come ricordo, ma influenzando un comportamento senza che il soggetto ne sia cosciente. Essa \u00e8 suddivisa in memoria \"procedurale\", \"percettiva\", da \"condizionamento classico\" e \"non-associativa\".\nLa \"memoria procedurale\" consiste nel ricordare uno script per compiere azioni automaticamente o semi-automaticamente, come andare in bicicletta, digitare su una tastiera; la \"memoria percettiva\" determina il \"priming\" percettivo, ad esempio quello che consente di completare amodalmente una figura.\nLa \"memoria da condizionamento classico\" consiste nell'associare per condizionamento un riflesso ad uno stimolo neutro. Il meccanismo \u00e8 lo stesso della memoria associativa che consiste nell'associare uno stimolo ad un comportamento, anche senza il ricordo cosciente che spinge a fare l'associazione.\nLa \"memoria non-associativa\" si divide in assuefazione e sensibilizzazione. L'assuefazione \u00e8 un processo che risulta nell'attenuazione di una risposta non necessaria a seguito dell'esposizione ripetuta a uno stimolo che si \u00e8 rivelato non rilevante. Per esempio la lumaca che ritrae le antenne quando queste vengono toccate leggermente, dopo un po' smette di farlo (o le ritrae per meno tempo), se lo stimolo mantiene le stesse caratteristiche. La sensibilizzazione \u00e8 il processo inverso, ovvero l'esposizione a uno stimolo particolarmente rilevante provoca una risposta che verr\u00e0 poi ripetuta anche in presenza di stimoli meno rilevanti. Per esempio la lumaca cui si colpisce con forza le antenne, ritrarr\u00e0 le stesse in maniera prolungata, e ripeter\u00e0 il comportamento anche in presenza di stimoli non rilevanti (tocco leggero), finch\u00e9 subentra di nuovo l'assuefazione.\nI processi mnestici.\nIl modello originale di Atkinson e Shiffrin distingue la memoria a breve termine da quella a lungo termine; a loro volta, tali processi mnestici sono suddivisi in sottotipi.\nAspetti funzionali della memoria: effetti di \"primacy\" e \"recency\".\nSe al soggetto viene presentata una lunga serie di elementi, egli tender\u00e0 a ricordare maggiormente i primi e gli ultimi. Rispettivamente, questi due fenomeni sono stati definiti \"effetto primacy\" ed \"effetto recency\".\nSecondo l'attuale concezione della memoria, l'effetto \"primacy\" \u00e8 dovuto all'ingresso dei primi item (elementi) presentati nella MLT perch\u00e9 sono stati maggiormente ripetuti, mentre l'effetto \"recency\" \u00e8 dovuto alla permanenza degli ultimi item nella MBT.\nUn'altra spiegazione del perch\u00e9 gli elementi centrali siano meno ricordati \u00e8 data dalla psicologia associazionista. L'apprendimento di nuovi ricordi pu\u00f2 interferire con vecchi elementi (interferenza retroattiva), e interferire con materiale appreso dopo l'evento (interferenza proattiva). Gli elementi centrali sono di fatto quelli che subiscono entrambe le interferenze.\nGeneralit\u00e0.\nI processi mnemonici fondamentali sono di tre tipi: \nSi possono classificare i tipi di memoria in base ad almeno due criteri:\nDal punto di vista psicologico la memoria, detta anche \"funzione mnestica\", non risulta necessariamente stabile a parit\u00e0 di contenuti o classi di stimoli ed \u00e8 influenzata da elementi affettivi (come emozione e motivazione), oltre che da elementi riguardanti il tipo di informazione da ricordare. Questa funzione psichica si delinea dunque come un processo legato a molti fattori, sia cognitivi che emotivi, e come un processo eminentemente attivo (e quindi non, o almeno non solo, un processo automatico o incidentale). Il processo mnestico si configura dunque come un percorso dinamico di ricostruzione e connessione di rappresentazioni, piuttosto che come un semplice \"immagazzinamento\" di dati in uno spazio mentale statico.\nSigmund Freud connesse la dimenticanza e l'oblio ai meccanismi di difesa, quali la repressione e la rimozione, mettendo in evidenza il processo di allontanamento attivo dei contenuti minacciosi, che tendono a rimanere inconsci (ovvero, difficilmente recuperabili).\nClassificazione.\nPer durata.\nIl pi\u00f9 diffuso criterio di classificazione della memoria si basa sulla durata della ritenzione del ricordo, identificando tre tipi distinti di memoria: la \"memoria sensoriale\", la \"memoria a breve termine\", e la \"memoria a lungo termine\".\nEsperimenti effettuati di recente sugli animali hanno confermato la teoria che prevede due diverse fasi di modellazione sinaptica: la memoria a breve termine ricorre all'ausilio di proteine preesistenti, per modificare in modo temporaneo l'attivit\u00e0 sinaptica, mentre quella a lungo termine necessita dell'attivazione di geni e la sintesi di proteine nuove, allo scopo di variare le sinapsi, nella quantit\u00e0 e nella conformazione.\nMemoria a breve termine.\nLa memoria a breve termine (o \"Short-Term Memory\") viene classicamente suddivisa nei seguenti sottotipi funzionali:\nIl concetto di \"memoria di lavoro\" \u00e8 stato introdotto da Baddeley ed Hitch, ed \u00e8 sostanzialmente una modifica al modello di Atkinson e Shiffrin.\nLa memoria di lavoro, nel modello di Baddeley, \u00e8 composta da tre componenti funzionali: \nSecondo diversi ricercatori, la componente del loop articolatorio sarebbe pi\u00f9 complessa di quanto Baddeley ed Hitch abbiano ipotizzato in un primo momento; vi sarebbero infatti due diverse sottocomponenti in questo sistema: una passiva, che si basa sull'ascolto del linguaggio, ed una che si basa sulla sua produzione attiva.\nMemoria a lungo termine.\nLa memoria a lungo termine (MLT), o \"Long-Term Memory\", viene classicamente suddivisa nei seguenti sottotipi funzionali:\nMemoria sensoriale.\nSi parla di memoria sensoriale quando si \u00e8 in presenza di un processo in grado di memorizzare informazioni sensoriali (uditive, visive, tattili, olfattive, gustative) per la durata di pochi secondi o millisecondi.\n\u00c8 possibile dimostrare empiricamente l'esistenza di magazzini di memoria sensoriale come:\nAlcune delle informazioni contenute nella \"memoria sensoriale\", possono passare, opportunamente codificate, nella \"memoria a breve termine\", che pu\u00f2 conservarle fino a pochi minuti. Alcune delle informazioni contenute nella \"memoria a breve termine\", possono passare nella \"memoria a lungo termine\", che pu\u00f2 conservarle per giorni oppure tutta la vita. Per esempio, se ascoltiamo un numero a caso di sette cifre in una lingua a noi completamente incomprensibile, siamo in grado di ripeterlo solo immediatamente dopo averlo ascoltato (\"memoria sensoriale\"). Se, invece, il numero \u00e8 pronunciato nella nostra lingua, i suoni vengono codificati in simboli che \u00e8 possibile ricordare per alcune decine di secondi (\"memoria a breve termine\"). D'altra parte, conosciamo il nostro numero di telefono perch\u00e9 l'abbiamo ripetuto numerose volte (\"memoria a lungo termine\").\nLa teoria prevalente sostiene che la \"memoria sensoriale\" e la \"memoria a breve termine\" si realizzino tramite modifiche transitorie nella comunicazione neuronale, mentre la \"memoria a lungo termine\" si realizzi tramite modifiche pi\u00f9 stabili nella struttura neuronale.\nPer tipo di informazione.\nLa memoria a lungo termine pu\u00f2 essere suddivisa in:\nLa memoria dichiarativa pu\u00f2 essere ulteriormente suddivisa in memoria \"episodica\", che riguarda le informazioni specifiche a un contesto particolare, come un momento e un luogo, e memoria \"semantica\", che riguarda idee e affermazioni indipendenti da uno specifico episodio.\nPer fare degli esempi, il ricordo della trama di un romanzo o di un film riguarda la memoria episodica, mentre ricordarsi il nome dei personaggi dello stesso romanzo o film riguarda la memoria semantica. La memoria \"autobiografica\" \u00e8 un caso particolare di memoria episodica, che riguarda episodi realmente avvenuti al soggetto stesso.\nLa memoria procedurale riguarda invece soprattutto le abilit\u00e0 motorie e fonetiche, che vengono apprese con il semplice esercizio e utilizzate senza controllo attentivo volontario.\nOggi possiamo dire che nei due tipi di memoria (dichiarativa o esplicita e procedurale o implicita) sono implicate aree cerebrali diverse. Mentre la memoria dichiarativa si situa principalmente nella corteccia cerebrale (o neocorteccia, in particolare quella temporale), nella memoria procedurale sono implicate le strutture sottocorticali, in particolare per il suo consolidamento sono impiegati le strutture corticali come l'ippocampo, il nucleo dorsomediale del talamo, i corpi mamillari e il fornice, come nel caso del \"circuito di papez\".\nMetodi di ricerca e di indagine.\nNello studio della memoria possono essere utilizzati:\nLa prova di rievocazione libera consiste nel rievocare gli elementi di una lista presentata in precedenza (pu\u00f2 essere presentata sia per via uditiva che visiva), senza vincoli sull'ordine in cui gli elementi devono essere ripetuti. La prova di rievocazione seriale differisce dalla precedente in quanto si deve cercare di ripetere l'ordine esatto con cui gli elementi sono stati presentati. La prova di rievocazione guidata prevede l'uso di stimoli aggiuntivi (\"cues\") in qualche modo connessi con gli elementi da ricordare, in modo da facilitarne la rievocazione. Le prove di riconoscimento possono basarsi sull'apprendimento della presenza di un elemento in un particolare contesto spazio-temporale, oppure possono essere svincolati da esso; nel primo caso il soggetto deve riconoscere se l'elemento mostrato \u00e8 gi\u00e0 stato presentato in precedenza, oppure riconoscere quale elemento \u00e8 gi\u00e0 stato presentato scegliendo tra i molteplici elementi mostrati (chiamati \"distrattori\"). Nel secondo caso il soggetto deve riconoscere se l'elemento mostrato appartiene a una data categoria (riconoscimento \"categoriale\"), oppure deve individuare un oggetto fra altri appartenenti alla stessa categoria, riconoscendone gli attributi che lo differenziano da questi (riconoscimento di \"identificazione\").\nI metodi indiretti sono prove varie che sfruttano in genere il \"priming di ripetizione\" e il \"priming semantico\" (o associativo). Il priming di ripetizione si basa sul fatto che la presentazione di un elemento all'interno di una lista (sulla quale non viene richiesto di svolgere compiti cognitivi) facilita il riconoscimento dello stesso, durante la prova vera e propria; il priming semantico facilita il riconoscimento utilizzando stimoli appartenenti alla stessa categoria dello stimolo bersaglio.\nMetodi di valutazione ed applicazioni di sviluppo.\nPer quanto riguarda gli strumenti di valutazione delle capacit\u00e0 mnestiche, questa funzione cognitiva \u00e8 alla base della prestazione cognitiva in alcune sottoscale del WAIS (Wechsler Adult Intelligence Scale, un test di misura dell'intelligenza): il fattore \"ragionamento aritmetico\" ed il fattore di \"memoria dei numeri\".\nQuesto fattore tende a deteriorarsi con l'avanzare dell'et\u00e0; con l'avanzare degli anni, il processo di codifica di nuove informazioni si rende infatti pi\u00f9 problematico, mentre si ottimizza il processo di recupero delle informazioni memorizzate nelle precedenti fasi di sviluppo. L'elevata capacit\u00e0 mnestica infatti risulta essere la funzione psichica che pi\u00f9 distingue l'intelligenza fluida dall'intelligenza cristallizzata (secondo il modello di James Cattell).\nNelle scienze e discipline.\nFisiologia.\nDati relativi ai circuiti neuronali interessati al trasferimento delle informazioni nella memoria a lungo termine sono stati ottenuti dall'esame di soggetti con Sindrome di Korsakoff (nell'alcoolismo cronico). I pazienti con sindrome di Korsakoff conservano una buona memoria per le esperienze precedenti all'insorgere della malattia, ma hanno perso la capacit\u00e0 di trasferire le loro esperienze attuali nella memoria a lungo termine. L'esame anatomico del cervello di questi pazienti dimostra che le strutture centrali pi\u00f9 lese sono:\nIl processo di memorizzazione modifica le connessioni presenti nella rete neuronale, grazie all'attivazione di un segnale; nei neuroni postsinaptici si attivano geni e proteine; queste ultime si muovono verso le connessioni presenti tra due neuroni, allo scopo di rinforzare o di costruire le sinapsi (i punti di contatto e di comunicazione neuronale). Ogni informazione viene memorizzata grazie alla formazione di una specifica rete neuronale, prima nell'ippocampo e poi nella corteccia, dove viene definitivamente conservata.\nL'ippocampo \u00e8 la struttura indispensabile alla fissazione della traccia di memoria. L'ippocampo non \u00e8 la sede dell'immagazzinamento, ma partecipa alla codificazione delle informazioni che lo raggiungono dalla corteccia associativa cerebrale. Anche l'amigdala (lobo temporale) riveste un ruolo importante nel modellamento e nella conservazione della memoria, dato che \u00e8 l'organo deputato a definire le percezioni sul versante emozionale ed affettivo.\nNel sistema nervoso dei vertebrati i fenomeni elementari di apprendimento pi\u00f9 conosciuti sono la \"Long Term Potentiation\" o \"LTP\" e la \"Long Term Depression\" o \"LTD\". Nei neuroni dell'ippocampo una stimolazione elettrica ad alta frequenza delle vie afferenti eccitatorie, \u00e8 capace di determinare un forte aumento dell'ampiezza delle risposte successive, capacit\u00e0 che si mantiene per ore o per giorni. Queste variazioni funzionali del circuito sono attribuite a modificazioni della trasmissione sinaptica. In queste sinapsi eccitatorie il mediatore \u00e8 il Glutammato.\nL'ormone IGF-I \u00e8 fondamentale per immagazzinare i ricordi e farli rimanere pi\u00f9 a lungo stimolando le connessioni interneuronali.\nPer quanto riguarda lo sviluppo della memoria nel corso del ciclo di vita, il punto iniziale (fino al primo anno di vita) riguarda la memoria motoria (coordinazione, movimenti del corpo), poi la memoria iconica (legata alla costruzione di immagini mentali del percepito e del ricordato), poi la memoria semantica o linguistica, dal 4-5\u00ba anno di vita, caratterizzate da tracce mnestiche di concetti di tipo verbale.\nStudi recenti hanno dimostrato che i bambini, da 3 a 6 mesi di et\u00e0, sono gi\u00e0 in grado di riconoscere i volti delle persone che li accudiscono; dopo il sesto mese sono in grado di ordinare in categorie, volti, oggetti e situazioni; dopo il primo anno riescono a riconoscere uno stimolo acquisito precedentemente; all'et\u00e0 di due anni conservano numerose informazioni sulle esperienze precedenti; intorno al quinto-sesto anno di et\u00e0 sono capaci di raccogliere i ricordi, concettualizzarli e recuperarli quando \u00e8 il momento. Gi\u00e0 in precedenza le capacit\u00e0 mnemoniche si rivelano nell'apprendimento del linguaggio.\nLa costruzione delle memorie avviene attraverso un processo in tre fasi:\nIl sonno influisce soprattutto sulla fase di consolidamento della memoria. Durante il sonno, le connessioni neurali nel cervello sono rafforzate. Ci\u00f2 aumenta le capacit\u00e0 del cervello di stabilizzare e conservare i ricordi. Ci sono stati diversi studi che dimostrano che il sonno migliora la conservazione della memoria, poich\u00e9 le memorie vengono migliorate attraverso il consolidamento attivo. Il consolidamento del sistema avviene durante il sonno a onde lente (SWS). Questo processo implica che i ricordi vengono riattivati durante il sonno, ma che non tutti i ricordi vengano consolidati allo stesso modo. Inoltre implica che vengano apportate modifiche qualitative alle memorie quando vengono trasferite al magazzino a lungo termine.\nDurante il sonno, l'ippocampo riproduce gli eventi della giornata, inviando segnali alla neocorteccia. La neocorteccia quindi rivede ed elabora i ricordi, immagazzinandoli nella memoria a lungo termine. Quando non si dorme abbastanza, diventa pi\u00f9 difficile imparare, dal momento che queste connessioni neurali non si rinforzano, risultando in un pi\u00f9 basso tasso di memorizzazione dei ricordi. La privazione del sonno rende anche pi\u00f9 difficile concentrarsi, con conseguente apprendimento inefficiente. Inoltre, alcuni studi hanno dimostrato che la privazione del sonno pu\u00f2 portare a false memorie, poich\u00e9 i ricordi non vengono trasferiti correttamente alla memoria a lungo termine. Una delle funzioni principali del sonno \u00e8 il miglioramento del consolidamento delle informazioni, in quanto diversi studi hanno dimostrato che la memoria dipende da un sonno sufficiente tra l'acquisizione e il richiamo. Inoltre, i dati ottenuti dagli studi di neuroimaging hanno mostrato modelli di attivazione nel cervello addormentato che rispecchiano quelli registrati durante l'apprendimento dei compiti del giorno precedente, suggerendo ulteriormente che i nuovi ricordi possano essere consolidati attraverso il sonno.\nRiattivazione mirata della memoria.\nLa \"riattivazione mirata della memoria\" (TMR - targeted memory reactivation) \u00e8 una tecnica di riattivazione dei ricordi applicata durante il sonno.\nAntropologia.\nNell'antropologia il tema della memoria \u00e8 emerso con maggior forza negli anni \u201990 grazie al cosiddetto \"boom\" della memoria. Seguendo un percorso iniziato con autori quali Henri Bergson e Sigmund Freud, l\u2019antropologia si \u00e8 sempre pi\u00f9 distaccata dalle concezioni organicistiche di memoria e ha via via prestato attenzione ai fattori culturali e sociali che plasmano l\u2019atto del ricordare. In particolare, la memoria non sarebbe da intendersi come semplice possibilit\u00e0 di immagazzinare informazioni ed eventualmente recuperarle, ma sarebbe un processo attivo nel definire le categorie culturali di appartenenza di gruppi e singoli.\nAd esempio, Lorenzo d\u2019Orsi ha sottolineato come la memoria degli ex-rivoluzionari turchi attivi negli anni \u201960 e \u201970 consolidi i legami comunitari umani attuando precise strategie del ricordo. Una delle caratteristiche pi\u00f9 evidenti \u00e8 data dal loro riferirsi al passato quasi mai in termini di \u201cio\u201d ma di \u201cnoi\u201d, strategia tesa a un tempo a solidarizzare fra i membri del gruppo ma al contempo a distinguere gli stessi membri da altri attori culturali in cui agisce un forte individualismo sgradito agli ex militanti. Tale distinzione si opera anche su di un piano generazionale, distinguendo gli ex mililtanti dai giovani attivisti, in cui tale riferimento all\u2019io si fa pi\u00f9 presente.\nFilosofia.\nNell'et\u00e0 classica, Platone e Aristotele identificarono la fase di \"conservazione di sensazione\" e quella di \"reminiscenza\" dell'informazione. Aristotele approfond\u00ec ulteriormente l'argomento, riflettendo sulla possibilit\u00e0 di ricordare ci\u00f2 che non \u00e8 pi\u00f9 presente, oltre alla capacit\u00e0 di interiorizzare il \"quadro\" di un evento, percepibile, in seguito, come un oggetto di per s\u00e9, ma anche come una rappresentazione di qualcos'altro, per esempio un ricordo. Aristotele attribu\u00ec al ricordo un carattere attivo e una base fisica (movimento), mentre alla fase di conservazione ne assegn\u00f2 uno passivo.\nGi\u00e0 Plotino differenzi\u00f2 la memoria corta da quella lunga e da quella indistruttibile, utilizzando come discriminante la \"forza dell'immaginazione\". Tutta la filosofia medioevale defin\u00ec la memoria come un bene prezioso, mentre in epoca pi\u00f9 recente fu descritta come \"conservazione dello spirito\", o stato virtuale (Bergson), o stato potenziale (Husserl), a cui si contrappose la concezione della memoria \"basata sul ricordo\" formulata, tra gli altri, da Hobbes e Kant.\nHegel accost\u00f2 la memoria al pensiero esteriorizzato, mentre Spinoza la descrisse come una concatenazione delle idee e David Hume, con la sua teoria sul meccanismo associativo, risult\u00f2 il maggiore ispiratore dei principi della psicologia moderna.\nUn settore classico della ricerca filosofica che si \u00e8 occupato storicamente di studiare la memoria e il suo funzionamento va sotto il nome di arte della memoria o mnemotecnica. Questa disciplina ha fornito importanti spunti sul funzionamento e sulla struttura della memoria umana. Molti dei grandi filosofi e retori (basti pensare a Cicerone, Quintiliano, Sant'Agostino, San Tommaso, Giordano Bruno, Leibniz) furono studiosi di questa disciplina; non pochi dei suoi metodi e principi furono mutuati e fatti confluire nelle teorie moderne della ricerca didattica e pedagogica.\nMedicina.\nMolta parte dell'odierna conoscenza sulla memoria \u00e8 derivata dallo studio clinico dei disturbi delle funzioni mnestiche, anomalie che si possono rintracciare in varie sindromi, malattie congenite o degenerative, ma anche in disturbi affettivi o del funzionamento mentale. Inoltre la memoria \u00e8 uno dei processi mentali che risente maggiormente dell'invecchiamento. In particolare, la memoria a breve termine che consente di conservare una piccola quantit\u00e0 di informazioni per breve tempo, tende a divenire meno precisa: si dimentica dove si sono posati gli oggetti, non si ricorda cosa si \u00e8 mangiato nel corso della giornata.\nSociologia.\nL'area di ricerca della \"psicologia della testimonianza\" si occupa di verificare la credibilit\u00e0 ed affidabilit\u00e0 delle \"testimonianze\" (anche in contesto giuridico) rese da individui che hanno osservato lo svolgimento di alcuni fatti, cercando di valutare quanto incidano le modalit\u00e0 di elaborazione delle informazioni, gli stereotipi e i pregiudizi all'interno dei loro ricordi.\nI ricordi sono influenzati da affettivit\u00e0, preoccupazioni, interessi e stanchezza, ma anche, come hanno sottolineato Allport e Postman, da un'idea dominante che tende ad eliminare tutti i dettagli non congruenti, e a costruire attorno a s\u00e9 un gruppo di dettagli ad essa conformi che la avvalori.\nPer quanto riguarda il delicato e complesso tema dei falsi ricordi, quelli relativi alla primissima infanzia sono giustificati dalla maturazione non ancora avvenuta dell'ippocampo, e quindi gli elementi mnestici a lungo termine non possono, a quell'et\u00e0, essere memorizzati in modo conscio; quelli \"costruiti\" da grandi si formano mescolando ricordi reali con suggestioni altrui, spesso spinti da una forte pressione sociale e in assenza di autocritica da parte del soggetto. Alcuni specialisti ritengono possibile la creazione di \"falsi ricordi\" anche tramite l'ipnosi.\nUn caso emblematico: H.M.\nIl paziente H.M. (Henry Molaison) \u00e8 stato il primo caso di disturbo amnestico studiato in letteratura con un chiaro riferimento alla lesione cerebrale. Egli soffriva di una grave crisi epilettica farmaco-resistente, per cui il neurochirurgo Scoville decise di operarlo asportando due terzi di entrambi i lobi temporali mediali, comprese le porzioni pi\u00f9 anteriori dell'ippocampo e le amidgale. L'operazione and\u00f2 a buon fine, ma, subito dopo, H.M. cominci\u00f2 a presentare disturbi di memoria episodica anterograda. E' stato descritto in letteratura che egli viveva ogni giorno come se fosse isolato dagli altri. Egli presentava, tuttavia, una MBT (Memoria a Breve Termine) nella norma, era capace di apprendere nuove procedure motorie attraverso l'apprendimento implicito (ad esempio: il disegno allo specchio) e una capacit\u00e0 di acquisizione delle conoscenze semantiche relativamente preservata. Infatti, dopo l'intervento, egli fu un grado di acquisire informazione relativamente alla musica rock e agli astronauti. "}
{"id": "1135283", "revid": "1573940", "url": "https://it.wikipedia.org/wiki?curid=1135283", "title": "Wu Tipang", "text": "Originario di Heze nello Shandong, nel 1949 fugge a Taiwan dove contribuisce a fondare la Federazione di kuoshu e la scuola di Meihuaquan dell'isola. Appartiene alla branca Baijiazhi Meihuaquan ed a Taiwan si avvalse della collaborazione di Chang Dsu Yao e Zhang Wuchen. Nel 1955, Wu Tipang \u00e8 membro del consiglio direttivo della Taiwan Sheng Guoshu Hui (\u53f0\u7063\u7701\u570b\u8853\u6703) ovvero la CTMA."}
{"id": "1135289", "revid": "36426", "url": "https://it.wikipedia.org/wiki?curid=1135289", "title": "Lupa Capitolina", "text": ""}
{"id": "1135290", "revid": "984922", "url": "https://it.wikipedia.org/wiki?curid=1135290", "title": "Tabligbo", "text": "Tabligbo \u00e8 una citt\u00e0 del Togo, situato nella Regione Marittima; nel 2006 la popolazione totale era di 14.023."}
{"id": "1135292", "revid": "729019", "url": "https://it.wikipedia.org/wiki?curid=1135292", "title": "Battaglia di Cialdiran", "text": "La battaglia di \u010c\u0101ld\u0131r\u0101n (anche, in persiano, \"Chaldoran\" o, in turco, \"\u00c7ald\u0131ran\") ebbe luogo il 23 agosto 1514 e termin\u00f2 con la decisiva vittoria dell'Impero ottomano ai danni dei Safavidi. Come risultato, gli Ottomani assunsero il controllo della met\u00e0 orientale dell'Anatolia.\nGli Ottomani avevano un esercito pi\u00f9 numeroso e meglio equipaggiato, che superava la cifra di 100.000 combattenti, mentre i Persiani misero in campo un esercito i cui effettivi sono calcolati fra i 50.000 e gli 80.000. Lo sh\u0101h safavide Sh\u0101h Ism\u0101\u02bf\u012bl I fu ferito e quasi preso prigioniero nello scontro. Nonostante la sconfitta, i Persiani riuscirono comunque ad arrestare l'espansionismo ottomano nei loro confronti. La battaglia mise fine anche a una serie di rivolte Alevi in Anatolia.\nLa battaglia di Cialdiran dimostr\u00f2 che le armi da fuoco costituivano un fattore decisivo nella condotta bellica. Prima di Cialdiran, l'esercito safavide (Qizilbash) aveva rifiutato di usare le armi da fuoco (al pari dei Mamelucchi in Egitto e Siria e di vari soldati nell'Occidente cristiano, come ricorda anche Ludovico Ariosto nell\"'Orlando furioso\") in quanto esso riteneva l'uso delle armi da fuoco un modo di combattere vile e senza onore, dal momento che evitava il contatto corpo a corpo.\nL'esito della battaglia ebbe varie conseguenze. Forse la pi\u00f9 significativa fu la fissazione di un confine tra i due Imperi, che \u00e8 rimasto invariato fino ai nostri giorni, tra Turchia e Iran. Pur avendo vinto la battaglia, gli Ottomani preferirono rinunciare alla conquista della Persia ed indirizzarono la loro espansione verso l'Arabia e l'Egitto. Con l'instaurazione di questo confine, Tabriz (citt\u00e0 azera, quindi di cultura turca ma fino ad allora capitale persiana) divenne una citt\u00e0 frontaliera, fastidiosamente chiusa al nemico ottomano. Questa considerazione potrebbe essere stato un fattore determinante per indurre il trasferimento della capitale safavide a Qazvin (in arabo Qazw\u012bn), a met\u00e0 del XVI secolo, e infine a I\u1e63fah\u0101n, nella Persia centrale, nel 1598. La sconfitta di Cialdiran e la conquista ottomana dell'Egitto degli anni successivi misero anche fine ai tentativi degli ambasciatori della Repubblica di Venezia di allearsi ai Persiani per combattere assieme i comuni nemici turchi.\nI Safavidi effettuarono drastici cambiamenti negli affari interni dopo la disfatta di Cialdiran. I Safavidi parlavano una lingua turca ma, in seguito alla perdita dei loro territori anatolici che formavano la zona centrale del loro sostegno turco, cominciarono a imporre l'uso del Persiano. Anche la famiglia reale safavide si allontan\u00f2 dall'estremistica, escatologica setta Alevi e abbracci\u00f2 la Sh\u012b\u02bfa duodecimana come religione ufficiale dell'Impero, essendo diventata la posizione dello Sh\u0101h, visto come Mahdi, incompatibile con la recente disfatta. La maggioranza sunnita dell'Iran fu costretta con la forza a convertirsi al modello sciita imamita dell'Islam, mentre coloro che rifiutarono tale imposizione dello Sh\u0101h (ad esempio la maggioranza dei Qizilbash) furono mandati a morte."}
{"id": "1135293", "revid": "38120", "url": "https://it.wikipedia.org/wiki?curid=1135293", "title": "A.C.D. Virtus Entella", "text": ""}
{"id": "1135295", "revid": "767487", "url": "https://it.wikipedia.org/wiki?curid=1135295", "title": "Ts\u00e9vi\u00e9", "text": "Ts\u00e9vi\u00e9 \u00e8 una citt\u00e0 del Togo situata nella Regione Marittima a 35 km a nord di Lom\u00e9, la capitale dello stato."}
{"id": "1135299", "revid": "298229", "url": "https://it.wikipedia.org/wiki?curid=1135299", "title": "Federazione togolese di calcio", "text": ""}
{"id": "1135319", "revid": "647919", "url": "https://it.wikipedia.org/wiki?curid=1135319", "title": "Dingus McDuck", "text": ""}
{"id": "1135321", "revid": "363629", "url": "https://it.wikipedia.org/wiki?curid=1135321", "title": "Unia (album)", "text": "Unia \u00e8 il quinto album del gruppo musicale finlandese Sonata Arctica, pubblicato nel 2007 dalla Nuclear Blast.\nSull'album \u00e8 raffigurata la scritta Unia (\"sogni\" in finlandese) e Sonata Arctica su sfondo rosso. Le tracce sono tutte nuove tranne il singolo \"Paid in Full\" che \u00e8 uscito prima dell'album. \u00c8 l'ultimo album in cui suona il chitarrista Jani Liimatainen."}
{"id": "1135323", "revid": "599013", "url": "https://it.wikipedia.org/wiki?curid=1135323", "title": "A.C. Green", "text": "\u00c8 il giocatore che detiene il record del maggior numero di partite consecutive disputate in NBA: 1177 tra il 19 novembre 1986 e il 20 marzo 2001. Altre fonti sostengono che la striscia dur\u00f2 fino al 18 aprile 2001 e le partite furono 1192. \u00c8 stato inserito nell'Oregon Sports Hall of Fame nel 2003. Il suo nome \u00e8 proprio A.C., che non \u00e8 una sigla. \u00c8 lo zio del cestista Kevyn Popovich.\nCarriera.\nCresciuto a Portland, ha frequentato la Benson Polytechnic High School. Per quattro anni ha giocato con la Oregon State University, conquistando il secondo posto come rimbalzista e il quarto come marcatore nella storia dell'ateneo. Scelto come ventitreesimo al Draft NBA 1985 dai Los Angeles Lakers, divent\u00f2 il miglior rimbalzista della squadra in sei delle otto stagioni passate in California. Con i compagni Magic Johnson, James Worthy e Kareem Abdul-Jabbar, vinse i titoli 1987 e 1988 e fu vicecampione nel 1989 e nel 1991.\nNel 1993 si svincol\u00f2 dai Lakers per passare ai Phoenix Suns. Nel 1993-94 Green raggiunse la media di 14,7 punti a partita, la massima della sua carriera. Nel 1996-97 fu ceduto ai Dallas Mavericks insieme a Michael Finley e Sam Cassell in cambio di Jason Kidd, Tony Dumas e Loren Meyer. Il 20 novembre 1996 super\u00f2 il record di Randy Smith con 907 gare consecutive disputate in NBA. Il 13 marzo 1999 raggiunse la millesima presenza contro i Vancouver Grizzlies. Nel 1999-2000 torn\u00f2 a Los Angeles, vincendo il titolo. Si ritir\u00f2 al termine della stagione successiva, giocata con i Miami Heat sotto la guida di Pat Riley, gi\u00e0 suo allenatore ai tempi dei Lakers dello \"showtime\"."}
{"id": "1135324", "revid": "838137", "url": "https://it.wikipedia.org/wiki?curid=1135324", "title": "Euroseries 3000 2007", "text": "La stagione 2007 dell'Euroseries 3000 fu la nona della categoria e si disput\u00f2 su 16 gare divise in 8 doppi appuntamenti. Entrambe le serie (quella completa e il campionato italiano di F3000) vennero vinte dal pilota Davide Rigon.\nLa pre-stagione.\nCalendario.\nInizialmente era prevista una gara a Misano il 6 maggio ma, a causa della mancata omologazione del circuito da parte della FIA, la tappa venne cancellata, e sostituita con una gara a Barcellona a novembre.\nLa presentazione della vettura.\nLa Lola B02/50, utilizzata nella categoria, venne presentata al Motor Show di Bologna il 6 dicembre 2006."}
{"id": "1135334", "revid": "767487", "url": "https://it.wikipedia.org/wiki?curid=1135334", "title": "In Patagonia", "text": "In Patagonia \u00e8 un'opera dello scrittore inglese Bruce Chatwin scritta nel 1977. Il libro venne premiato con l'Hawthornden Prize.\n\u00c8 un diario del viaggio che l'autore intraprese alla ricerca delle tracce di un suo antenato marinaio attraverso la Patagonia argentina e cilena.\n\"In Patagonia\" \u00e8 universalmente considerato il capolavoro di Bruce Chatwin. \nLa narrazione, secondo il consueto stile chatwiniano, si abbandona a numerose divagazioni di tipo storico e scientifico. L'opera si configura anche come una ricerca delle proprie radici, ripercorrendo le vicissitudini affrontate da un leggendario personaggio della famiglia dell'autore, il capitano Charles Milward."}
{"id": "1135335", "revid": "125941866", "url": "https://it.wikipedia.org/wiki?curid=1135335", "title": "La vendetta di Carter", "text": "La vendetta di Carter (\"Get Carter\") \u00e8 un film del 2000, diretto da Stephen Kay ed interpretato da Sylvester Stallone. \u00c8 il remake di \"Carter\" del 1971, con Michael Caine nei panni del protagonista, presente anche in questa pellicola in una breve partecipazione.\nTrama.\nJack Carter, un sicario al soldo di un malavitoso, torna nella sua citt\u00e0 natale dopo molti anni, avendo appreso della morte del fratello, sposato e con una figlia appena maggiorenne, avvenuta ufficialmente a causa di un incidente stradale. Carter dubita sin dall'inizio che possa trattarsi di un incidente ed inizia una personale indagine, concentrandosi soprattutto sul locale dove il fratello lavorava. Qui viene a contatto con una ragazza che aveva una relazione col fratello, con il gestore del locale e con una sua vecchia conoscenza, Cyrus, implicato in un giro di pornografia e di cui Carter sospetta che possa avere una relazione con la morte del fratello.\nDistribuzione.\nEdizione italiana.\nIl doppiaggio italiano del film fu eseguito dalla C.D. Cine Doppiaggi e diretto da Ferruccio Amendola su dialoghi di Alberto Piferi. Si tratta dell'ultimo film doppiato da Amendola e Nando Gazzolo."}
{"id": "1135336", "revid": "5456", "url": "https://it.wikipedia.org/wiki?curid=1135336", "title": "Provincie di Gurize", "text": ""}
{"id": "1135337", "revid": "5456", "url": "https://it.wikipedia.org/wiki?curid=1135337", "title": "Gori\u0161ka pokrajina", "text": ""}
{"id": "1135339", "revid": "121689608", "url": "https://it.wikipedia.org/wiki?curid=1135339", "title": "Francesco Giuffrida", "text": "Biografia.\nIl suo esordio da giovanissimo \u00e8 stato come coprotagonista del film \"Cos\u00ec ridevano\", diretto da Gianni Amelio, pellicola premiata con il Leone d'Oro al Festival di Venezia nel 1998. \nNel 2000 \u00e8 stato candidato ai Nastri D'argento come migliore attore protagonista per l'interpretazione nel Film \"Prime Luci dell'alba\" diretto da Lucio Gaudino.\nNel 2000 \u00e8 Mauro nel Film \"I cento Passi\" diretto da Marco Tullio Giordana.\nPartecipa nel 2004 nel Film \"Vento di Terra\" regia di Vincenzo Marra.\nDal 2001 al 2005 \u00e8 stato uno dei protagonisti nelle prime quattro edizioni della serie Mediaset, \"Carabinieri.\"\nNel 2006 ha partecipato alla Mini serie Rai \"Eravamo solo Mille\" diretta dal Regista Stefano Reali.\nSempre nel 2006 ha interpretato il ruolo del giudice Rosario Livatino nel Film Documentario \"Luce Verticale\" diretto da Salvatore Presti.\nNel 2007 partecipa nel film \"Two Families\" diretto da Romano Scavolini recitando per la prima volta in Inglese.\nNel 2014 si presta per un cameo nella serie mediaset \"squadra antimafia\".\nOltre ad aver recitato in vari film italiani,ha partecipato a film stranieri. Ha infatti recitato nel film di James Ivory, \"The Golden Bowl\", e in \"Christie Malry's Own Double-Entry\", diretto da Paul Tickell.\nNel 2014 iniziano le riprese della nuova serie Rai \"La Catturandi\" dove interpreta il ruolo di Jack Lombardozzi componente della sezione Catturandi di Palermo, serie andata in onda a Settembre 2016 su Ra1.\nIl 30 Aprile del 2021 nasce Leonardo, primogenito dell'attore avuto tramite l'unione con l'imprenditrice Romana Laura Uccellini."}
{"id": "1135340", "revid": "1793900", "url": "https://it.wikipedia.org/wiki?curid=1135340", "title": "Turismo in Austria", "text": "Il turismo in Austria \u00e8 un'importante fonte di reddito, che vale il 9% del prodotto nazionale lordo, grazie alle numerose attrazioni turistiche su due direttrici: Alpi e cultura.\nCome in tutto il resto della regione alpina, anche in Austria si \u00e8 assistito ad una crescita considerevole dell'economia grazie al turismo. Il flusso turistico \u00e8 attratto sia dalle localit\u00e0 montane, affollate in ogni stagione, sia dalle citt\u00e0 ricche di testimonianze artistiche e attivit\u00e0 culturali, in particolare Vienna, Linz, Salisburgo e Graz."}
{"id": "1135345", "revid": "1543377", "url": "https://it.wikipedia.org/wiki?curid=1135345", "title": "Emanuele Filippini", "text": "Ha un fratello gemello, Antonio, con il quale ha militato in pi\u00f9 occasioni nella stessa squadra.\nCarriera.\nGiocatore.\nDopo aver mosso i primi passi nella Voluntas ed essere cresciuto nelle giovanili del Brescia, ha legato gran parte della sua carriera alla societ\u00e0 lombarda.\nDopo la trafila nelle squadre giovanili della formazione cittadina, nella stagione 1991-1992 arrivano le prime panchine con la prima squadra, impegnata nel campionato di Serie B.\nPer favorirne la maturazione atletica e tattica, la societ\u00e0 decise quindi di cederlo in prestito all'Ospitaletto in Serie C, dove milita per tre stagioni. Nell'estate del 1995 rientra al Brescia, dove disputa due campionati in Serie B contribuendo alla promozione in Serie A nella stagione 1996-1997. L'anno successivo esordisce in Serie A il 31 agosto 1997 in -Brescia (2-1). Il 21 dicembre successivo, in Brescia-, il suo gemello protesta contro l'arbitro Piero Ceccarini ma \u00e8 Emanuele ad essere espulso, ritrovandosi squalificato per una giornata.\nLa sua prima stagione in massima serie si conclude con una retrocessione tra i cadetti. Seguiranno altri due anni di B con promozione nella seconda stagione. Disputa da titolare due campionati di Serie A (2000-2001 e 2001-2002) sempre con le \"rondinelle\", sotto la guida di Carlo Mazzone.\nNell'agosto del 2002 passa al allenato da Cesare Prandelli. Rimane in Emilia-Romagna una stagione e mezza esordendo anche in Coppa UEFA.\nIl 22 gennaio 2004, assieme al gemello Antonio, viene acquistato dal e contribuisce alla promozione della squadra siciliana in Serie A.\nIl 31 agosto 2004 passa in prestito alla Lazio, sempre insieme al gemello. L'anno dopo i due fratelli vengono ceduti in estate al alla sua prima annata in Serie A. La stagione si conclude con una retrocessione e le strade dei due fratelli si dividono nuovamente: Antonio passa al , in Serie A, e Emanuele va al , in Serie B.\nL'anno dopo, Emanuele raggiunge il fratello a Livorno ma il campionato si conclude con una retrocessione. L'anno seguente la squadra amaranto ritrova subito la massima divisione attraverso i play-off ma, mentre Antonio riesce a ritagliarsi il suo spazio in squadra, Emanuele vive un campionato da comprimario disputando solo 11 partite e a fine anno non gli viene rinnovato il contratto. Si ritrova quindi svincolato e senza squadra, ponendo di fatto fine alla sua carriera all'et\u00e0 di 36 anni.\nAllenatore.\nNel gennaio 2010 si accorda con il Brescia per intraprendere una collaborazione con Omar Danesi, in quel momento allenatore dei Giovanissimi Nazionali classe 1995.. Nel luglio 2010 Danesi si trasferisce al Milan e Filippini assume quindi le vesti di allenatore del gruppo dei '95, appena promossi nella categoria Allievi Regionali.\nIl 5 luglio 2012 acquisisce a Coverciano il titolo di allenatore di Prima Categoria UEFA Pro e quindi il diritto di ricoprire il ruolo di tecnico in una squadra della massima serie. Nel frattempo, il 25 giugno 2012, assieme al fratello Antonio, si trasferisce al FeralpiSal\u00f2 ricoprendo l'incarico di responsabile del settore giovanile fino a giugno 2014. Tra novembre e dicembre 2013 allena la nazionale under 20 keniota in occasione del \"Cosafa Under 20 youth championship\".\nIl 2 febbraio 2016 subentra all'allenatore Renato Cartesan per la guida della Adrense, portando la squadra alla promozione in Eccellenza.\nIl 1\u00ba giugno 2016 diventa il nuovo allenatore del Ciliverghe Mazzano, club militante in Serie D con cui ha vinto i play-off del girone B dopo aver concluso la stagione regolare al secondo posto.\nIl 6 giugno 2017 firma con l'Imolese, dimettendosi per\u00f2 il 1\u00ba settembre, prima dell'inizio del campionato e lasciando il posto a Massimo Gadda.\nIl 24 ottobre sostituisce Andrea Quaresmini sulla panchina del Rezzato. Il 25 marzo 2018 affronta da avversario, per la prima volta da allenatore, il gemello Antonio, in occasione della partita contro il Trento.\nDopo l\u2019esperienza al Rezzato diventa allenatore in seconda della Nazionale U17, guidata da Carmine Nunziata. A partire dal 21 luglio 2020 seguir\u00e0 mister Nunziata alla Nazionale U19. \nStatistiche.\nStatistiche da allenatore.\n\"Statistiche aggiornate al 13 maggio 2018. In grassetto le competizioni vinte.\"\nCuriosit\u00e0.\nPer festeggiare la promozione del in Serie A al termine della stagione 2003-2004, Emanuele palesa la sua passione per la musica rock, suonando la chitarra in un concerto eseguito nella Curva Nord dello Stadio Renzo Barbera insieme al gemello Antonio ed Andrea Gasbarroni."}
{"id": "1135346", "revid": "287204", "url": "https://it.wikipedia.org/wiki?curid=1135346", "title": "Statua vivente", "text": "Statua vivente \u00e8 il termine convenzionalmente attribuito a un mimo, modello e artista di strada che posa per strada restando immobile per ore e ore come una statua o un \"mannequin\" del tipo di quelli esposti nei grandi magazzini e nei negozi di abbigliamento. Ricalca il lemma di lingua inglese \"living statue\": appunto, \"statua vivente\".\nQuesto genere di mimo, detto anche statuario, imita con sorprendente realismo, e grazie a un raffinato \"make up\" (trucco), le sembianze di una vera e propria statua fatta in candido marmo o in bronzo oppure realizzata con altri materiali (le variazioni possono essere infinite).\nSpesso, queste statue umane hanno riflessi luminosi color dell'oro o dell'argento oppure risultano arricchite da fantasiose e cangianti decorazioni. Frequente \u00e8 anche il ricorso a semplici maschere, in questo caso necessariamente abbinate a costumi appropriati, spesso multicolori.\nIn taluni casi la statua vivente contribuisce a comporre una sorta di \"tableau vivant\" dall'articolazione composita.\nLe statue viventi possono ingannare i passanti e molti spettacoli televisivi che prevedono l'uso di telecamere nascoste hanno usato statue viventi per spaventare la gente. Come per tutte le arti del mondo dello spettacolo, le statue viventi possono esibirsi come artisti di strada.\nStoria.\nIl Tableau vivant, o gruppo di statue viventi, erano una presenza regolare nelle feste e nello sfarzo medievali e rinascimentali, esattamente come le entrate reali dei sovrani nelle citt\u00e0. Di solito, un gruppo che recitava una scena si sarebbe montato su un elaborato supporto decorato per apparire come una specie di monumento vivente, posizionato sul percorso di processione. Una statua vivente apparve in una scena del film del 1945 Amanti perduti e i primi pioneri delle statue viventi includono gli artisti londinesi Gilbert &amp; George negli anni 60. Nei primi anni del XX secolo, la ballerina tedesca Olga Desmond partecipava alle \"Serate di bellezza\" (Sch\u00f6nheitsabende) in cui posava nuda ad imitazione delle opere d'arte classiche (\"Quadri viventi\").\nCaratteristiche.\nLe statue viventi sono in grado di restare per ore ferme nella medesima posizione, compiendo solo minimi movimenti degli occhi e talvolta del capo e delle mani: lungo \u00e8 l'allenamento per ridurre al minimo il battito delle ciglia per lunghi periodi. Per raffinare questa tecnica gli artisti debbono affrontare un lungo allenamento teso ad ottenere un particolare controllo del sistema nervoso sottoposto a un forte stress in termini di pazienza a cui \u00e8 sottoposta la \"statua\" stessa.\nLo scopo di una statua vivente - esempio di \"performer\" di strada - \u00e8 quello di stupire e divertire il passante, spesso invitato con impercettibili ammiccamenti del volto (e talvolta con rapidi movimenti delle mani) a lasciar cadere una monetina in un apposito cestino lasciato a piedi della base su cui la \"statua\" si mette in posa.\nStatue viventi si esibiscono nei centri storici di tutto il mondo e la loro utilizzazione ha assunto, nel tempo, sfaccettature ed utilizzazioni diverse come ad esempio quelle dell'esposizione in vetrine al pari di \"mannequin\" o di \"esca\" per originali candid camera. Al pari di altre cosiddette \"performing art\", le statue viventi possono operare in determinati spettacoli o presenziare in mostre d'arte.\nInteressante appare poi la \"liaison\" fra il mondo (artistico) delle statue viventi e quello particolarmente imitativo dell'infanzia, con riflessi diretti sull'espressivit\u00e0 emozionale e psicomotoria degli osservatori pi\u00f9 giovani.\nQuesto anche in funzione di un aspetto strettamente didattico che questa attivit\u00e0, mossa dalla pura fantasia, pu\u00f2 stimolare specialmente in rapporto a ragazzi e adolescenti i quali possono in tal modo avvicinarsi, in maniera ludica, allo studio di monumenti, personaggi e opere d'arte spesso fra i maggiormente conosciuti.\nNel mondo.\nDal 1996 ad Arnhem, nei Paesi Bassi si tiene l'annuale \"World Statues Festival\" (inizialmente noto col nome di \"Rijnfestijn\"), mentre la cittadina californiana di Laguna Beach ospita - sempre annualmente - il \"Pageant of the Masters\", spettacolo creato da appassionati locali di questa vera e propria arte che ne hanno inserito lo svolgimento nel contesto del pi\u00f9 generalista Festival of the Arts. Lo spettacolo presenta statue viventi intente e riprodurre, nel corso di una stessa serata, decine e decine di capolavori della pittura e della scultura. I diversi \"set\" si alternano al ritmo di un paio di minuti ciascuno e sono scanditi dalle note di musica classica.\nL'arte delle statue viventi \u00e8 apprezzata e diffusa anche in Sudamerica (particolarmente in Brasile) e a Buenos Aires, in Argentina, dove l'Universit\u00e0 di scienze economiche e sociali ospita dal 2000 un concorso nazionale di statue viventi. In Europa, nella citt\u00e0 di Espinho (Portogallo) viene organizzata dal 1997, intorno al 16 giugno, una gara dedicata a questa specialit\u00e0 che coincide con la festa municipale, invece a Bucarest, in Romania, viene ospitato dal 2011 il Festival internazionale delle statue viventi al Masca Theatre, dove si concentra lo sviluppo della forma attraverso la ricerca artistica.\nInfine, l'Epcot Center di Orlando (Florida) \u00e8 sede dall'aprile 1995 di esibizioni interattive delle \"living statue\" irradiate dalla Unity Productions.\nFra \"Fantasy\" e \"fantascienza\".\nLa statua vivente viene citata - direttamente o indirettamente - anche nella fantascienza e, pi\u00f9 genericamente, nel mondo del fantasy. Il senso di queste \"partecipazioni\" ha un valore aggiunto ed un diverso, e pi\u00f9 profondo significato, poich\u00e9 spesso riguardano esseri umani (o le altre creature umanoidi, come ad esempio gli elfi) che, sebbene \"bloccati\" dalla tecnologia o per influssi di forze magiche, rimangono sempre in possesso delle proprie facolt\u00e0 sensoriali. Un esempio in questo senso \u00e8 contenuto nel romanzo di Michael Moorcock \"The Queen of the Swords\": gli eroi della storia si imbattono nella \"Frozen Army\" (l\"'Armata del gelo\") e vengono trasformati in statue viventi.\nUn altro esempio \u00e8 dato dal film del 2005 \"House of Wax\" in cui viene descritta una citt\u00e0 affollata di realistiche statue di cera che tornano a vivere pur rimanendo intrappolate nel loro appiccicoso involucro (da notare che il tema era stato gi\u00e0 trattato in un film del 1953 dallo stesso titolo ma uscito in Italia con il titolo \"La maschera di cera\")."}
{"id": "1135348", "revid": "5456", "url": "https://it.wikipedia.org/wiki?curid=1135348", "title": "PROgramming in LOGic", "text": ""}
{"id": "1135356", "revid": "3115", "url": "https://it.wikipedia.org/wiki?curid=1135356", "title": "Amicizie", "text": ""}
{"id": "1135357", "revid": "474175", "url": "https://it.wikipedia.org/wiki?curid=1135357", "title": "Gimino", "text": "Gimino (in croato \"\u017dminj\") \u00e8 un comune croato di 3.470 abitanti, situato nell'Istria centro-meridionale.\nGeografia fisica.\nIl paese \u00e8 situato su una collina calcarea tra il canale di Leme e la valle dell'Arsa, a 15\u00a0km da Pisino..\nStoria.\nFu menzionato per la prima volta nel 1177, col nome di \"Zemino\", quale parrocchia della diocesi di Parenzo. Citata anche col nome \"Zimino\" e col tedesco \"Schwing\", appartenne per secoli alla Contea di Pisino, di cui fu uno dei borghi fortificati pi\u00f9 importanti e strategici.\nSociet\u00e0.\nEtnie e minoranza straniere.\nSecondo il censimento del 1910, la popolazione era cos\u00ec distribuita secondo la lingua d'uso:\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Gimino \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\". Fino alla seconda guerra mondiale, Gimino aveva una minoranza italiana concentrata nel centro cittadino. \nNonostante l'esodo degli italiani autoctoni, resiste una piccola minoranza pari al 1,12% della popolazione (censimento del 2011).\nLocalit\u00e0.\nIl comune di Gimino \u00e8 diviso in 33 insediamenti (\"naselja\"):\nEconomia.\nL'economia \u00e8 basata su agricoltura, allevamento di bestiame e turismo.\nAlla fine di agosto Gimino \u00e8 teatro della \"Festa di San Bartolomeo\" (Bartulja)."}
{"id": "1135358", "revid": "1748167", "url": "https://it.wikipedia.org/wiki?curid=1135358", "title": "Str\u00e4ngn\u00e4s", "text": "Str\u00e4ngn\u00e4s \u00e8 una citt\u00e0 della Svezia, capoluogo del comune omonimo, nella contea del S\u00f6dermanland. Ha una popolazione di abitanti."}
{"id": "1135360", "revid": "232", "url": "https://it.wikipedia.org/wiki?curid=1135360", "title": "\u017dminj", "text": ""}
{"id": "1135362", "revid": "1005847", "url": "https://it.wikipedia.org/wiki?curid=1135362", "title": "Governo Fillon I", "text": "Fran\u00e7ois Fillon \u00e8 stato nominato Primo ministro francese il 17 maggio 2007 dal Presidente della Repubblica Nicolas Sarkozy, che si era insediato all'Eliseo il giorno precedente. La formazione del governo \u00e8 stata annunciata il 18 maggio 2007. \nCome da tradizione, il governo si \u00e8 dimesso il 18 giugno 2007, all'indomani delle elezioni legislative e il Presidente Sarkozy ha riconfermato Fran\u00e7ois Fillon riconferendogli l'incarico di formare un nuovo governo."}
{"id": "1135365", "revid": "121830941", "url": "https://it.wikipedia.org/wiki?curid=1135365", "title": "Maso", "text": "Il maso (in tedesco \"Bauernhof\"; in dialetto badioto \"l\u00fcch\"; in dialetto gardenese \"luech\"; in dialetto solandro \"m\u00e0s\"; in \"dialetto noneso\" ed in dialetto trentino \"m\u00e0s;\" in dialetto primierotto \"m\u00e0so\") \u00e8 il termine usato per indicare una propriet\u00e0 fondiaria tipica del Tirolo (Trentino-Alto Adige e Land Tirol) caratterizzato dall'indivisibilit\u00e0 della propriet\u00e0.\nDescrizione.\nIl maso consta di quattro elementi:\nGli edifici che compongono il maso non presentano uno stile di costruzione omogeneo. Questo, anzi, varia a seconda delle zone in cui si trova. Cos\u00ec anche l'impiego dei materiali: prevalentemente legno nelle valli ricche di foreste; legno e muratura laddove l'apporto di pietra e calce non era particolarmente difficoltoso. \nAltri edifici accessori che solitamente attorniano il maso sono il forno del pane, il lavatoio, l'abbeveratoio e il pollaio. Fino agli albori dell'epoca moderna ogni maso era quasi autosufficiente nella produzione di materie prime quali cereali, lino, salumi e formaggi. Erano pertanto circondati principalmente da campi coltivati mentre solo i prati ad alte quote, ove i cereali non possono crescere, venivano falciati. Il fieno prodotto in alpeggio veniva stoccato durante l'estate nelle malghe e ricondotto a valle in inverno utilizzando le slitte. Oggi quasi tutti i masi in Alto Adige sono votati alla produzione di latte. Ci\u00f2 ha cambiato profondamente il paesaggio montano. Infatti la cerealicoltura \u00e8 stata sostituita dalla monocultura di prati da fieno.\nLa gran parte dei masi oggi riconosciuti, come pure in passato, sono di tipo chiuso, indivisibili ed ereditabili da un solo soggetto. In Alto Adige si contano circa 20.200 masi, di cui 13.300 (65%) sono masi chiusi.\nStoria.\nOrigine.\nLa mancanza di fonti scritte attendibili rendono difficile una ricostruzione precisa dell'origine dell'istituzione del maso. Ad ogni modo il maso riprende delle caratteristiche tipiche di due istituzioni antiche, una romana e una germanica, delle quali il maso potrebbe rappresentarne il connubio. All'instaurarsi nelle allora provincie romane del Norico e della Rezia i bavari sono certamente venuti a contatto con una realt\u00e0 economica gi\u00e0 ben strutturata. In tale sistema era certamente presente la villa, uno dei perni dell'economia agricola romana. \nA tal proposito \u00e8 interessante la sopravvivenza della terminologia latina nelle valli ladine. Fino al medioevo inoltrato sopravvive infatti il termine latino di \"villicus\" (sovrintendente ai lavori agricoli in una villa), termine sostituito solo nel medioevo da quello tuttora in uso di \"Maier\", derivante dal latino \"maior\". L'esistenza di tali vocaboli latini a scapito dei termini germanici suggerirebbe la preesistenza di tale istituzione, anche se in forma diversa, e solo successivamente germanizzata con l'insediarsi dei Bavari.\nL'origine germanica invece del maso \u00e8 da ricercarsi nel diritto barbarico introdotto nell'arco alpino centrale dai Bavari verso la fine del secolo VI. Tale popolo seguiva la consuetudine per cui tutti i contadini di un villaggio o di un territorio componevano una \u201ccomunit\u00e0 di villaggio\u201d, \"Dorfgemeinschaft\" o della \u201ccomunit\u00e0 di pago\u201d, \"Markgenossenschaft\". Nel costume bavaro, la pi\u00f9 comune era la \"comunit\u00e0 di pago\", ossia nuclei familiari o comunit\u00e0 sparse, isolate ed autosufficienti. Tale comunit\u00e0 era detentrice anche delle propriet\u00e0. La gestione e la distribuzione della terra fra i propri membri era pertanto attuata di forma comunitaria e di comune accordo. Ogni uomo libero, capo di famiglia, era assegnatario di una porzione di terra arabile, e relativi accessori, (bosco, pascolo ecc.), sufficiente al mantenimento del suo nucleo famigliare e dei suoi servi. L'unit\u00e0 di misura usata a tale scopo era la \"Hufe\", da cui il termine tedesco di \"Hof\" termine con il quale attualmente sono indicati le aziende agricole in lingua tedesca, come anche i masi in Alto Adige (\"Berghof\"). L'estensione di una \"Hufe\" variava secondo la qualit\u00e0 e il rendimento del suolo. Anche i diritti di propriet\u00e0 erano limitati al sostentamento, regola che impediva il formarsi di latifondi.\nMedioevo.\nPi\u00f9 chiaro \u00e8 invece l'evolversi di detta istituzione durante il medioevo. Infatti nella contea del Tirol non furono presenti casi di grandi \"curtes\"; bens\u00ec piccole \"curtes\" senza la classica bipartitura in \"pars dominica\" e \"pars colonica\". Queste \"curtes\" erano formate da \"mansi\" (da cui il termine \"maso\"), i cui coloni erano affittuari o servi di un Signore.\nLe condizioni impervie della natura per\u00f2 favorirono ben presto la trasformazione dei contratti d'affitto in ereditari (\"Erblehe\"), trasformando i masi in piccole propriet\u00e0 private pur dipendendo da un Signore. Tale sistema favor\u00ec fin da subito una maggior produttivit\u00e0 e il dissodamento di nuovi terreni in tutto il Tirolo e la formazione di un ceto contadino stabile. Anche il peso politico del ceto contadino accrebbe, tanto da essere presente anche nelle diete di vari Giudizi (divisione amministrativa della contea del Tirolo) rappresentato dai propri capi famiglia.\nMolto preziosi per la ricerca storica sono gli \"urbari\". Nel 1288 su ordine del Conte Mainardo II vengono redatti per ogni Giudizio del Tirolo un rispettivo \"urbario\". Veri e propri registri contabili che inoltre contengono un elenco completo dei masi esistenti all'epoca con relative entrate, dimensioni, prodotti. Grazie anche alle fonti scritte, \u00e8 chiaro come ormai i masi siano una istituzione gi\u00e0 matura e funzionante.\nEt\u00e0 moderna.\nL'istituzione del maso, ormai da secoli regolata dalla consuetudine in quasi tutti i casi si trattava di una eredit\u00e0 non frazionabile; in altre parole, tutti i masi erano di tipo chiuso e tale modalit\u00e0 non rappresentava una eccezione. Il primo riconoscimento giuridico del maso avvenne con la promulgazione del \"Tiroler Landesordnung\" nel 1526 con Ferdinando II d'Austria, successivamente da \u201cPatenti Imperiali\u201d emanate fra il 1770 e il 1795 e dalla Legge provinciale tirolese del 12 giugno 1900 nr. 47. Tale legge rester\u00e0 in vigore fino al 1929, quasi un decennio dopo l'annessione dell'Alto Adige all'Italia.\nLa Legge tirolese del 1900 rappresent\u00f2 un punto di svolta, in quanto pur conservando intatte le consuetudini del maso, introdusse una serie di mutamenti volti a renderla una istituzione compatibile con i tempi moderni. Furono fissate le dimensioni minime e massime, mediamente sufficienti al mantenimento di 5 componenti famigliari e mai pi\u00f9 di 20. Tale misura obblig\u00f2 quei masi ormai divenuti piccoli latifondi o composti da nuclei famigliari grandi, ad essere divisi in nuovi nuclei famigliari e nuovi masi con relativi terreni. Le modifiche al maso potevano essere approvate solo da una commissione; la scelta dell\u2019erede poteva essere realizzata in base a testamento, patto successorio, accordo degli eredi o in base alle norme ereditarie usuali. Si introdusse anche la possibilit\u00e0 di una comunione dei beni fra gli eredi temporaneamente, l'impossibilit\u00e0 di ereditare (tramite matrimonio ad esempio) pi\u00f9 di un maso. Inoltre furono introdotte maggiori forme di tutela dei famigliari o coeredi come l'obbligo del nuovo capo famiglia di liquidare immediatamente quanto dovuto o, se concordato, entro un massimo di tre anni o a rate fino a 5 o 10 anni; il diritto per i familiari abitanti nel maso di vivere in famiglia fino alla maggiore et\u00e0 o per il tempo che continuavano a lavorarvi, diritto di asilo in caso di indigenza, malattia o disoccupazione.\nDopoguerra.\nCon i Regi Decreti del 4 novembre 1928 n. 2325 e del 28 marzo 1929 n. 499 il Regno d'Italia soppresse le leggi vigenti nelle province recentemente annesse estendendovi invece la legislazione civile italiana e il maso chiuso venne tecnicamente soppresso. L'istituzione del maso chiuso si dimostr\u00f2 particolarmente forte in questa occasione. Infatti, fino alla sua reintroduzione, avvenuta nel 1954, solo il 6% dei masi vennero sciolti e solo il 6% frazionati fra pi\u00f9 eredi. Le regole tradizionali, pur non supportate dal codice, prevalsero, dimostrando la loro validit\u00e0 e il loro radicamento.\nNel dopoguerra fu intenso il dibattito sull'opportunit\u00e0 di legittimare legalmente il maso, finch\u00e9 nel 1952 una sentenza della Cassazione (n. 1698 del 25 giugno 1952) riconobbe il diritto alla indivisibilit\u00e0 del maso. Tale sentenza diede avvio ad una serie di trattative con lo Stato italiano che ebbe come risultato la promulgazione della Legge provinciale 29 marzo 1954, n. 1 \"Ordinamento dei masi chiusi nella Provincia di Bolzano\", che riconobbe alla provincia libert\u00e0 di legiferare sull'intero istituto del maso, tra cui anche l'ereditariet\u00e0. Nel 1982 la Provincia delibera di onorare, tramite certificazione apposita, i masi aviti, \"Erbhof\"; la cui conduzione da parte della stessa famiglia sia dimostrata superare i 200 anni. La Legge provinciale sui masi chiusi 28 novembre 2001, n. 17 rappresenta tuttora la normativa di base per l'intera istituzione, rivedendo e sostituendo gli ordinamenti anteriori. Ulteriori disposizioni vennero promulgate nel 2007, nel 2008, 2010 e 2011. Per quanto riguarda il Land Tirol vigono tuttora le norme del 1900, affiancate da disposizioni pi\u00f9 recenti.\nCasi particolari.\nIl maso chiuso.\nIl maso pu\u00f2 essere \"chiuso\", con tale espressione si indica la consuetudine per cui il maso stesso non pu\u00f2 essere diviso tra diversi eredi, ma assegnato ad uno solo di questi. \nTali provvedimenti furono previsti nei secoli scorsi per evitare il frazionamento del territorio, che avrebbe provocato un impoverimento generale dell'economia della regione, fondamentalmente basata su agricoltura e allevamento.\nIl maso \"chiuso\" fu abolito in Italia durante il fascismo e poi ripristinato negli anni Cinquanta.\nLa \"vila\" ladina.\nUna particolare forma d'insediamento simile al maso, ma tipico delle valli ladine ed in particolare della Val Badia \u00e8 la \"vila\". Questo insediamento \u00e8 caratterizzato dalla presenza della \"majun\", edificio agricolo principale, composto dalla stalla, dal fienile e dalla rimessa, similmente al maso tradizionale. Generalmente ogni \"vila\" \u00e8 un maso chiuso (\"l\u00fcch\" in ladino).\nLa caratteristica principale delle \"viles\", per la quale si distinguono dai masi tradizionali presenti in Alto Adige \u00e8 la gestione dello spazio. In ragione delle quote raggiunte e alla morfologia impervia delle valli ladine, le \"viles\" vengono costruite razionando con parsimonia lo spazio; in questo modo i pochi suoli pianeggianti vengono per lo pi\u00f9 coltivati anzich\u00e9 edificati. Cedere i terreni migliori alla coltivazione ottimizza il raccolto in un ambiente gi\u00e0 di per s\u00e9 ostile. Questa necessit\u00e0 di risparmiare lo spazio ha due conseguenze principali: "}
{"id": "1135366", "revid": "1568601", "url": "https://it.wikipedia.org/wiki?curid=1135366", "title": "Alanngorsuaq (monte)", "text": "L'Alanngorsuaq \u00e8 una montagna della Groenlandia di 658\u00a0m. Si trova a ; appartiene al comune di Kujalleq."}
{"id": "1135370", "revid": "436907", "url": "https://it.wikipedia.org/wiki?curid=1135370", "title": "It Won't Be Soon Before Long", "text": "It Won't Be Soon Before Long \u00e8 il secondo album in studio del gruppo musicale statunitense Maroon 5, pubblicato il 22 maggio 2007 dalla A&amp;M Records e dalla Octone Records.\nIl primo singolo estratto \u00e8 stato \"Makes Me Wonder\", uscito nei negozi il 1\u00ba aprile 2007; la versione speciale \u00e8 uscita invece il 24 maggio 2009."}
{"id": "1135371", "revid": "729019", "url": "https://it.wikipedia.org/wiki?curid=1135371", "title": "Rainbow (Mariah Carey)", "text": "Rainbow \u00e8 il settimo album in studio di Mariah Carey, pubblicato nel 1999.\nDescrizione.\nUscito per l'etichetta Columbia Records, \u00e8 basato su molte collaborazioni della cantante con numerosi artisti e produttori pop ed R&amp;B, molto in voga alla fine degli anni novanta; \"Rolling Stone\" consider\u00f2 il disco \"una preziosa collezione di ballate in chiave hip hop, che ben rappresenta la musica di fine millennio\". A \"Rainbow\" collaborarono anche i rapper Jay-Z, Da Brat, Missy Elliott, Snoop Dogg, Mystikal e Master P, i cantanti R&amp;B Usher e Joe e la boy band 98\u00b0 Degrees. L'album \u00e8 stato il primo della cantante a non essere stato prodotto da Walter Afanasieff, che ha prodotto molte ballate di Mariah. Al posto di Afanasieff lavorarono invece Jimmy Jam e Terry Lewis.\n\"Rainbow\" ha debuttato al numero due di \"Billboard\", e nella prima settimana ha venduto 323\u00a0000 copie, pi\u00f9 dei precedenti dischi della Carey. Rimase ai primi 20 posti delle classifiche USA per 20 settimane, e ai primi 100 per altre trentacinque, e nell'ottava settimana le vendite salirono a 369\u00a0000 copie. L'album fu premiato con 3 dischi di platino dalla RIAA, e al 2005 ha venduto 13 milioni di copie in tutto il mondo. Inoltre raggiunse il numero uno in classifica in Francia.\nDa \"Rainbow\" furono estratti due singoli molto in voga su Billboard, \"Heartbreaker\" e \"Thank God I Found You\". In Gran Bretagna fu anche pubblicata una b-side poi diventata singolo, la cover di Phil Collins \"Against All Odds (Take a Look at Me Now)\", rifatta insieme alla boy band irlandese Westlife. Invece la doppia a-side \"Can't Take That Away (Mariah's Theme)\"/\"Crybaby\" negli USA non arriv\u00f2 ai primi venti posti in classifica.\n\"Rainbow\" \u00e8 considerato uno degli album pi\u00f9 introspettivi di Mariah Carey, insieme a \"Butterfly\" e \"Charmbracelet\". Ci\u00f2 \u00e8 per molti testimoniato da un messaggio nel booklet, che dice: \"Questo disco \u00e8 incentrato sulle mie crisi emozionali degli ultimi tempi. Se lo ascolti attentamente, ti accorgi che i testi formano insieme una storia a lieto fine. Del resto, dopo ogni tempesta - se scorgi bene in cielo - appare un arcobaleno\".\nAccoglienza.\n\"Rainbow\" ha ottenuto recensioni positive da parte dei critici, molti dei quali hanno sottolineato la nuova direzione artistica di Mariah Carey. Danyel Smith scrisse per \"Entertainment Weekly\" che \"quella che con \"Butterfly\" era iniziata come una partenza si conclude con \"Rainbow\" come un'evoluzione \u2013 forse la prima prova convincente della vera natura artistica della Carey\". Arion Berger di \"Rolling Stone\" consider\u00f2 \"Rainbow\" come un album genuinamente R&amp;B e hip hop, una \"preziosa testimonianza dell'accessibilit\u00e0 del cantautorato di stampo hip-hop della fine del 1999\". Pur definendo alcune ballate \"banali\", Berger concluse sostenendo che \"\"Rainbow\" raggiunge il suo meglio \u2014 e la Carey \u00e8 pi\u00f9 a suo agio \u2014 quando le fogge dell'hip-hop sofisticato e l'R&amp;B contraffatto coesistono armoniosamente in un delicato connubio\". Elysa Gardner del \"Los Angeles Times\" comment\u00f2: \"Dando prova di un'autorevolezza emotiva degna delle sue abilit\u00e0 tecniche, la Carey ci d\u00e0 una visione dell'amore dinamica senza scadere nell'ostentazione\". Steve Jones di \"USA Today\" defin\u00ec il disco \"colorato\" e \"uno dei suoi lavori pi\u00f9 invitanti\". Robert Christgau del \"Village Voice\" cit\u00f2 \"Heartbreaker\" e \"Crybaby\" come i brani forti, e scrisse che Mariah Carey non era \"un 'vero' usignolo dell'R&amp;B, ma abbastanza brava da fingere bene\".\nAmy Linden di \"Vibe\" critic\u00f2 le canzoni in cui Mariah Carey fa uso di campionamenti hip hop o canta accanto ai rapper, definendo una soluzione scontata \"affiancare un usignolo canterino a un ragazzaccio sputa-rime\". Stephen Thomas Erlewine di AllMusic not\u00f2 come \"Rainbow\" fosse \"il primo album della Carey per cui lei abbia scritto dei testi personali, con riferimenti alla sua sperazione da Mottola\". Defin\u00ec i testi \"sinceri\" e \"profondi\", ma descrisse il materiale del disco come \"intriso di ballate\" e \"ripetitivo\", fedele allo schema dei precedenti album della cantante, mentre \"sarebbe stato un disco pi\u00f9 efficace se il mal d'amore, il dolore e l'allegria che ribollono sotto la musica fossero stati portati in superficie\"."}
{"id": "1135373", "revid": "44627", "url": "https://it.wikipedia.org/wiki?curid=1135373", "title": "Partizione di un insieme", "text": ""}
{"id": "1135376", "revid": "78273", "url": "https://it.wikipedia.org/wiki?curid=1135376", "title": "Stronghold 2 luxe", "text": ""}
{"id": "1135377", "revid": "1568601", "url": "https://it.wikipedia.org/wiki?curid=1135377", "title": "Allerulik", "text": "L'Allerulik \u00e8 una montagna della Groenlandia di 1587\u00a0m. Si trova a 61\u00b004'N 45\u00b010'O; appartiene al comune di Kujalleq."}
{"id": "1135379", "revid": "682087", "url": "https://it.wikipedia.org/wiki?curid=1135379", "title": "Crimson Chin", "text": ""}
{"id": "1135383", "revid": "1862310", "url": "https://it.wikipedia.org/wiki?curid=1135383", "title": "Balkonen", "text": "Il Balkonen \u00e8 una montagna della Groenlandia di 1105\u00a0m. Si trova a 61\u00b022'N 45\u00b014'O; appartiene al comune di Kujalleq."}
{"id": "1135385", "revid": "773636", "url": "https://it.wikipedia.org/wiki?curid=1135385", "title": "Chiesa di Santa Maria a Cintoia (Greve in Chianti)", "text": " \nLa chiesa di Santa Maria a Cintoia si trova nella frazione Cintoia di Greve in Chianti, in provincia di Firenze.\nStoria.\nEra inserita all'interno del castello di Cintoia e di essa si fa menzione fino dal 1260. Il patronato di questa chiesa fu della famiglia Vernaccia che contribu\u00ec alla sua costruzione. Nel Settecento la chiesa fu abbandonata e la parrocchia di Cintoia divenne la Chiesa di San Pietro a Cintoia.\nPatrimonio artistico.\nAlla chiesa di Santa Maria a Cintoia appartiene un dipinto, \"La Madonna col Bambino\", che \u00e8 un probabile pezzo di un polittico, attribuita al Maestro di San Niccol\u00f2, pittore di estrazione orcagnesca della met\u00e0 del Trecento. In questo dipinto la Vergine \u00e8 al centro di sei santi - Santa Caterina, Santa Maria Maddalena, San Francesco, San Giovanni Battista, San Benedetto e un santo Vescovo. Sono rappresentati anche i committenti, in formato ridotto. Al centro del dipinto c'\u00e8 una chiesa, probabilmente Santa Maria a Cintoia, in fondo si vede un castello, forse il castello di Cintoia e in alto la Chiesa di San Pietro. Questo dipinto \u00e8 oggi depositato nel Seminario vescovile di Fiesole.\nDella chiesa di Santa Maria a Cintoia \u00e8 anche una tavola che rappresenta la Vergine col Bambino, seduta in trono tra i santi Bartolomeo e Francesco, con i propri simboli iconografici. San Bartolomeo regge in mano il coltello, (a ricordo del proprio martirio), San Francesco con il libro e la Croce, mostra le Stimmate sul petto. I gradini creano uno spazio prospettico. Questa tavola, dapprima considerata \"opera di un artista fiorentino secondario dei primi del XVI secolo che si ispirava alle opere del Ghirlandaio e di Fra Bartolomeo\" , fu collegata all'attivit\u00e0 giovanile del Granacci da Federico Zeri nel 1963 ."}
{"id": "1135388", "revid": "4239", "url": "https://it.wikipedia.org/wiki?curid=1135388", "title": "Bistecca", "text": "La bistecca \u00e8 un tipo di taglio di carne, solitamente di bovino ma anche di cavallo, suino o altri animali, come il pollo o la renna. Il taglio viene effettuato solitamente in modo perpendicolare ai muscoli dell'animale in modo da aumentare la tenerezza della carne. La bistecca, che si presenta generalmente con l'aspetto di una \"fetta\" di carne, viene cotta e consumata principalmente alla griglia, ai ferri o fritta. I tagli della zona lombare o del costato vengono cotti molto velocemente per evitare l'indurimento della carne, mentre i tagli di collo o girello vengono cotti lentamente o inteneriti meccanicamente.\nIn molte zone europee, la bistecca pi\u00f9 diffusa \u00e8, quasi per antonomasia, la bistecca alla fiorentina, chiamata in lingua inglese \"T-Bone steak\" per via del caratteristico osso a forma di T. Tuttavia, soprattutto nella cultura statunitense il concetto di bistecca \u00e8 molto pi\u00f9 vasto, comprendendo un gran numero di tipi di bistecche, differenziate principalmente dal tipo di taglio della carne.\nBistecche di bovino.\nItalia.\nDal taglio del costato:\nDal taglio della lombata:\nDal taglio della coscia:\nDal taglio dei garretti anteriori e posteriori:\nDal taglio della pancia:\nDa tutti i tagli:\nStati Uniti.\nDal taglio del collo (\"chuck\"):\nDal taglio del costato (\"rib\"):\nDal taglio della lombata (\"loin\"):\nDal taglio del controfiletto (\"sirloin\"):\nDai tagli di grilletto, fesa e scamone (\"round\"):\nDai tagli di petto e garretti (\"brisket\", \"shank\" e \"foreshank\"):\nDai tagli di pancia e taglio reale (\"flank\" e \"plate\"):"}
{"id": "1135389", "revid": "287204", "url": "https://it.wikipedia.org/wiki?curid=1135389", "title": "Radio Rosa Livorno", "text": "Radio Rosa Livorno \u00e8 stata una radio libera di Livorno, nata il 17 aprile del 1977 e chiusa nel 1981.\nStoria.\nNella sua pur breve durata (morir\u00e0 a seguito di furto delle apparecchiature nel settembre del 1981), ha lasciato un segno indelebile nel panorama delle radio libere livornesi. Fondata da un piccolo gruppo di amici (Graziano Ghionzoli, Raffaele Palumbo, Sergio Giorgetti, Fausto Butelli, Luigi Michetti, Marco Orlandini, Stefano Lucarelli, tutti coordinati dall'ideatore del progetto Federico Paoletti) con il nome di Radio Rosa (in origine su 102.7\u00a0MHz, poi spostati a 102.5\u00a0MHz), divent\u00f2 Radio Rosa Livorno nell'ottobre dello stesso anno. Gli studi erano ospitati in una mansarda al quarto piano di Via Marradi 187, mentre la frequenza divenne la famosa 97.4 FM. All'inizio il vero nome doveva essere Radio Pantera Rosa, ma per questioni di copyrigth il nome si modific\u00f2 in Radio Rosa.\nSuccessivamente si alternarono altri personaggi, quali Antonio Degan, l'ingegnere per eccellenza, colui che segu\u00ec le sorti tecniche della radio dopo l'uscita di Federico Paoletti, e conduttori di rilievo fra i quali ricordiamo Paolo Degan, Paolo Pellegrino, Marco Giarola, Enzo Scaffidi, Augusto Gentili quali dj legati alla musica pi\u00f9 \"impegnata\", nonch\u00e9 i vari Renzo Lucherini, Alessandro Fincato, Angelo De Giuseppe, Paolo Taradash, Marco Filippelli, D.J.IGNAZIO (the King) , Stefano Martini (steve martin dj) e Orlando Pompa. Indimenticabile anche il mito del liscio \"Vento Selvaggio\", nonch\u00e9 i curatori di altre rubriche quali Mauro Pedroni, Leandro Lepori, Roberto Dini e tanti altri ancora. Immancabili le donne, anzi, a quei tempi, le ragazze quali Susanna Pucci, Cinzia Garofoli, Alessandra Diella, Rossella Morini, Monica Gimelli e Sandra Bernardeschi. A muovere i primi passi nell'emittente anche Gianni Ferrini, appena tredicenne, che negli anni successivi approder\u00e0 al network Lattemiele di Bologna in qualit\u00e0 di responsabile delle produzioni. In ultimo Fabio Effe (Mandrake).\nRiconoscimenti postumi.\nNel novero della mostra itinerante \"Trent'anni di Radio Libere (1976-2006)\" Radio Rosa Livorno ha avuto il suo giusto riconoscimento con pannello espositivo al Museo di Scienze Naturali di Livorno nel periodo dal 1\u00ba giugno al 17 giugno 2007."}
{"id": "1135390", "revid": "1862310", "url": "https://it.wikipedia.org/wiki?curid=1135390", "title": "Monte Erngata", "text": "Il monte Erngata (groenlandese: Erngata Qaqqaa) \u00e8 una montagna della Groenlandia di 749\u00a0m. Si trova a 61\u00b017'N 45\u00b034'O; appartiene al comune di Kujalleq."}
{"id": "1135392", "revid": "1573940", "url": "https://it.wikipedia.org/wiki?curid=1135392", "title": "Yusuf ibn Abd al-Rahman al-Fihri", "text": "Origine.\nFiglio di \u02bfAbd al-Ra\u1e25m\u0101n ibn Qa\u1e25\u1e6d\u0101n al-Fihr\u012b, molto probabilmente discendente di \u02bfUqba ibn N\u0101fi\u02bf al-Fihr\u012b, il conquistatore della Provincia romana d'Africa (la futura Ifr\u012bqiya), strappata ai Bizantini,\nBiografia.\nFu l'ultimo \"w\u0101l\u012b\" alle dipendenze (formali) del califfo omayyade di Damasco e succedette a Thuw\u0101ba ibn Sal\u0101ma al-Judh\u02bf\u0101m\u012b, durante la guerra civile che opponeva i siriani agli yemeniti, che aveva a sua volta sostituito Ab\u016b l-Kha\u1e6d\u1e6d\u0101r al-\u1e24u\u1e63\u0101m ibn Dir\u0101r al-Kalb\u012b, nominato dal \"w\u0101l\u012b\" di Qayraw\u0101n, Hanzala ibn Safw\u0101n (che nel 745 abbandon\u00f2 l'Ifriq\u012bya). La conseguenza fu che al-Andalus si rese praticamente indipendente dal \"w\u0101l\u012b\" di Ifr\u012bqiya e conseguentemente dal califfo di Damasco; indipendenza che si accentu\u00f2 nel 750, quando la famiglia degli Omayyadi fu massacrata dai partigiani della famiglia dagli Abbasidi, che la sostituirono sul trono del califfato di Damasco.\nComunque, nel 750, la guerra civile termin\u00f2.\nNel 753, arriv\u00f2 in Ifr\u012bqiya \u02bfAbd al-Ra\u1e25m\u0101n I ibn Mu\u02bf\u0101wiya (figlio di una donna berbera), uno dei pochi omayyadi sopravvissuti al massacro della sua famiglia, operato dagli Abbasidi.\nNel 755, \u02bfAbd al-Ra\u1e25m\u0101n, che nel frattempo, tramite i suoi emissari, si era alleato alla fazione araba yemenita, cerc\u00f2 invano di accordarsi con la famiglia dei Banu Qasi, che governava Saragozza per poter scalzare la dinastia dei Fihr\u012b. Nello stesso anno, \u02bfAbd al-Ra\u1e25m\u0101n, sbarc\u00f2 a Almu\u00f1\u00e9car, si stabil\u00ec in un castello sui monti Rayya (Malaga) e si proclam\u00f2 emiro di al-Andalus. Queste notizie impressionarono \nYusuf, che avrebbe voluto attaccare subito il pretendente, ma la diserzione di buona parte del suo esercito, riluttante a combattere nella zona montagnosa di Rayya (Malaga) al sopraggiungere dell'inverno, lo convinsero ad aprire dei negoziati con \u02bfAbd al-Ra\u1e25m\u0101n: dove gli prometteva la mano di sua figlia, una ricchissima dote, molte terre e molti altri doni; gli Omayyadi erano sul punto di accettare e la lettera di risposta doveva essere redatta da Ubaid Allah, che ebbe un diverbio con uno dei messi di Yusuf, un rinnegato spagnolo di nome Khalid, che port\u00f2 alla rottura dei negoziati.\nL'anno seguente, nel marzo (756), \u02bfAbd al-Ra\u1e25m\u0101n e i suoi alleati yemeniti entrarono in Siviglia e si avviarono verso Cordova sulla riva sinistra del Guadalquivir, mentre Yusuf lo seguiva sulla riva destra. Giunto a Mosara, \u02bfAbd al-Ra\u1e25m\u0101n, decise di dare battaglia, attravers\u00f2 il fiume, e cogliendolo di sorpresa, sconfisse Y\u016bsuf e i suoi alleati (tra cui i Ban\u016b Qas\u012b), nella battaglia di al-Musara. \u02bfAbd al-Ra\u1e25m\u0101n non permise il saccheggio del campo nemico e tratt\u00f2 con magnanimit\u00e0 la famiglia di Yusuf.\nNel maggio 756, dopo difficili negoziati, Yusuf riconobbe emiro di al-Andalus \u02bfAbd al-Ra\u1e25m\u0101n, che entr\u00f2 in Cordova e fu riconosciuto emiro di al-Andalus, dalla maggior parte dei maggiorenti del regno; ed in luglio sottoscrisse un'alleanza anche coi Banu Qas\u012b; .\nNello stesso anno Yusuf inizi\u00f2 delle sollevazioni contro il nuovo emiro di al-Andalus, ma, nel 758 fu sconfitto a Toledo e, l'anno dopo, mor\u00ec in battaglia."}
{"id": "1135394", "revid": "124878225", "url": "https://it.wikipedia.org/wiki?curid=1135394", "title": "Roger Sanchez", "text": "Biografia.\nNato da genitori della Repubblica Dominicana emigrati negli Stati Uniti d'America, incominci\u00f2 a intraprendere la carriera di deejay nei principali night club di New York. Assieme a David Morales e Danny Tenaglia, si esibisce principalmente ad Ibiza, dove si reca ogni estate a partire dal 2000.\nNel 1995 pubblic\u00f2 un album, intitolato \"Secret Weapons Volume 1\", con una propria etichetta, la One Records. Nel 2001 realizza, invece, il suo primo album con una major discografica, \"First Contact\", dal quale fu estratto il singolo \"Another Chance\", che divent\u00f2 una hit di successo, al primo posto nella classifica britannica Official Singles Chart. Il brano si basa sul campionamento del primo verso della canzone dei Toto \"I Won't Hold You Back\".\nNel 2003 ha vinto un Grammy Award nella sezione \"Best Remixed Recording\" per il suo remix della canzone dei No Doubt \"Hella Good\".\nNel 2006 ha pubblicato l'album \"Come with Me\", da cui sono stati tratti i singoli \"Turn on the Music\", \"Lost\", \"Not Enough\" e \"Again\".\nSanchez conduce anche uno spettacolo radiofonico sia via etere sia su Internet in modalit\u00e0 podcast, chiamato \"Release Yourself\". Con lo stesso titolo ha prodotto diverse compilation.\n\"Release Yourself\" \u00e8 anche il nome della one-night con cui Roger porta il suo sound in giro per il mondo."}
{"id": "1135399", "revid": "1632387", "url": "https://it.wikipedia.org/wiki?curid=1135399", "title": "In the Sign of Evil", "text": "In the Sign of Evil \u00e8 l'EP di debutto del gruppo thrash metal tedesco Sodom, pubblicato nel 1984.\nIl disco \u00e8 considerato parte della first wave of black metal. Nonostante la crudezza melodica, i testi ruvidi (\"My life begins at midnight twelve, masturbate to kill myself\" - The Blasphemer) e la struttura elementare delle canzoni, due di queste, \"Outbreak of Evil\" e la stessa \"Blasphemer\", sono suonate regolarmente agli eventi live dalla band.\nLe tracce sono state registrate nuovamente nel 2007 e pubblicate nell'album \"The Final Sign of Evil\"."}
{"id": "1135400", "revid": "1862310", "url": "https://it.wikipedia.org/wiki?curid=1135400", "title": "Ilimmaasaq", "text": "L'Ilimmaasaq (o Il\u00edmaussaq) \u00e8 una montagna della Groenlandia di 1390\u00a0m. Si trova a 61\u00b000'N 45\u00b056'O; appartiene al comune di Kujalleq."}
{"id": "1135401", "revid": "1522738", "url": "https://it.wikipedia.org/wiki?curid=1135401", "title": "Channel Chasers", "text": ""}
{"id": "1135404", "revid": "1543377", "url": "https://it.wikipedia.org/wiki?curid=1135404", "title": "Illerfissalik", "text": "L'Illerfissalik (danese: Burfjeld) \u00e8 una montagna della Groenlandia di 1662\u00a0m. Si trova a ; appartiene al comune di Kujalleq."}
{"id": "1135408", "revid": "281779", "url": "https://it.wikipedia.org/wiki?curid=1135408", "title": "Circondario del M\u00e4rkisch-Oderland", "text": "Il circondario del M\u00e4rkisch-Oderland (in tedesco \"Landkreis M\u00e4rkisch-Oderland\") \u00e8 un circondario (\"Landkreis\") del Brandeburgo, in Germania.\nComprende 8 citt\u00e0 e 37 comuni. Il capoluogo \u00e8 Seelow, il centro maggiore Strausberg. Fra i circondari del Brandeburgo \u00e8 quello con il maggior numero di comuni.\nStoria.\nIl M\u00e4rkisch-Oderland fu creato nel 1993 dall'unione dei 3 precedenti circondari di Bad Freienwalde, Seelow e Strausberg.\nGeografia fisica.\nIl M\u00e4rkisch-Oderland confina a nord con il circondario del Barnim, ad est con la Polonia (distretto di S\u0142ubice nel Voivodato di Lubusz), a sud con la citt\u00e0 di Francoforte sull'Oder ed il circondario Oder-Spree, ad ovest confina con Berlino.\nIl territorio \u00e8 ricco di foreste e laghi, ed il suo confine orientale (con la Polonia) \u00e8 rappresentato dal fiume Oder.\nSuddivisione amministrativa.\nIl M\u00e4rkisch-Oderland si compone di 6 citt\u00e0 extracomunitarie (\"Amtsfreie Stadt\"), 6 comuni extracomunitari (\"Amtsfreie Gemeinde\") e 7 comunit\u00e0 amministrative (\"Amt\"), che raggruppano complessivamente 2 citt\u00e0 e 31 comuni."}
{"id": "1135409", "revid": "7", "url": "https://it.wikipedia.org/wiki?curid=1135409", "title": "Statue viventi", "text": ""}
{"id": "1135410", "revid": "1522738", "url": "https://it.wikipedia.org/wiki?curid=1135410", "title": "Channel chasers", "text": ""}
{"id": "1135411", "revid": "1345932", "url": "https://it.wikipedia.org/wiki?curid=1135411", "title": "Romolo (disambigua)", "text": ""}
{"id": "1135414", "revid": "2223370", "url": "https://it.wikipedia.org/wiki?curid=1135414", "title": "Forze Armate Rivoluzionarie della Colombia - Esercito del Popolo", "text": "Le Forze Armate Rivoluzionarie della Colombia - Esercito del Popolo (, note anche con gli acronimi di FARC o FARC-EP) sono state un'organizzazione guerrigliera comunista della Colombia di ispirazione marxista-leninista e bolivariana, fondata il 27 maggio 1964. Hanno utilizzato sia diverse tattiche militari che metodi non convenzionali, come il terrorismo.\nLe operazioni delle FARC-EP venivano finanziate da rapimenti e riscatti, dall'estrazione mineraria illegale, da estorsione e tassazione di varie forme di attivit\u00e0 economica e dalla produzione e distribuzione di droghe illegali. Le Nazioni Unite hanno stimato che, al 2008, solo il 12% delle uccisioni di civili nel conflitto armato colombiano erano state commesse dalle FARC e dell'ELN (altra organizzazione comunista), l'8% dalle forze di sicurezza colombiane e le restanti 80% da paramilitari di estrema destra.\nNel 2007, le FARC dichiararono di essere una forza armata di 18.000 persone, nel 2010, l'esercito colombiano stim\u00f2 le FARC in 13.800 membri, il 50% dei quali erano guerriglieri armati e, nel 2011, il presidente della Colombia, Juan Manuel Santos, afferm\u00f2 che comprendevano meno di 10.000 membri. Nel 2013 venne riferito che 26.648 membri delle FARC e dell'ELN avevano deciso di smobilitarsi dal 2002.\nDal 2008 al 2017, le FARC attaccavano le pattuglie di polizia con mortai, fucili di precisione ed esplosivi artigianali, poich\u00e9 non erano considerati abbastanza forti da coinvolgere direttamente le unit\u00e0 di polizia. Infine, nel giugno 2016, le FARC firmarono un accordo di cessate il fuoco con Juan Manuel Santos, visto come un passo storico per porre fine al conflitto che dura da oltre 50 anni. Il 25 agosto 2016 Santos, ha annunciato che 4 anni di negoziati avevano assicurato un accordo di pace con le FARC e che il 2 ottobre si sarebbe tenuto un referendum nazionale sull'accettare o meno l'accordo. Il referendum fall\u00ec, con il 50,2% di voti contrari all'accordo, definito dai suoi oppositori come un rischio di legittimazione della violenza e criticato come troppo buono con le FARC. Il governo colombiano e le FARC firmarono il 12 novembre 2016 un accordo di pace rivisto. Il 27 giugno 2017, le FARC hanno cessato di essere un gruppo armato, disarmandosi e consegnando le proprie armi alle Nazioni Unite. Un mese dopo, hanno annunciato la loro riforma come partito politico legale, la \"Fuerza Alternativa Revolucionaria del Com\u00fan\", rinominata \"Comunes\" nel 2021, che alle prime elezioni nazionali a cui ha partecipato ha raccolto solo lo 0,36% dei consensi, ottenendo per\u00f2 5 seggi al Senato e 5 alla Camera, come stabilito negli accordi di pace.\nCirca 1.200 dissidenti delle FARC hanno rifiutato l'accordo di pace del 2016 e continuano il traffico di droga. Una piccola fazione delle FARC ha annunciato il ritorno all'attivit\u00e0 armata il 29 agosto 2019, affermando che il governo colombiano non rispettava gli accordi di pace. Il governo colombiano ha risposto con attacchi militari, eliminando dei dissidenti che intendevano guidare il riarmo.\nLe origini del movimento.\nLa nascita delle FARC risale al 27 maggio 1964 durante l'Operazione Marquetalia, una massiccia operazione militare dello Stato colombiano, effettuata con appoggio statunitense, atta a reprimere con la forza le esperienze di auto-organizzazione agraria contadina che si erano sviluppate nelle regioni Tolima e Huila, accusate dal governo di rappresentare un pericolo per l'integrit\u00e0 della nazione, in quanto \"inaccettabili repubbliche indipendenti\". Alla luce della cruenta repressione subita, i sostenitori di quelle esperienze, che sfuggirono sotto la direzione di Manuel Marulanda V\u00e9lez ad un accerchiamento effettuato da 16.000 effettivi dell'esercito, stabilirono che la resistenza e la lotta armata mediante la pratica militare della guerra di guerriglia mobile, erano l'unica strada da percorrere per portare in Colombia il cambiamento e le riforme strutturali che la popolazione chiedeva. Il loro scopo era sovvertire l'ordinamento statale colombiano per instaurare una democrazia popolare e socialista.\nLe FARC sono tra le pi\u00f9 longeve organizzazioni ribelli del mondo ancora esistenti, ed hanno attraversato tutta la storia recente della Colombia. Dopo 20 anni di lotta armata ininterrotta, nel 1984 firmarono con l'allora presidente Belisario Betancur Cuartas i cosiddetti \"accordi della Uribe\", che prevedevano tra le altre cose un cessate il fuoco, l'istituzione di elezioni popolari per sindaci e governatori, decentralizzazione amministrativa e garanzie per l'attivit\u00e0 politica di tutti i movimenti. In conseguenza di tali accordi le FARC costituirono, in alleanza con altre forze, un movimento politico legale denominato Uni\u00f3n Patriottica e si presentarono alle elezioni del 1985 eleggendo 14 parlamentari e diversi sindaci e consiglieri.\nIl partito dell'UP venne sterminato fisicamente: caddero in pochi anni migliaia di membri e dirigenti ad ogni livello, compresi i candidati alla presidenza della Repubblica Jaime Pardo Leal e Bernardo Jaramillo. In seguito a questi eventi le FARC valutarono che in Colombia non vi erano spazi per la lotta politica legale e di massa e decisero di tornare alla lotta guerrigliera. In questa fase, alla fine degli anni Ottanta, si separarono definitivamente dal Partito Comunista Colombiano, creando una propria struttura per la lotta politica clandestina nota come \"Partito Comunista Clandestino Colombiano\". Negli anni Novanta, anche in conseguenza del vistoso peggioramento delle condizioni di vita, soprattutto nelle zone rurali del paese, le FARC sperimentarono un periodo di grande crescita numerica e di rafforzamento militare che convinse nel 1998 il presidente Andr\u00e9s Pastrana ad aprire dei colloqui di pace, in un'area smilitarizzata nel centro della Colombia.\nTali conversazioni, che durarono fino al 2002, prendono il nome di \"Dialoghi del Cagu\u00e1n\". Nel corso di questi dialoghi, l'allora Presidente Andr\u00e9s Pastrana e l'allora Comandante in capo delle FARC-EP, Manuel Marulanda, sottoscrissero un'intesa, articolata in dodici punti, chiamata \"Agenda Comune per il Cambiamento verso la Nuova Colombia\". L'intesa venne sottoscritta con l'obiettivo di ricercare una soluzione politica al conflitto sociale e armato, partendo dal presupposto della necessit\u00e0 della difesa dei diritti umani (sistematicamente violati attraverso il terrorismo di Stato), e della costruzione di una reale ed integrale riforma agraria che potesse risolvere i motivi di fondo che hanno generato il conflitto stesso. La costruzione di un nuovo Stato prevede un nuovo modello di sviluppo economico, la riforma della giustizia e la lotta alla corruzione e al narcotraffico, elementi strutturali nell'architettura del vecchio Stato, espressione dell'oligarchia. Dal punto di vista delle relazioni internazionali, venne posto l'accento sull'integrazione latinoamericana.\nGli anni 2000.\nCon l'approvazione del Plan Colombia e il conseguente massiccio sostegno economico e militare che ricevette dagli USA il governo colombiano, il Presidente Pastrana, alla fine del proprio mandato, decise di interrompere l'esperienza dei dialoghi di pace e di tornare ad una politica fortemente incentrata sull'azione militare. Nel frattempo le FARC costruirono un altro strumento politico, pi\u00f9 ampio del Partito Comunista Clandestino Colombiano, con l'intento di organizzare tutti quei settori della societ\u00e0 che si oppongono alla politica governativa, anche non sostenitori dell'ideologia marxista-leninista.\nIl movimento che lanciarono prende il nome di Movimento Bolivariano, e per proteggere la vita e la sicurezza dei suoi attivisti e militanti, opera clandestinamente. Negli anni che seguirono ogni tentativo di riaprire spazi di dialogo e di negoziati \u00e8 stato fallimentare e le FARC hanno sostenuto il peso di una delle maggiori offensive militari della storia in America Latina, condotta per dieci anni consecutivi a partire dalla volont\u00e0 del governo di \u00c1lvaro Uribe V\u00e9lez (2002-2010) di vincere la guerra sul piano militare. Il governo che segu\u00ec, quello del presidente Santos, ha proseguito fino al 2011 la politica del suo predecessore.\nIl bilancio di questa campagna militare, non del tutto cessata, \u00e8 controverso: mentre fonti governative esaltano l'importanza di alcuni colpi assestati contro membri del \"Segretariado\" delle FARC a partire dal 2008, diversi osservatori fanno notare come anche stando a stime governative il numero di perdite riportate dall'esercito colombiano sia sempre maggiore di anno in anno dal 2009 in avanti, quando tali perdite tornarono ai livelli di quelli del periodo precedente al Plan Colombia e pertanto prevedono che una sconfitta militare della guerriglia non sia uno scenario credibile. Inoltre l'esperienza ha mostrato che ogni perdita, seppur importante nella gerarchia della guerriglia, viene rimpiazzata senza produrre particolari effetti nei reciproci rapporti di forza.\nLe FARC sostengono di rappresentare gli interessi dei poveri che abitano la Colombia contro le classi ricche e si oppongono all'ingerenza degli Stati Uniti d'America negli affari interni della Colombia (particolarmente al \"Plan Colombia\"), alla privatizzazione delle risorse naturali, alle multinazionali e alla violenza delle organizzazioni paramilitari. Ad esse aderiscono una forza stimata (al 2008) di 8.000 - 16.000 effettivi, di cui tra il 10% ed il 15% con meno di 18 anni di et\u00e0. L'et\u00e0 minima per entrare nelle FARC era fissata, in accordo con quanto previsto dal Diritto Internazionale Umanitario, in 15 anni. Nel febbraio del 2015 la norma \u00e8 stata rivista e il nuovo limite di ingresso nella guerriglia \u00e8 stato fissato a 17 anni. Le FARC-EP controllano un 20-25% del territorio colombiano al 2011, concentrate principalmente nelle giungle del sud-est del paese e nelle aree montagnose afferenti alla cordigliera andina, anche se ormai agiscono militarmente e politicamente in ogni dipartimento.\nDopo la morte dovuta ad un infarto dell'ex leader Manuel Marulanda V\u00e9lez (noto come \"Tirofijo\", ossia \"colpo sicuro\") avvenuta il 26 marzo 2008, le FARC sono state guidate dal quasi sessantenne Guillermo Leon Saenz, detto \"Alfonso Cano\", fino alla sua morte, avvenuta in combattimento nel novembre 2011, mentre erano in corso i contatti per l'apertura dei dialoghi di pace che si sarebbero concretizzati nel 2012 a Oslo e a L'Avana. A seguito di ci\u00f2, Rodrigo Londonio detto \"Timochenko\", 52 anni, \u00e8 stato designato nuovo comandante del \"Segretariado\", la massima istanza di direzione politica e militare delle FARC, costituito da 9 membri.\nIl 1\u00ba marzo 2008 le forze armate colombiane hanno ucciso, dopo aver sconfinato in territorio dell'Ecuador, il portavoce delle FARC Ra\u00fal Reyes, insieme ad altri 18 membri della guerriglia, a un cittadino ecuadoregno e a 4 studenti messicani, scatenando una crisi diplomatica tra Colombia, Ecuador e Messico.\nIl 31 agosto 2008 il governo colombiano ha denunciato contatti tra il responsabile esteri di Rifondazione Comunista, Ramon Mantovani e le FARC; il dossier del governo Colombiano definisce i contatti \"non solo politici\". Le informazioni sui contatti con l'organizzazione guerrigliera hanno iniziato a circolare in seguito alla sottrazione operata dall'esercito colombiano ai danni delle autorit\u00e0 dell'Ecuador, del computer di Ra\u00fal Reyes, durante l'operazione condotta contro il suo accampamento. Il PRC ha risposto a questa denuncia chiarendo che i contatti con le FARC sono sempre stati alla luce del sole e avevano l'obiettivo di far riprendere il processo di pace.\nNel corso del 2009 e del 2010 molti dubbi sono cresciuti in merito alla validit\u00e0 delle informazioni ricavate dai suddetti supporti informatici, sia per l'utilizzo politicamente spregiudicato che ne \u00e8 stato fatto dal governo Uribe, per colpire suoi oppositori tanto in Colombia quanto all'estero, sia perch\u00e9 l'ombra delle manipolazioni si \u00e8 stesa sui computer dal momento in cui l'Interpol ha certificato la rottura della corretta catena di custodia di tali materiali, nonch\u00e9 l'alterazione di migliaia di archivi, nei primi giorni seguenti all'operazione.\nIn effetti Ronald Coy, ufficiale della scientifica colombiana, che ha effettuato le analisi dei dischi del computer per conto delle autorit\u00e0 colombiane, ha dapprima affermato che contrariamente a quanto sostenuto dal governo, non \u00e8 stata ritrovata traccia di alcuna e-mail scambiata tra il capo guerrigliero e alcuna persona, e nell'agosto 2010 lo stesso Coy ha ammesso di aver personalmente operato una serie di modifiche al contenuto dei dischi rigidi. Nel maggio del 2011 la Corte Suprema di Giustizia colombiana ha riconosciuto come nulle, ai fini giuridici, le informazioni provenienti da tali materiali,\ninvalidando \"de facto\" i processi in corso fondati su di essi.\nIl 18 maggio 2008 si \u00e8 consegnata all'esercito colombiano Nelly Avila Moreno, detta \"Karina\", militante del \"Fronte 47\" e responsabile secondo alcuni dell'assassinio di Alberto Uribe Sierra, padre dell'ex-presidente della Colombia, Alvaro Uribe; anche se altre versioni relazionano l'omicidio del latifondista Alberto Uribe con i regolamenti di conti interni all'ambiente narco-paramilitare, anche per via della sua amicizia e frequentazione con il defunto Pablo Escobar.\nNel 2010 venne ucciso in un bombardamento l'allora comandante del Blocco Orientale Jorge Brice\u00f1o detto \"El Mono Jojoy\".\nLe FARC e la comunit\u00e0 internazionale.\nLe FARC vengono inserite nel 2002 dalle autorit\u00e0 degli Stati Uniti in una lista nera delle organizzazioni terroristiche, seguiti a ruota nel 2005 dall'Unione europea (che le rimuover\u00e0 dalla lista nel 2016). Per tutti i Paesi latinoamericani, fatta eccezione per i governi di Per\u00f9 e Colombia, le FARC non sono un'organizzazione terrorista, ma una forza guerrigliera, cos\u00ec come per l'ONU, nella cui lista non sono presenti. Nonostante le recenti accuse di terrorismo, le FARC-EP sono state considerate prima del 2002, e continuano a considerarsi, una forza belligerante, con la quale gli stessi governi colombiani si sono pi\u00f9 volte seduti al tavolo delle trattative.\nNel gennaio 2008 il Presidente venezuelano Hugo Ch\u00e1vez, allora impegnato come mediatore per la liberazione di \u00cdngrid Betancourt, ha avanzato la richiesta al governo colombiano e a tutta la comunit\u00e0 internazionale di riconoscere le FARC come \"forza belligerante\" di un conflitto civile. Questo riconoscimento \u00e8 considerato un passaggio importante per la conquista della pace in Colombia, perch\u00e9 consentirebbe al governo di effettuare uno scambio di prigionieri tra le due parti in conflitto e riprendere il processo di pace interrotto nel 2002.\nNel maggio del 2015 il Consiglio di Stato colombiano ha determinato che le FARC non possono essere considerate un'organizzazione terroristica (denominazione riservata a chi impiega sistematicamente il terrore nei confronti dei civili), ma come un gruppo guerrigliero, parte di un conflitto armato che deve essere interpretato e regolato secondo quanto previsto dal Diritto Internazionale Umanitario.\nI dialoghi dell'Avana e l'accordo di pace.\nTra il 23 febbraio e il 26 agosto 2012, a L'Avana, Cuba, FARC e governo colombiano hanno preso parte a incontri esplorativi per valutare la possibilit\u00e0 di intraprendere dei dialoghi mirati a ottenere la fine del conflitto, \u201ccondizione essenziale alla costruzione di una pace stabile e duratura\u201d. Secondo alcuni sondaggi, il 72% della popolazione appoggia e sostiene il processo di pace, e solo il 33% ritiene possibile un'uscita dal conflitto per via militare. Il sostegno al processo \u00e8 rilevante anche in campo internazionale, e pu\u00f2 contare su personalit\u00e0 come quella dell'ex presidente statunitense Jimmy Carter o di movimenti politici di ampio respiro come il Forum di Sao Paulo, che il 25 gennaio 2013 ha emesso un documento, approvato all'unanimit\u00e0, di pieno sostegno ai dialoghi dell'Avana, esigendo dal presidente Santos garanzie democratiche per tutte le organizzazioni coinvolte, per la sinistra e per il movimento sociale\u201d\nIl 18 ottobre 2012 le FARC e il governo colombiano hanno presieduto la conferenza stampa d'inaugurazione ufficiale dei Dialoghi di Pace a Oslo, in Norvegia. Il 19 novembre i dialoghi sono effettivamente iniziati all'Avana, a partire dal primo dei sei punti in agenda: Politica di sviluppo agrario integrale, Partecipazione politica, Fine del conflitto, Soluzione al problema delle droghe ad uso illecito, Vittime e, infine, Implementazione. Lo stesso giorno, la guerriglia, accogliendo una proposta del gruppo \"Colombiani per la Pace\", annuncia un cessate il fuoco unilaterale \u201cnecessario perch\u00e9 le parti che iniziano il dialogo ottengano il proposito desiderato da tutti i colombiani\u201d, con validit\u00e0 dal 20 novembre del 2012 alla mezzanotte del 20 gennaio del 2013.\nNonostante le reiterate richieste levate da pi\u00f9 parti, la delegazione del governo colombiano si rifiuta di proclamare la tregua, e le operazioni militari delle Forze Armate proseguono ininterrotte, con bombardamenti su accampamenti guerriglieri seguiti da azioni di truppe di terra. Durante un'operazione sotto copertura eseguita dal generale Alz\u00e1te nel novembre 2014 in una comunit\u00e0 del Choc\u00f3 (nordovest), questi viene arrestato da un'unit\u00e0 della guerriglia che presidia la zona e fatto prigioniero. Il presidente Santos sospende i dialoghi di pace venendo meno all'impegno di non permettere che gli eventi che accadono in Colombia, come conseguenza della guerra, danneggino il processo di pace. Le FARC decidono in ogni caso di liberare il generale, e decretano un ulteriore cessate il fuoco delle attivit\u00e0 offensive a tempo indefinito per preservare il processo di pace, chiedendo al governo maggiore impegno e reciprocit\u00e0 a partire dall'esperienza ottenuta dalla vicenda del generale Alz\u00e1te.\nIn particolare le FARC chiedono di ascoltare i movimenti sociali colombiani che ritengono imprescindibile per il processo di pace un cessate il fuoco bilaterale. Nel marzo 2015 Santos ordina la sospensione per un mese dei bombardamenti sugli accampamenti delle FARC, escludendo per\u00f2 l'ELN da questa misura. Il gesto \u00e8 qualificato dalle FARC come poco credibile. Dall'inizio delle conversazioni, le FARC richiedono la partecipazione popolare alla discussione nel tavolo dei dialoghi. Sulla base delle conclusioni del forum sulla questione agraria tenutosi a Bogot\u00e0, le FARC elaborano una proposta di riforma rurale e agraria integrale, democratica e partecipativa, nel rispetto della societ\u00e0 e dell'ambiente in 10 punti, che esprime e riassume le posizioni dei movimenti sociali colombiani.\nLa richiesta delle Farc di una concessione di terre agli strati pi\u00f9 deboli della popolazione rurale non \u00e8 stata presa in considerazione degli esponenti governativi che hanno dichiarato l'inviolabilit\u00e0 della propriet\u00e0 privata e la necessit\u00e0 di tutelare i proprietari terrieri. Il lungo percorso verso questo l'accordo \u00e8 stato coadiuvato da Cuba e dalla Norvegia, dal Cile e soprattutto Venezuela. \nIl 24 settembre 2015 viene siglato all'Havana, alla presenza di Ra\u00fal Castro, un accordo storico tra il presidente della Colombia Juan Manuel Santos e il leader delle FARC Timole\u00f3n Jim\u00e9nez che prevede un cessate il fuoco tra le due parti entro sei mesi; l'intesa prevede inoltre l'istituzione di tribunali speciali volti a giudicare i crimini commessi nel conflitto da entrambi i contendenti.\nIl 23 giugno 2016, dopo 50 anni di ostilit\u00e0, il governo colombiano nazionale e una delegazione delle FARC stipulano un accordo bilaterale definitivo per la cessazione delle ostilit\u00e0 e per la promozione della pace, in presenza di Ra\u00fal Castro e Ban Ki-moon.\nil 25 agosto 2016 viene confermato pubblicamente l'accordo dai negoziatori delle due parti, il presidente Manuel Santos e il comandante dei guerriglieri del \"Bloque Caribe de las FARC\" Iv\u00e1n M\u00e1rquez, concludendo il negoziato; l'accordo sar\u00e0 ratificato in seguito ad un referendum popolare. A Bogot\u00e0, la popolazione ha festeggiato con manifestazioni di gioia nei parchi e nelle strade.\nIl 2 ottobre 2016 l\u2019accordo \u00e8 stato sottoposto a referendum nazionale venendo sorprendentemente bocciato dal popolo colombiano con il 50,3% dei voti contrari in opposizione al 49,7% dei voti favorevoli (con una differenza stimata di appena 65.000 voti)\nIl successivo 24 ottobre fu firmato un nuovo accordo di pace tra le parti, a cui segu\u00ec la ratifica definitiva da parte del parlamento colombiano.\nIl 28 dicembre 2016 il parlamento colombiano ha approvato una legge che prevede l'amnistia o la grazia ai membri delle Forze armate rivoluzionarie della Colombia accusati di reati politici.\nFonti di finanziamento.\nPer finanziare la propria attivit\u00e0 di guerriglia le FARC utilizzano principalmente l'imposizione di tasse nei territori in cui esercitano maggiore influenza, nei confronti delle persone fisiche o giuridiche il cui patrimonio sia superiore a un milione di dollari statunitensi, secondo quanto disposto dalla Legge 002, promulgata dalle FARC nel marzo del 2000 e denominata \"impuesto para la paz\" (imposta per la pace). Tale imposta suscita discussioni perch\u00e9 tra coloro che ne sono soggetti vi sono anche i narcotrafficanti, i quali comprano presso i contadini la pasta ottenuta dalla macerazione delle foglie di coca. Le FARC impongono ai narcotrafficanti sia di pagare ai contadini il loro lavoro, che il versamento della tassa prevista dalla Legge 002, che trattengono al pari delle imposte riscosse sulle attivit\u00e0 economiche legali.\nSecondo fonti del Centro Militare Studi Strategici del Ministero della Difesa italiano intorno alla fine degli anni novanta le FARC sarebbero diventate direttamente produttori della pasta-base, mentre secondo il commissario governativo Daniel Garc\u00eda Pe\u00f1a e le FARC non hanno nessuna partecipazione nel narcotraffico come tale. Le FARC, da parte loro, rifiutano decisamente di essere considerate parte del commercio di stupefacenti, sostengono che il narcotraffico sia \"un'impresa criminale capitalista\" e che il loro rapporto con esso si limita all'imposizione di regole. Durante i Dialoghi dell'Avana \u00e8 stato sottoscritto da FARC e governo colombiano un documento relativo al superamento del problema delle droghe a uso illecito, nel quale si riconosce che le istituzioni nazionali e locali sono erose dalla corruzione originata dal narcotraffico e che per porvi rimedio occorre da parte governativa \"spezzare ogni relazione del narcotraffico con ogni ambito della vita pubblica\" e da parte delle FARC, in uno scenario di risoluzione del conflitto, \"porre fine a qualsiasi relazione che, in funzione della ribellione, si fosse eventualmente presentata con tale fenomeno\".\nUn'altra questione controversa legata alla tassazione riguarda gli arresti disposti nei confronti dei soggetti che, operando nelle aree sulle quali le FARC esercitano la propria autorit\u00e0, rifiutano il pagamento dell'imposta prevista dalla Legge 002. Le FARC in questo caso hanno prodotto l'arresto di colui che considerano un evasore fiscale. Tale arresto viene in genere protratto fino alla regolarizzazione della posizione del soggetto, mediante il pagamento di quanto stabilito. Questa pratica viene considerata dal governo colombiano un sequestro di persona con fini estorsivi. In un comunicato diffuso il 26 febbraio 2012, il \"Segretariado\" delle FARC comunica di aver abrogato dalla Legge 002 la disposizione che prevede la detenzione per i soggetti morosi e di aver proscritto questo tipo di arresti dalla propria pratica rivoluzionaria.\nIn ogni caso questo genere di arresto non ha mai avuto nulla a che vedere con il prendere come prigionieri di guerra soldati e poliziotti catturati in combattimento (cos\u00ec come esponenti politici dello Stato) i quali possono essere rilasciati, secondo le FARC, unicamente mediante uno scambio con i guerriglieri catturati dall'esercito, oppure attraverso una decisione politica unilaterale della guerriglia volta a favorire un negoziato di pace. Negli ultimi anni si sono molto incrementate queste liberazioni unilaterali grazie alla mediazione del gruppo Colombiani per la Pace. Altre fonti di finanziamento delle FARC sono l'esproprio dei beni in possesso dello Stato colombiano e del sistema bancario, mediante azioni armate e la contribuzione volontaria ottenuta in forma clandestina."}
{"id": "1135415", "revid": "1632387", "url": "https://it.wikipedia.org/wiki?curid=1135415", "title": "Obsessed by Cruelty", "text": "Obsessed by Cruelty \u00e8 il primo album del gruppo thrash metal tedesco Sodom, pubblicato nel 1986. Esistono due diverse versioni di questo album: la band fu costretta a registrare le tracce due volte visto che la prima incisione non soddisfaceva l'etichetta discografica. La versione originale, registrata a Berlino, fu pubblicata su vinile dalla Metal Blade Records e fu destinata al pubblico statunitense; la seconda versione, incisa a Norimberga, venne pubblicata dalla Steamhammer per la distribuzione in Europa. Le due versioni, a detta di Tom Angelripper, sono completamente differenti, dato che sono state registrate con due chitarristi diversi.\n\u00c8 stata in seguito pubblicata una seconda versione nel 1988, integrante anche l'EP In the Sign of Evil (1984)."}
{"id": "1135416", "revid": "339392", "url": "https://it.wikipedia.org/wiki?curid=1135416", "title": "FARC", "text": ""}
{"id": "1135417", "revid": "339392", "url": "https://it.wikipedia.org/wiki?curid=1135417", "title": "FARC-EP", "text": ""}
{"id": "1135420", "revid": "46291", "url": "https://it.wikipedia.org/wiki?curid=1135420", "title": "Commelinaceae", "text": "Alla famiglia delle Commelinaceae appartengono numerose specie di piante per lo pi\u00f9 erbacee che crescono spontanee in zone subtropicali e tropicali del continente americano o vengono coltivate a fini ornamentali. Spesso si distinguono per il colore appariscente delle loro foglie; i loro fiori sono normalmente di dimensioni modeste e la loro vita \u00e8 breve (circa un giorno).\nAlcune crescono come piante neofite; altre vengono considerate come semisucculente. Le loro caratteristiche principali sono le seguenti:\nSecondo Watson &amp; Dallwitz la famiglia comprende 500 specie distribuite in 38 generi:\nLa classificazione di questa famiglia \u00e8 controversa, ma la sua esistenza non \u00e8 mai seriamente messa in discussione ed \u00e8 pienamente riconosciuta dalla Classificazione APG III."}
{"id": "1135421", "revid": "401052", "url": "https://it.wikipedia.org/wiki?curid=1135421", "title": "Strausberg", "text": "Strausberg \u00e8 una citt\u00e0 di abitanti del Brandeburgo, in Germania.\n\u00c8 il centro maggiore, ma non il capoluogo, del circondario (\"Landkreis\") M\u00e4rkisch-Oderland (targa MOL), ed \u00e8 un centro di livello intermedio della regione metropolitana Berlino/Brandeburgo. Strausberg si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nGeografia fisica.\nStrausberg si trova a quasi ad est di Berlino e a ad ovest dalla frontiera polacca fra K\u00fcstrin-Kietz e Kostrzyn nad Odr\u0105.\nLa citt\u00e0 si estende prevalentemente in direzione nord-sud, per una distanza di , lungo il tracciato della \"S-Bahn\" e costeggiando il lago Straussee.\nStoria.\nStrausberg venne fondata attorno al 1240 e nel 1333 venne costruito il suo primo municipio. Attorno al suo centro storico (\"Altstadt\"), conserva delle mura fortificate che ne percorrono il perimetro.\nNel 1806, un battaglione locale (\"Strausberger Bataillon\") fu impegnato nell'ambito delle \"guerre napoleoniche\", per difendere la Prussia (membro della Quarta coalizione) contro il Primo Impero francese di Napoleone Bonaparte.\nFino al 1993 \u00e8 stata capoluogo del circondario (\"Landkreis\") omonimo (targa SRB), poi confluito assieme ai circondari di Bad Freienwalde e Seelow nel M\u00e4rkisch-Oderland.\nIl 20 settembre 1993 venne annesso alla citt\u00e0 di Strausberg il comune di Hohenstein.\nSociet\u00e0.\nEvoluzione demografica.\nLa popolazione di Strausberg, dopo un progressivo incremento nei precedenti decenni del XX secolo, si \u00e8 mantenuta piuttosto stabile nell'ultimo di essi.\nFonti dei dati sono nel dettaglio nelle Wikimedia Commons..\nCultura.\nStrausberg conta un parco tematico culturale con presenza di sculture d'arte moderna, sulle rive del lago, chiamato \"Kulturpark\", un tempo capolinea della linea tramviaria.\nEconomia.\nStrausberg \u00e8 tradizionalmente una citt\u00e0 dedita all'artigianato, e sul suo territorio conta circa 300 piccole e medie imprese che occupano persone. Le pi\u00f9 grandi industrie presenti nel comune riguardano i metalli ed i materiali elettrici ma la maggiore fonte occupazionale \u00e8 garantita dalla presenza del locale stanziamento della Bundeswehr, con circa impiegati. Altra fonte economica, dovuta in buona parte alla vicinanza con Berlino, \u00e8 quella turistica, che ha avuto un incremento maggiore negli anni successivi alla riunificazione tedesca del 1990.\nInformazioni generali.\nStrausberg \u00e8 conosciuta come \"Die gr\u00fcne Stadt am See\" (la verde citt\u00e0 sul lago), ed \u00e8 circondata da foreste. \u00c8 inoltre un centro balneare piuttosto frequentato, per via dello Straussee. Il lago ne costeggia la parte occidentale e divide il centro dalla foresta \"Strausberger Wald\". Un traghetto, chiamato \"Steffi\", collega le due rive. Strausberg \u00e8 quindi un centro turistico piuttosto rinomato, apprezzato particolarmente dai berlinesi.\nTra le sue attrazioni sono da notare anche l'\"Altstadt\" (ben conservata entro le mura), la foresta orientale al lato del lago Herrensee e, superata la Strausberger Wald, lo Spitzm\u00fchle, piccola frazione fra i laghi B\u00f6tzsee e F\u00e4ngersee. Altro lago presente, nel lato orientale della citt\u00e0 (nei pressi di Hegerm\u00fchle), \u00e8 l'Herrensee, ai confini con il comune di Rehfelde.\nSuddivisione amministrativa.\nStrausberg \u00e8 divisa in 4 zone (\"Ortsteil\"), corrispondenti all'area urbana e a 3 frazioni:\nL'area urbana \u00e8 a sua volta suddivisa in 9 quartieri (\"Gebiet\"):\nInfrastrutture e trasporti.\nA sud della citt\u00e0, nel quartiere \"Vorstadt\", sorge la stazione ferroviaria, sita sulla linea Berlino - Kostrzyn. Da questa stazione parte una diramazione, percorsa dalla linea S5 della \"S-Bahn\" di Berlino, che tocca le fermate \"(Strausberg) Hegerm\u00fchle\", \"Strausberg Stadt\" e \"Strausberg Nord\". Il percorso coperto dalla S5 \u00e8 Spandau-Strausberg Nord.\nDalla stazione parte anche la tranvia di Strausberg, parallela alla \"S-Bahn\" ma sita pi\u00f9 ad ovest. Questa linea tocca le fermate di \"Landhausstra\u00dfe\", \"Schlagm\u00fchle\", \"Stadtwald\", \"Hegerm\u00fchle\", \"Wolfstal\", \"K\u00e4the-Kollwitz-Stra\u00dfe\" ed \"Elisabethstra\u00dfe\", per attestarsi al \"Lustgarten\", presso il centro storico.\nLa cittadina conta anche un piccolo aerodromo situato nella periferia orientale (\"Flugplatz Strausberg\", ICAO: EDAY), a circa 2\u00a0km dal centro storico, aperto nel 1927 e costituito da una pista delle dimensioni di \u00d7 . Dal 1992 \u00e8 stato adibito anche ai trasporti civili e dal 1999 vi sono state impiantate nuove infrastrutture.\nA livello stradale le arterie principali che attraversano il centro abitato sono le strade L23, L33 ed L34, mentre a pochi chilometri a sud del comune si trova la strada statale B1. Lo svincolo autostradale pi\u00f9 vicino, a circa e nei pressi di Altlandsberg, si trova sulla A10, ed \u00e8 nominato \"Berlin-Marzahn\".\nSport.\nLa squadra calcistica cittadina \u00e8 l'FC Strausberg, militante nella \"Verbandsliga\" (del Brandeburgo), corrispondente alla sesta serie del calcio tedesco. Lo stemma \u00e8 composto da 2 bande verticali, una celeste ed una bianca, ed il simbolo \u00e8 uno struzzo (stemma comunale) che calcia un pallone.\nAmministrazione.\nGemellaggi.\nStrausberg \u00e8 gemellata con:"}
{"id": "1135422", "revid": "1590006", "url": "https://it.wikipedia.org/wiki?curid=1135422", "title": "Chonchu", "text": "Chonchu () \u00e8 un manhwa edito in Italia dalla Flashbook che narra la storia di un giovane uomo, Chonchu. Il manhwa si \u00e8 concluso in Italia con l'uscita del quindicesimo numero, tuttavia, la storia non \u00e8 ancora finita ed \u00e8 stata lasciata intenzionalmente a met\u00e0 dagli autori: Kim Byung-jin, il disegnatore, e Kim Sung-jae, il creatore della storia.\nTrama.\nSin dall'infanzia Chonchu \u00e8 tacciato di essere il figlio del demonio, ossia un'entit\u00e0 dalla immane forza distruttiva che porter\u00e0 il mondo verso un'epoca di oscurit\u00e0 e morte. Effettivamente il protagonista \u00e8 un personaggio controverso e sanguinario, un antieroe che non esita ad immergersi senza indugio in battaglie e massacri, uscendone miracolosamente illeso grazie ad un artefatto magico incastonato nel suo petto, chiamato \"pietra del demonio\". In realt\u00e0 ci\u00f2 che \u00e8 immediatamente rivelato \u00e8 che il vero figlio del demonio \u00e8 il fratello di sangue di Chonchu, Ulfasso, che detiene la carica di Taemagniji, ossia monarca dello stato Wha, una delle potenze militari che popolano il mondo di Chonchu, e man mano che il racconto procede sempre pi\u00f9 palesi si fanno i suoi progetti sanguinari di conquista.\nPersonaggi.\nChonchu: \u00e8 il protagonista della storia. Nato nella trib\u00f9 dei yaemeks e figlio del taemagniji, quando nacque il fratello Ulfasso lo maledisse con la pietra del demonio, un malefico artefatto, a causa del quale Chonchu viene da tutti scambiato per il figlio del demonio.\nAncora fanciullo Chonchu viene venduto, dal padre, al capo della trib\u00f9 dei Mirmidons, un tremendo popolo guerriero, nella speranza cos\u00ec che il giovane possa trovare presto la morte in battaglia. Ma Chonchu spinto da grande voglia di vivere, \u00e8 sopravvissuto, e tuttora combatte contro il suo destino di figlio del demonio, che lo porta a essere odiato da tutti!\nFassa: giovane esponente della tribu dei Komas, \u00e8 la promessa sposa di Ulfasso, il fratello di Chonchu, tuttavia non sembra sposarlo per amore, ma solo per il desiderio di ridare lustro al suo clan, ormai in degrado. Pare invece provare dei sentimenti di affetto nei confronti di Chonchu, che per\u00f2 rinnega per senso del dovere.\nAmir: la sorella di Agon, cresciuta con Chonchu ha sviluppato per lui un forte amore che la porter\u00e0 quasi ad impazzire per ritrovarlo.\nAgon: capo della trib\u00f9 dei Mirmidons. Odia Chonchu poich\u00e9 gli attribuisce la perdita del padre durante una dura lotta contro un forte clan.\nUlfasso: fratello gemello di Chonchu \u00e8 lui il vero demonio: ha trasmesso al fratello parte della sua maledizione poco dopo la loro nascita. Vive nell'ossessione di uccidere Chonchu per paura che la gente del suo regno possa scoprire la sua vera natura.\nStile.\nIl tratto \u00e8 tipico di un manhwa: scuro e preciso nei particolari, con una certa smania per i retini. I personaggi manhwa solitamente sono adulti e Chonchu non smentisce n\u00e9 in questo n\u00e9 per quanto riguarda la classica durezza e violenza solita del genere."}
{"id": "1135424", "revid": "1632387", "url": "https://it.wikipedia.org/wiki?curid=1135424", "title": "Expurse of Sodomy", "text": "Expurse of Sodomy \u00e8 un extended play (EP) del gruppo thrash metal tedesco Sodom, pubblicato nel 1987. Le tracce verranno successivamente incluse nella versione Europea di Persecution Mania, pubblicata su CD."}
{"id": "1135432", "revid": "682976", "url": "https://it.wikipedia.org/wiki?curid=1135432", "title": "Contact juggling", "text": ""}
{"id": "1135437", "revid": "15756", "url": "https://it.wikipedia.org/wiki?curid=1135437", "title": "Persecution Mania", "text": "Persecution Mania \u00e8 il secondo album del gruppo thrash metal tedesco Sodom, pubblicato nel 1987. L'album segna un drastico cambio di sonorit\u00e0, dal Black metal degli esordi al Thrash metal. Assieme ai lavori di band come Destruction e Kreator, \"Persecution Mania\" ha contribuito a plasmare il cosiddetto \"Thrash Teutonico\".A differenza di ci\u00f2 che l'\"artwork\" di copertina (sul quale appare per la prima volta Knarrenheinz) potrebbe suggerire, i temi dell'album vertono pi\u00f9 sulla politica e sulla guerra che sulla religione. Entrambi i cambiamenti (di stile e di tematiche) sono in larga parte dovuti all'influenza del nuovo chitarrista Frank \"Blackfire\" Godznik, che ha fornito ai Sodom una maggiore profondit\u00e0 nei testi e un sound pi\u00f9 pulito e organizzato.L'outro di chitarra nella traccia nr. 9, \"Bombenhagel\", \u00e8 l'inno nazionale tedesco, \"Das Lied der Deutschen\".\nL'edizione distribuita su musicassetta comprende come bonus track soltanto il brano \"Outbreak of Evil\", ripreso da In the Sign of Evil, mentre l'edizione su compact disc ha anche come tracce bonus quelle che compongono l'EP Expurse of Sodomy.\nL'album \u00e8 stato ristampato nel 2000 come parte di un doppio pacchetto con \"Obsessed by Cruelty\" o \"In the Sign of Evil\". In entrambe le versioni \"Persecution Mania\" include l'EP \"Expurse of Sodomy\"."}
{"id": "1135438", "revid": "2128848", "url": "https://it.wikipedia.org/wiki?curid=1135438", "title": "Hellacious Acres", "text": "Hellacious Acres \u00e8 il secondo album dei Dangerous Toys, uscito nel 1991 per l'Etichetta Columbia Records."}
{"id": "1135439", "revid": "330019", "url": "https://it.wikipedia.org/wiki?curid=1135439", "title": "Visignano", "text": "Visignano (in croato \"Vi\u0161njan\"; in veneto \"Visignan\") \u00e8 un comune croato di 2.266 abitanti, situato nell'Istria occidentale, non lontano da Parenzo. \u00c8 sede dell'osservatorio di Visignano dal 1977.\nGeografia fisica.\nVisignano \u00e8 situato a 12\u00a0km ad est di Parenzo e a 3\u00a0km ad ovest della strada di Pola-Capodistria.\nAdesso, con la nuova strada denominata \"Ipsilon\", Visignano \u00e8 diventato l'uscita principale per Parenzo e Torre.\nA Visignano c'\u00e8 una delle pi\u00f9 grandi foibe d'Istria.\nLa popolazione italiana, ivi residente fino alla fine dell'ultima guerra, per la gran parte ha scelto la via dell'esilio facendo diminuire notevolmente il numero di abitanti.\nStoria.\n \nLe origini di Visignano risalgono alla Preistoria; i reperti archeologici testimoniano che nella parte collinare era insediato un castelliere. Conquistata dai Romani nel II secolo a.C., l'area fu assegnata ai veterani, che fondarono una colonia agricola collegata all'agro di Parenzo. Il centro del paese fu chiamato Visignanum, Vicinius e Guissignanus: i vari toponimi indicano il rapporto di vicinanza con il fondo di Parenzo, municipio (poi elevato a colonia) cui Visignano fu soggetta nel periodo romano e bizantino.\nFeudo monastico dell'antica abbazia benedettina di San Michele Sottoterra di Diliano (o \"Digliano\" o \"Diglano\" o \"Diliana\" o \"Doliano\"), posta nella zona di Colombera. Il curioso appellativo \"Sottoterra\" \u00e8 dovuto all'insolita costruzione della chiesa monasteriale primitiva, il cui santuario con l'altare si trovava nella cripta sotterrata al di sotto del suolo (come a Castelmonte) e ritenuta erede di un oratorio paleocristiano. La prima fondazione monastica come la sua storia \u00e8 incerta, probabilmente sorse fra il VII-VIII secolo in epoca longobarda per opera dei monaci benedettini bianchi di San Colombano gi\u00e0 presenti nell'area veneta, friulana ed istriana ed in tutto il Regno longobardo. \nLa prima testimonianza documentale \u00e8 data da un diploma imperiale dell'11 novembre dell'853, redatto nell'abbazia di San Martino della Beligna di Aquileia, che ne cita l'esistenza e che nel 840 Telmo (o \"Selmo\" o \"Felmo\") ne divenne il primo abate eletto dai suoi monaci, fin da subito Giuliano, vescovo di Parenzo ne pretese la soggezione, ma l'imperatore Ludovico II, correggente del padre Lotario I, concesse la sua protezione imperiale, l'autonomia dal vescovo e la libera elezione dell'abate da parte dei monaci, inoltre concesse al monastero di avere due avvocati che ne esercitino la tutela sia amministrativa che giudiziaria. Il feudo era un vasto territorio, compreso fra i territori di Parenzo e Montona, che da Visignano attraverso la vasta campagna di Colombera andava a Santa Domenica fino alla Madonna dei Campi e Visinada e Torre di Parenzo. Nel 1202 all'abbazia \u00e8 donato il territorio del monastero di San Dionisio di Montona. I monaci benedettini rimarranno fino al 1529, quando passer\u00e0 al clero secolare fino al 1829 quando venne incorporata alla pieve di San Giovanni Battista di Santa Domenica, che ne conserva i resti delle antiche architetture ecclesiali monastiche. Oggi quel che rimane del monastero \u00e8 un rudere ricoperto di vegetazione fra i boschi.\nNel 1060 l'imperatore Enrico IV concede al vescovo Adelmano di Parenzo la giurisdizione dell'abbazia di San Michele Sottoterra e da questa data il monastero perder\u00e0 la sua indipendenza pur conservando ampia autonomia, ed il feudo monastico entrer\u00e0 nei possedimenti ecclesiastici della Diocesi di Parenzo.\nDopo il 1077 il vescovo di Parenzo don\u00f2 Visignano e Visinada a Enrico di Eppenstein, marchese d'Istria.\nRisale al 1203 il primo richiamo di Visignano nelle fonti scritte; il paese \u00e8 inserito nell'atto di ricognizione dei confini delle cosiddette \u201cterre di S. Mauro\u201d, nome che identificava il territorio di Parenzo, dal nome del vescovo San Mauro di Parenzo (V secolo); l'atto di ricognizione era stato disposto dal Patriarca di Aquileia Volchero, marchese d'Istria.\nAllo stesso periodo risale il passaggio di Visignano dal territorio di Parenzo a quello di Montona; nei secoli successivi fu cos\u00ec amministrata da nobili di Montona. La chiesa di Visignano fu sottoposta alla giurisdizione ecclesiastica della chiesa di Montona, ma restava la sua sottoposizione alla Diocesi di Parenzo. Nel 1261 il vescovo Ottone di Parenzo investe l'abate Borgogna del monastero di San Michele Sottoterra del monastero e della chiesa di San Dionisio presso Montona con tutte le sue dipendenze.\nMontona, con Visignano, appartenne dal 1278 al 1797 alla Repubblica di Venezia. Risalgono la periodo veneziano numerose opere architettoniche del paese.\nNel corso del tempo sorsero numerosi conflitti fra le amministrazioni per la determinazione dei confini. Nel 1297 Natichero, abate di San Michele Sottoterra, giudice delegato da Papa Bonifacio VIII, dichiara contumace e decaduto dal suo feudo Almerico di Montona, signore di Visignano e vassallo del vescovo di Parenzo. Il 2 giugno 1304 il patriarca di Aquileia Raimondo della Torre cita il vescovo di Parenzo Bonifacio a giustificare la ingiusta privazione dell'abbazia di San Michele Sottoterra da lui pronunziata contro Fra Rizzardo che rimane al suo posto. Il 12 giugno sempre del 1304 il popolo si oppone all'elezione del Conte di Gorizia, proposta dal doge di Venezia, quale avvocato dell'abbazia di San Michele Sottoterra; Fra Rizzardo \u00e8 ancora abate del monastero di San Michele. Il 29 giugno il patriarca di Aquileia Raimondo cita a comparire Varnero (o Valtero) l'intruso abate del Monastero di San Michele nominato dal vescovo Bonifacio in sostituzione del precedente ancora in carica, violando l'antica e ferrea disposizione imperiale della nomina monastica.\nNel 1320 esse ebbero soluzione con un incontro tra il Capitano del Pasenatico di S. Lorenzo e i podest\u00e0 di Parenzo e di Cittanova. Nel 1376, a causa dei conflitti di confine tra i Parenzo e Montona, Visignano fu teatro di violenze. Nel 1475 si addivenne ad un accordo, il cui testo fu affisso nella Chiesa di S. Quirico a Visignano.\nIl territorio fu abitato da popolazioni provenienti dalla Venezia Giulia e tra il XVI e il XVII secolo giunsero famiglie contadine provenienti dalla Dalmazia e da altre zone in fuga dalle conquiste ottomane.\nAlla caduta della Repubblica di Venezia, nel 1797 Visignano pass\u00f2 sotto la dominazione austriaca e poi della Francia napoleonica (1806 \u2013 1814), all'interno delle Province illiriche; in questo periodo il territorio di Visignano fu staccato da Montona ed aggregato al comune di Visinada. Col Congresso di Vienna Visignano, con l'Istria, torn\u00f2 sotto l'Austria.\nIn questo periodo Visignano divenne un comune autonomo (1849), cui furono aggregati i comuni di Montelino/S. Vitale (1851), Mondellebotte e San Giovanni della Cisterna (1864). Il Comune rientrava nel distretto giudiziario di Montona e nel distretto politico di Parenzo.\nNel 1895 sorse nel paese una societ\u00e0 di mutuo soccorso.\nAl termine della prima guerra mondiale dopo il trattato di Rapallo pass\u00f2 al regno d'Italia. Con decreto ministeriale 28 novembre 1924 il suo nome fu mutato in \"Visignano d'Istria\".\nAl termine della seconda guerra mondiale pass\u00f2 alla Croazia nella federazionejugoslava. Come in diverse altre localit\u00e0 dell'Istria, molti abitanti lasciarono il paese a causa dell'esodo istriano. \nNel 1991 Visignano divenne parte della Croazia indipendente.\nSociet\u00e0.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Visignano \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nSecondo il censimento del 1880, Visignano era un comune a maggioranza italiana (oltre il 60% della popolazione era italiana). Il comune \u00e8 bilingue, croato e italiano. Come in molti altri comuni dell'interno dell'Istria la popolazione di Visignano da diversi anni tende a spostarsi sulla costa. Nonostante l'esodo di gran parte della popolazione autoctona di lingua italiana, durante e dopo la seconda guerra mondiale, \u00e8 presente nel comune una comunit\u00e0 italiana, pari al 5,98% della popolazione (censimento del 2011) che costituiscono la locale \"Comunit\u00e0 degli Italiani di Visignano \"Dott. Silvio Fortuna\"\". Il sodalizio aderisce all'Unione Italiana.\nLocalit\u00e0.\nIl comune di Visignano \u00e8 diviso in 46 insediamenti (\"naselja\"):\nEconomia.\nGran parte dell'economia \u00e8 basata sull'agricoltura (olio e vino).\nVisignano \u00e8 anche conosciuta per essere uno degli ultimi luoghi dove viene allevato ancora il \"Boscarin\", un bovino autoctono dell'Istria. Gran parte della popolazione lavora sulla costa.\nCultura.\n\u00c8 sede dell'Osservatorio di Visignano, con un'intensa attivit\u00e0 scientifica.\nSede della \u201cComunit\u00e0 degli Italiani\u201d dal 1947 al 1953, anno in cui fu soppressa dalle autorit\u00e0 jugoslave nell'ambito dei programmi di slavizzazione. Con l'indipendenza della Croazia la Comunit\u00e0 \u00e8 stata riaperta nel 1992; la nuova sede \u00e8 stata inaugurata nel 2013. Dal 1953 esiste una Comunit\u00e0 di Visignano d'Istria in esilio."}
{"id": "1135440", "revid": "5456", "url": "https://it.wikipedia.org/wiki?curid=1135440", "title": "Vi\u0161njan", "text": ""}
{"id": "1135451", "revid": "1272592", "url": "https://it.wikipedia.org/wiki?curid=1135451", "title": "Scettro", "text": "Lo scettro \u00e8 un bastone cerimoniale riccamente decorato, simbolo di un'autorit\u00e0 sovrana.\nIl termine deriva dal greco antico \"\u03c3\u03ba\u1fc6\u03c0\u03c4\u03c1\u03bf\u03bd\" (sk\u00eaptron) e dal latino \"sceptrum\", ossia \u201cbastone per appoggiarsi\u201d (o semplicemente \u201cbastone\u201d). Nel costume campagnolo veniva adoperato dai pastori per guidare il gregge; lo scettro divenne poi il mezzo di espressione della supremazia del monarca, visto come \u201cpastore di popoli\u201d.\nCaratteristiche.\nLo scettro \u00e8 di per s\u00e9 un oggetto a forma di asta lunga e ornata; solitamente \u00e8 decorato con metalli pregiati affiancati da pietre preziose, spesso pieno da simboli (globo, corona, croce, aquila, mano benedicente, ecc...), utilizzato per indicare il \u201cpotere di colpire\u201d di chi lo reca e quindi, in generale, quale simbolo di potere. Un altro significato dello scettro ha probabilmente origine nelle prime civilt\u00e0 contadine dell'antichit\u00e0, derivando dallo strumento utilizzato per la misura dei campi, rappresentando quindi comunque un aspetto decisionale. Per tale motivo esso \u00e8 attributo tipico delle divinit\u00e0, dei sacerdoti, dei sovrani, dei comandanti militari e dei magistrati. Per estensione il termine passa quindi spesso ad indicare l'ufficio stesso che a tali soggetti compete.\nNella Repubblica Italiana lo scettro permane quale simbolo di potere, attraverso l'esposizione nelle cerimonie d'inaugurazione dell'anno giudiziario nei vari tribunali, di grandi mazze cerimoniali dorate deposte su un cuscino al centro dell'aula a simboleggiare il potere giudiziario. Esso \u00e8 inoltre presente nello stemma di svariate istituzioni e per questo ve ne sono degli esemplari che vengono esibiti durante delle cerimonie solenni; un esempio sono le mazze presenti nello stemma dell'Universit\u00e0 di Pavia, che vengono trasportate in processione davanti al rettore nel corso della cerimonia d'inaugurazione dell'anno accademico."}
{"id": "1135453", "revid": "33689", "url": "https://it.wikipedia.org/wiki?curid=1135453", "title": "Procopio Antemio", "text": "Biografia.\nProcopio era il figlio dell'imperatore d'Occidente Antemio e di Elia Marcia Eufemia, figlia dell'imperatore d'Oriente Marciano. Rimase a Costantinopoli, alla corte di Leone I, mentre il padre regn\u00f2 brevemente (469-472) in Italia e Gallia, tentando senza successo di restaurare il potere imperiale nelle province occidentali.\nNel 479 Procopio e i fratelli, Flavio Marciano e Romolo, si ribellarono contro il nuovo imperatore d'Oriente, Zenone, in quanto Marciano, avendo sposato la figlia di Leone I, vantava diritti sul soglio imperiale. Dopo alcune vittorie iniziali, la rivolta venne sedata dal generale Illo: Marciano venne catturato, mentre Procopio e Romolo fuggirono in Italia.\nProcopio torn\u00f2 poi a Costantinopoli, iniziando una carriera politica di un certo riguardo, visto che nel 515 divenne console."}
{"id": "1135454", "revid": "1632387", "url": "https://it.wikipedia.org/wiki?curid=1135454", "title": "Agent Orange (album)", "text": "Agent Orange \u00e8 il terzo album del gruppo thrash metal tedesco Sodom, pubblicato nel 1989.\nAgent Orange \u00e8 stato il primo album Thrash metal tedesco ad entrare nelle classifiche in Germania; inoltre, \u00e8 l'album di Thrash metal teutonico che ha venduto pi\u00f9 copie.\nIl disco.\nL'album \u00e8 dedicato \"to all people - soldiers and civilians - who died by senseless aggressions of wars all over the world\" (a tutte le persone - soldati e civili - morti nelle insensate azioni di guerra in tutto il mondo). L'argomento centrale dei testi \u00e8 proprio la guerra, in particolare la guerra del Vietnam (argomento spesso trattato dal \"frontman\" Tom Angelripper, in canzoni come \"Persecution Mania\" o nel concept album M-16). \"Agent Orange\" \u00e8 infatti il nome di un erbicida, l'Agente Arancio, che origina diossina, utilizzato dall'esercito americano nella guerra del Vietnam per distruggere le foreste che offrivano riparo ai Viet Cong. La canzone \"Magic Dragon\", inoltre, descrive l'attacco di un AC-47, cannoniera volante americana.\nNon bisogna tuttavia pensare che il gruppo esalti o glorifichi la guerra: essa \u00e8 mostrata nel suo aspetto pi\u00f9 crudo e realistico, condannata come atrocit\u00e0 orribile, e il vero pensiero della band \u00e8 espresso nella canzone \"Ausgebombt\": \"no trade with death, no trade with arms, dispense the war, learn from the past\" (niente affari con la morte, niente affari con le armi, rifiuta la guerra, impara dal passato).\nNel marzo del 2010 \"Agent Orange\" \u00e8 stato pubblicato nuovamente includendo un secondo CD bonus ed altro materiale inedito, come alcune foto rare.\nLa copertina.\nNell'artwork di copertina \u00e8 raffigurato un attacco aereo di un AC-47, del quale si vede anche l'interno, dove \u00e8 presente Knarrenheinz con la solita tuta, la maschera e l'M-16. Nell'immagine estesa comprendente anche il retro della copertina, si scopre che il raid sta colpendo uno stabilimento dei Viet Cong, bombardato anche da un altro aereo e sovrastato da un terzo velivolo che sparge sul villaggio l'agente arancio (che d\u00e0 il titolo all'album), il cui fumo assume la forma di un teschio.\nL'mmagine \u00e8 chiaramente tratta dalla foto scattata da Larry Burrows \"AC-47\", durante la guerra del Vietnam."}
{"id": "1135463", "revid": "110157", "url": "https://it.wikipedia.org/wiki?curid=1135463", "title": "Sertularia argentea", "text": "La felce dell'aria (Sertularia argentea) \u00e8 un idrozoo della famiglia Sertulariidae.\nPesca.\n\u00c8 comunemente venduta come curiosit\u00e0, come pianta decorativa per interni o come decorazione per acquari, col nome di \"Felce dell'aria\" o \"Pianta Nettuno\".\nQuesta \"felce\" non cresce, non ha radici e neanche foglie, poich\u00e9 non \u00e8 nemmeno una pianta ma una colonia essiccata, e quindi morta, di piccoli idrozoi che sono stati tinti di verde. Se immersa nell'acqua la colorazione si dissolve.\nI rami di \"S. argenta\" sono composti da molte piccole camere chitinose dove il singolo idrozoo viveva. Quando la colonia era viva, un polipo con numerosi tentacoli occupava ciascuna camera, chiamata idroteca. A volte qualche briozoo \u00e8 venduto come \"Felce dell'aria\".\nLa maggior parte delle felci dell'aria \u00e8 raccolta dalle reti a strascico nel Mare del Nord."}
{"id": "1135465", "revid": "1632387", "url": "https://it.wikipedia.org/wiki?curid=1135465", "title": "Ausgebombt", "text": "Ausgebombt \u00e8 un extended play (EP) del gruppo thrash metal tedesco Sodom, pubblicato nel 1989. Al suo interno \u00e8 presente la versione in tedesco, con la collaborazione di Bela B. dalla band punk Die \u00c4rzte, della canzone Ausgebombt, inserita nell'album \"Agent Orange\" (1989); Don't Walk Away, cover dei Tank (uno dei gruppi preferiti dal frontman Tom Angelripper), presente anche come bonus track su \"Agent Orange\"; e infine una versione live del brano Incest, dall'album \"Agent Orange\", registrata ad Eissporthalle Braunschweig nel 1989."}
{"id": "1135466", "revid": "123458853", "url": "https://it.wikipedia.org/wiki?curid=1135466", "title": "Visinada", "text": "Visinada (in croato \"Vi\u017einada\") \u00e8 un comune croato di 1.155 abitanti, situato nella parte occidentale dell'Istria a 17 km da Parenzo.\n\u00c8 situata all'intersezione tra la strada Buie-Pola (M2, E751) e la strada locale verso Parenzo.\nStoria.\nLe origini di Visinada risalgono alla Preistoria, inoltre scavi archeologici nei pressi del villaggio di Ferenci all'inizio degli anni '50 hanno trovato tracce di una necropoli del VII secolo.\nIl territorio era inserito nel feudo monastico dell'abbazia di San Michele Sottoterra di Diliano di Visignano. Il feudo era un vasto territorio, compreso fra i territori di Parenzo e Montona, che da Visignano attraverso la vasta campagna di Colombera andava a Santa Domenica fino alla Madonna dei Campi e Visinada e Torre di Parenzo.\nNel 1060 l'imperatore Enrico IV concede al vescovo Adelmano di Parenzo la giurisdizione dell'abbazia di San Michele Sottoterra e da questa data il monastero perder\u00e0 la sua indipendenza pur conservando ampia autonomia, ed il feudo monastico entrer\u00e0 nei possedimenti ecclesiastici della Diocesi di Parenzo.\nDopo il 1077 il vescovo di Parenzo don\u00f2 Visinada e Visignano a Enrico di Eppenstein, marchese d'Istria.\nLa parrocchiale fu menzionata per la prima volta nel 1177 in un documento papale che garantiva al vescovo di Parenzo i privilegi sul paese.\nNel 1203 il paese \u00e8 inserito nell'atto di ricognizione dei confini delle cosiddette \u201cterre di S. Mauro\u201d, nome che identificava il territorio di Parenzo, dal nome del vescovo Mauro di Parenzo (V secolo); l'atto di ricognizione era stato disposto dal Patriarca di Aquileia Volchero, marchese d'Istria.\nAllo stesso periodo risale il passaggio di Visinada e Visignano dal territorio di Parenzo a quello di Montona, ma restava la sua sottoposizione alla Diocesi di Parenzo.\nVisinada appartenne dal 1278 al 1797 alla Repubblica di Venezia. Il territorio fu abitato da popolazioni provenienti dalla Venezia Giulia e tra il XVI e il XVII secolo giunsero famiglie contadine provenienti dalla Dalmazia e da altre zone in fuga dalle conquiste ottomane.\nAlla caduta della Repubblica di Venezia, nel 1797, Visinada pass\u00f2 sotto la dominazione austriaca e poi della Francia napoleonica (1806 \u2013 1814), all'interno delle province illiriche; in questo periodo al comune di Visinada venne aggregato il territorio di Visignano. Con il Congresso di Vienna Visinada, con l'Istria, torn\u00f2 sotto l'Austria. Nel 1849 Visignano si stacco da Visinada e ritorno ad essere un comune autonomo, in seguito gli furono aggregati Montelino/S. Vitale (1851), Mondellebotte e San Giovanni della Cisterna (1864).\nAl termine della prima guerra mondiale, dopo il trattato di Rapallo, pass\u00f2 al regno d'Italia. Al termine della seconda guerra mondiale pass\u00f2 alla Croazia nella federazione jugoslava. Come in diverse altre localit\u00e0 dell'Istria molti abitanti lasciarono il paese a causa dell'esodo istriano. Nel 1991 Visinada divenne parte della Croazia indipendente.\nSociet\u00e0.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Visinada \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nSecondo il censimento del 1910 nell'abitato di Visinada vivevano 1653 parlanti italiano, 705 serbo-croato e 7 tedesco. Secondo il censimento del 2011 risulta esistente una minoranza di 90 italiani, pari allo 7,77%, riuniti nella locale \"Comunit\u00e0 degli Italiani di Visinada\" che aderisce all'Unione Italiana.\nLocalit\u00e0.\nIl comune di Visinada \u00e8 diviso in 27 insediamenti (\"naselja\"):\nEconomia.\nL'economia \u00e8 basata essenzialmente sull'agricoltura."}
{"id": "1135468", "revid": "232", "url": "https://it.wikipedia.org/wiki?curid=1135468", "title": "Vi\u017einada", "text": ""}
{"id": "1135470", "revid": "466539", "url": "https://it.wikipedia.org/wiki?curid=1135470", "title": "Mila Kunis", "text": "Famosa per il ruolo di Lily nel \"Cigno nero\" del 2010, per cui vinse il premio Mastroianni a Venezia e fu candidata a Golden Globe e SAG Awards come miglior attrice non protagonista.\nI suoi altri ruoli importanti sono in \"Amici di letto\" (2011), \"Ted\" (2012), \"Il grande e potente Oz\" (2013) e \"Jupiter - Il destino dell'universo\" (2015). Dal 1999 \u00e8 inoltre la voce di Meg Griffin nella serie animata \"I Griffin\".\nBiografia.\nMila Kunis nasce a \u010cernivci, nell\u2019allora Ucraina sovietica, il 14 agosto del 1983 in una famiglia ebraica aschenazita, seconda dei due figli di Mark, un ingegnere meccanico, ed Elvira Kunis, un'insegnante di fisica. Ha un fratello maggiore, Michael. Nel 1991, sullo sfondo della dissoluzione dell'Unione Sovietica, emigra negli Stati Uniti al seguito della famiglia, grazie ad una lotteria di visti gratuiti, stabilendosi a Los Angeles (in California). Nel 1992 il padre la iscrive a una scuola di recitazione, la Beverly Hills Studios, dove inizia la sua carriera di attrice e incontra il suo agente.\nCarriera.\nNel 1997, a soli 14 anni, partecipa all'audizione per il cast della \"sit-com\" \"That '70s Show\" e, nonostante il provino fosse aperto solo ai maggiorenni, si guadagna la parte di Jackie Burkhart, che la rende famosa al pubblico televisivo. Partecipa anche ad altri telefilm come \"guest star\" o comparsa, tra i quali \"Walker Texas Ranger\", \"Settimo Cielo\" e \"Baywatch\". Dal 1999 diviene la voce ufficiale del personaggio di Meg Griffin nella serie animata \"I Griffin\", subentrandovi come sostituta di Lacey Chabert a partire dalla seconda stagione. Nel 2006 \u00e8 47\u00aa nella classifica delle \"100 donne pi\u00f9 sexy del mondo\" stilata da \"Maxim\".\nNel 2008 interpreta Mona Sax nel film \"Max Payne\" e partecipa al film \"Non mi scaricare\". Nel 2009 si classifica alla 27\u00aa posizione nella classifica \"Top 99 woman\" del sito \"AskMen.com\". Nel 2010 il suo ruolo nel film \"Il cigno nero\" di Darren Aronofsky le fa vincere il Premio Marcello Mastroianni alla 67\u00aa Mostra internazionale d'arte cinematografica di Venezia. Nel 2011, secondo la classifica della rivista \"Maxim\", \u00e8 la quinta donna pi\u00f9 \"sexy\" del mondo e appare al fianco di Justin Timberlake nel celebre film \"Amici di letto\", il successo del film aumenta la sua fama internazionale.\nNel gennaio del 2012 \u00e8 scelta come nuova \"testimonial\" per la linea di borse Miss Dior Primavera/Estate 2012 dalla casa di moda francese Dior, ma \u00e8 licenziata alla fine dello stesso anno perch\u00e9 \"non pi\u00f9 conforme alle esigenze d'immagine previste dal brand\". Nel frattempo recita il ruolo di Lori, ragazza di John, nel film Ted, e la rivista Forbes la posiziona al nono posto tra le attrici pi\u00f9 pagate al mondo con un guadagno di 11 milioni di dollari.\nNel 2013 recita ne Il grande e potente Oz al fianco di James Franco, Rachel Weisz e Michelle Williams ed \u00e8 prima nella classifica di \"FHM 100 Sexiest Women\". \u00c8 protagonista accanto a Channing Tatum del film \"Jupiter - Il destino dell'universo\" in uscita in Italia il 5 febbraio 2015. Nel 2015 \u00e8 stato annunciato che produrr\u00e0 la serie horror-comedy \"Trapped\" con Rob Zombie, per il canale Starz. Nel 2017 viene inserita dalla rivista \"Forbes\", al quinto posto fra le attrice pi\u00f9 pagate, con un guadagno di 15.5 milioni di dollari.\nNel 2020 \u00e8 coprotagonista con Glenn Close del dramma \"Quattro buone giornate\", diretto da Rodrigo Garc\u00eda, e distribuito nella primavera 2021.\nVita privata.\nDal 2002 al 2011 Mila ha avuto una relazione con l'attore Macaulay Culkin e dall'aprile 2012 ha una relazione con l'attore Ashton Kutcher, conosciuto nel 1998. Nel marzo 2014 la coppia si fidanza e il 1\u00ba ottobre 2014 nasce la loro primogenita: Wyatt Isabelle Kutcher. Il 4 luglio 2015 la coppia si sposa ad Hollywood. Il 30 novembre 2016 nasce Dimitri Portwood, secondo figlio della coppia.\nMila ha sofferto di uveite (per anni ha visto molto poco dall'occhio destro e la malattia le ha causato una eterocromia degli occhi), problema per cui \u00e8 stata sottoposta ad un intervento chirurgico nel 2010. Parla fluentemente l'inglese, imparato dopo l'arrivo negli Stati Uniti, ed il russo (ma non \u00e8 in grado di leggere il cirillico).\nDoppiatrici italiane.\nNelle versioni in italiano delle opere in cui ha recitato, Mila Kunis \u00e8 stata doppiata da:\nDa doppiatrice \u00e8 sostituita da:"}
{"id": "1135474", "revid": "5456", "url": "https://it.wikipedia.org/wiki?curid=1135474", "title": "Milena Markovna Kunis", "text": ""}
{"id": "1135485", "revid": "36426", "url": "https://it.wikipedia.org/wiki?curid=1135485", "title": "Mela della discordia", "text": ""}
{"id": "1135491", "revid": "1573940", "url": "https://it.wikipedia.org/wiki?curid=1135491", "title": "Staphyliniformia", "text": "L'infraordine degli Staphyliniformia , \u00e8 un raggruppamento dell'ordine dei Coleoptera (sottordine Polyphaga).\nSistematica.\nL'infraordine si suddivide in due superfamiglie:"}
{"id": "1135494", "revid": "5456", "url": "https://it.wikipedia.org/wiki?curid=1135494", "title": "Vento divino", "text": ""}
{"id": "1135499", "revid": "838137", "url": "https://it.wikipedia.org/wiki?curid=1135499", "title": "Limite insiemistico", "text": "In matematica, il limite di una successione di insiemi, formula_1, \u00e8 un insieme che contiene gli elementi che sono contenuti in un numero infinito di insiemi formula_2 e che sono esclusi al pi\u00f9 da un numero finito di essi.\nSuccessioni monotone.\nUna successione di insiemi formula_1 viene detta monotona se \u00e8:\nIn una successione crescente, fissato un \"n\" si ha:\nIl limite di una successione crescente per \"n\" tendente all'infinito \u00e8 definito da:\ned \u00e8 quindi l'insieme che contiene gli elementi appartenenti a tutti gli insiemi da un certo indice in poi. In simboli:\nformula_10.\nIn una successione decrescente, fissato un \"n\" si ha:\nIl limite di una successione decrescente per \"n\" tendente all'infinito \u00e8 definito da:\ned \u00e8 l'insieme che contiene gli elementi contenuti in tutti gli insiemi. In simboli:\nformula_13.\nSuccessioni qualsiasi.\nIn generale, data una qualsiasi successione di insiemi, si definiscono:\nLa definizione del limite inferiore \u00e8 pi\u00f9 restrittiva e si ha quindi sempre:\nSe il limite inferiore e quello superiore coincidono, la successione \u00e8 detta convergente ed il suo limite \u00e8:\nUsando la notazione della funzione indicatrice, si pu\u00f2 anche dire che l'insieme limite \u00e8 definito come:"}
{"id": "1135502", "revid": "253269", "url": "https://it.wikipedia.org/wiki?curid=1135502", "title": "Danny Masterson", "text": "Biografia.\nInizia la sua carriera all'et\u00e0 di 4 anni come baby modello, e successivamente entra nel mondo delle pubblicit\u00e0 interpretandone oltre 100, cos\u00ec la sua famiglia decide di trasferirsi a Los Angeles. Nel 1993 esordisce nel cinema in \"Beethoven 2\", dove interpreta Seth. Seguono le parti in \"Bye Bye Love\" e soprattutto in \"Face/Off\", dove \u00e8 Karl, fidanzato della figlia del protagonista.\nIn televisione partecipa ad alcune puntate di \"Party of Five\", \"NYPD Blue\" e \"Cybill\" prima di sfondare definitivamente interpretando Steven Hyde nella sit-com americana \"That '70s Show\". Ha partecipato al video dei Len \"Feelin' alright\". Fratello dell'attore Christopher Masterson e dell'attrice Alanna Masterson, nel 2011 si \u00e8 sposato con l'attrice Bijou Phillips da cui ha avuto una figlia, Finna Francis, nel febbraio 2014.\nAccuse di stupro.\nNel marzo 2017 quattro donne hanno presentato accuse di aggressione sessuale contro Masterson; il dipartimento di polizia di Los Angeles ha di conseguenza aperto un'indagine. Masterson, attraverso il suo agente, ha negato le accuse. In risposta alle accuse, Netflix ha licenziato Masterson dalla sua serie comica \"The Ranch\" il 5 dicembre 2017, dicendo in una nota: \"Ieri \u00e8 stato il suo ultimo giorno nello show e la produzione riprender\u00e0 all'inizio del 2018 senza di lui\". Masterson ha dichiarato di essere \"ovviamente molto deluso dalla decisione di Netflix di cancellare il mio personaggio da \"The\" Ranch\". Una quinta donna che ha frequentato Masterson ha fatto accuse di stupro simili nel dicembre 2017. Fu abbandonato come cliente dalla United Talent Agency.\nUn episodio previsto per il 2019 dello show Aftermath di Leah Remini, incentrato sulle accuse di stupro di Masterson, \u00e8 stato ritardato a causa di ci\u00f2 che uno degli accusatori di Masterson ha definito la pressione della chiesa di Scientology. L'episodio alla fine \u00e8 andato in onda il 27 agosto 2019. Cedric Bixler-Zavala, cantante per le band The Mars Volta e At the Drive-In, ha affermato che Masterson ha aggredito sessualmente sua moglie Chrissie Carnell Bixler e dichiarato la canzone della sua band \"Incurably Innocent\" (dall'album \"In\u2022ter a\u2022li\u2022a\" del 2017 ) riguarda l'incidente.\nNell'agosto 2019 quattro donne hanno intentato una causa contro Masterson e la chiesa di Scientology per stalking e molestie, derivanti dalle loro accuse di stupro. Il 17 giugno 2020, Masterson \u00e8 stato accusato di aver violentato una donna di 23 anni nel 2001, una donna di 28 anni all'inizio del 2003 e una donna di 23 anni alla fine del 2003. I tre conti vengono dopo un tre -indagine annuale che inizia nel 2017. Se condannato, Masterson rischia fino a 45 anni di prigione. Il 21 gennaio 2021 si \u00e8 dichiarato non colpevole."}
{"id": "1135503", "revid": "68105", "url": "https://it.wikipedia.org/wiki?curid=1135503", "title": "Virtual Enterprise", "text": ""}
{"id": "1135504", "revid": "400518", "url": "https://it.wikipedia.org/wiki?curid=1135504", "title": "Fazioli", "text": "La Fazioli (propriamente \"Fazioli Pianoforti S.p.A.\") \u00e8 una azienda italiana produttrice di pianoforti a coda e da concerto con sede a Sacile (PN), in localit\u00e0 Ronche.\nStoria.\nL'impresa \u00e8 nata alla fine degli anni Settanta da un'idea del pianista ed ingegnere Paolo Fazioli (classe 1944, originario di Roma), che riun\u00ec attorno a s\u00e9 una squadra di esperti (studiosi di acustica, tecnologi del legno e pianisti) nell'intento di costruire pianoforti a coda di alta qualit\u00e0 e dotati di un timbro caratteristico e originale. L'azienda viene costituita formalmente nel gennaio del 1981 e costruita su un terreno a fianco del mobilificio di famiglia.\nNel corso degli anni '80 e '90 la Fazioli ha acquisito una crescente popolarit\u00e0 internazionale per il valore artistico dei propri strumenti; essi hanno ottenuto apprezzamenti scritti da parte di numerosi pianisti, tra i quali Vladimir Ashkenazy, Lazar Berman, Alfred Brendel, Aldo Ciccolini, H\u00e9l\u00e8ne Grimaud, Friedrich Gulda, Herbie Hancock, Angela Hewitt, Nikita Magaloff, Garrick Ohlsson, Murray Perahia, Tam\u00e1s V\u00e1s\u00e1ry. Nel 2003 21 pianoforti Fazioli furono utilizzati a New York durante la cerimonia di commemorazione delle vittime nell'attentato dell'11 settembre, quando fu eseguita in prima assoluta mondiale la \"Threnodia per 21 pianoforti\" di Daniele Lombardi. Nel 2010 gli organizzatori del Concorso Chopin di Varsavia hanno dato ai concorrenti la possibilit\u00e0 di suonare anche pianoforti Fazioli.\nSebbene l'azienda sia italiana, il suo mercato \u00e8 soprattutto estero (rappresenta il 95% dei ricavi): solamente l'11 dicembre 2009 viene aperto il primo showroom italiano a Milano. Esso \u00e8 situato nei pressi del Conservatorio, per l'esattezza nell'angolo fra Via del Conservatorio e Corso Monforte, e quindi non lontano dal Teatro alla Scala, nei locali precedentemente occupati da uno storico negozio, \"Mitarotonda\", punto di riferimento per musicisti di ogni genere.\nCaratteristica peculiare della fabbrica Fazioli \u00e8 l'artigianalit\u00e0 di tutti i pianoforti, costruiti uno per uno. La produzione \u00e8 bassa: ci vogliono circa 30 mesi per costruire un pianoforte e quindi la produzione annua \u00e8 di 150 unit\u00e0 che possono sfiorare i 170 con l'ampliamento dell'azienda. C'\u00e8 la possibilit\u00e0 di personalizzare lo strumento: poich\u00e9 ogni pianoforte \u00e8 costruito artigianalmente, la Fazioli concede ai propri clienti la possibilit\u00e0 di personalizzare l'aspetto del modello che intendono acquistare (le modifiche possono essere nella forma, nelle superfici e nella decorazione).\nAi pianoforti Fazioli sono dedicati un capitolo del libro \"La bottega del pianoforte\" di Thad E. Carhart (Ponte alle Grazie, ISBN 9788879285148, titolo originale: \"The Piano Shop on the Left Bank\") e un blu-ray dal titolo \"The Sound of the Concert Grand Fazioli F278: Costantino Catena plays Debussy and Schumann\" (Camerata Tokyo 2013, CMBD-80005 ).\nNell'aprile 2005 Paolo Fazioli ha inaugurato una sala da concerto, costruita a fianco della sua impresa e chiamata \"Fazioli Concert Hall\".\nNel 2015 entra in azienda anche il primo figlio di Paolo Fazioli, Luca, laurea in economia. Nel giugno 2017 la Friulia rinnova con un aumento di capitale la sua presenza nell'azienda con una partecipazione del 5%.\nModelli.\nLa casa produttrice costruisce sei modelli, i cui nomi sono formati da una \"F\" (prima lettera del nome della casa), seguita dalla lunghezza in centimetri del pianoforte.\nI modelli vanno dal pi\u00f9 piccolo F156 al pi\u00f9 grande F308, con gli intermedi F183, F212, F228 e F278.\nPer l'F308, che risulta essere uno dei pi\u00f9 grandi pianoforti a coda del mondo, \u00e8 stato brevettato dalla stessa Fazioli un \"quarto pedale\": \u00e8 un pedale che diminuisce il volume del suono senza modificarne il timbro e al tempo stesso riduce la corsa del tasto; \u00e8 possibile acquistare questo modello con o senza il quarto pedale.\nLa tavola armonica di tutti i modelli \u00e8 costruita con lo stesso legno utilizzato da Stradivari per i suoi celeberrimi strumenti ad arco: l'abete rosso della Val di Fiemme. La societ\u00e0 \u00e8 divenuta anche celebre per la costruzione di pianoforti di design, primo fra tutti M. Liminal disegnato da Philippe Gendre, designer francese, strumento caratterizzato dalle forme sinuose che dovrebbero ricordare quelle delle onde del mare, insieme al recente Aria, presentato al Musikmesse di Francoforte del 2016.\nCuriosit\u00e0.\nNel film \"Cinquanta sfumature di grigio\" il protagonista, Christian Grey, suona un pianoforte Fazioli.\nNel film Il Verdetto la protagonista, Emma Thompson, suona un pianoforte Fazioli.\n\"Non mettere Salieri sulla coda del mio Fazioli\" \u00e8 la frase di Caparezza nel brano 'La guerra del sale', cantato insieme a Daniele Silvestri, nell'ultimo album di quest'ultimo dal titolo 'Acrobati'."}
{"id": "1135514", "revid": "1305772", "url": "https://it.wikipedia.org/wiki?curid=1135514", "title": "Giorgio Cavaglieri", "text": "Biografia.\nNato in una famiglia benestante, fin da giovanissimo si appassion\u00f2 alla pittura dipingendo ritratti in stile na\u00eff. Nei primi anni trenta si laure\u00f2 in architettura ed in ingegneria con il massimo dei voti al Politecnico di Milano e per qualche anno lavor\u00f2 come riparatore presso l'aeronautica militare italiana.\nNel 1938, a seguito delle cosiddette leggi razziali, cio\u00e8 anti-ebraiche approvate dal governo Mussolini, l'ebreo Cavaglieri fu costretto ad emigrare negli Stati Uniti d'America. Durante la seconda guerra mondiale fu addetto della United States Army e progett\u00f2 la costruzione di edifici militari degli alleati in Normandia ed a Berlino.\nSpecializzato nella tecnica del restauro, nella \"Grande Mela\" Cavaglieri ripar\u00f2 numerosi edifici tra cui la celebre biblioteca ed il teatro pubblico; molto successo ebbero i suoi lavori nella \"Jefferson Market Library\" situata nel Greenwich Village, che gli permise di diventare negli anni sessanta uno dei pi\u00f9 celebri architetti del mondo.\nFu anche pittore instancabile, e realizz\u00f2 quadri anche in et\u00e0 avanzatissima. I suoi dipinti furono esposti nei pi\u00f9 importanti musei ed in numerose citt\u00e0 come Parigi, Amsterdam, Praga, Berlino, Pechino e Citt\u00e0 del Messico. Tra le sue opere pi\u00f9 celebri si ricordano \"Central Park\" (1993) e \"Piazza San Marco\" (2003), omaggi alle due citt\u00e0 che egli ha pi\u00f9 amato nella sua vita, New York e Venezia."}
{"id": "1135516", "revid": "1543377", "url": "https://it.wikipedia.org/wiki?curid=1135516", "title": "Sinend\u00e9", "text": "Sinend\u00e9 \u00e8 una citt\u00e0 situata nel dipartimento di Borgou nello Stato del Benin con 75.422 abitanti (stima 2006).\nAmministrazione.\nIl comune \u00e8 formato dai seguenti 4 arrondissement:"}
{"id": "1135517", "revid": "123979643", "url": "https://it.wikipedia.org/wiki?curid=1135517", "title": "Rapimento di Carlo Saronio", "text": "Il rapimento di Carlo Saronio venne compiuto il 14 aprile 1975 dal Fronte Armato Rivoluzionario Operaio per finanziare le attivit\u00e0 del gruppo terrorista di estrema sinistra La vittima rimase uccisa il giorno stesso del rapimento da una dose eccessiva di cloroformio ma i sequestratori riuscirono lo stesso a farsi pagare dalla famiglia ignara una parte del riscatto, per poi venire arrestati in Svizzera con parte di esso; il corpo della vittima verr\u00e0 rinvenuto solo nel 1979.\nStoria.\nCarlo Saronio era un giovane ingegnere milanese, ricercatore presso l'Istituto Mario Negri di Milano, figlio del chimico e imprenditore Piero Saronio, scomparso nel 1968, titolare di contestati stabilimenti altamente inquinanti dediti alla produzione di coloranti, e a capo delle Industrie Farmaceutiche Carlo Erba. \nLa sera del 14 aprile 1975 alcuni elementi del Fronte Armato Rivoluzionario Operaio, un gruppo che era fuoriuscito da Potere Operaio, tra cui un amico di Saronio, Carlo Fioroni, rapirono il giovane, aiutati da alcuni uomini della malavita comune reclutati per l'occasione, tra cui l'ex legionario Giustino De Vuono. .\nIl proposito dell'azione era di estorcere alla famiglia un ricco riscatto, che sarebbe in parte andato alla \"manovalanza\" del rapimento ed, in parte, a finanziare il gruppo terroristico. Il contatto tra criminali e terroristi probabilmente era avvenuto in carcere. Il gruppo prese Saronio, stordendolo con del cloroformio. L'imperizia dei rapitori, tuttavia, provoc\u00f2 la morte della vittima durante il trasferimento al luogo della detenzione, uccisa da una dose letale dei vapori dell'anestetico.\nI rapitori chiesero inizialmente 5 miliardi di lire. Dopo alcune contrattazioni telefoniche tramite mediatori, la famiglia e i rapitori si accordarono per un pagamento di una prima rata di 470 milioni di lire, pagata alla cieca e senza prove della salute di Saronio. L'accordo prevedeva il pagamento la sera del 9 maggio alle 22.00, sotto un cavalcavia dell'autostrada Milano-Genova, nei pressi dello svincolo del casello di Bereguardo. Il riscatto venne pagato in banconote da 100.000 lire, non segnate ma coi numeri di serie registrati. Con la suddivisione del primo bottino, 160 milioni di lire andarono ai criminali che parteciparono all'azione.\nLe indagini.\nDopo la spartizione dei soldi, Fioroni ebbe contatti con altri esponenti della lotta armata di estrema sinistra: in un incontro con Cecco Bellosi (precedentemente esponente di Potere Operaio nella struttura Lavoro Illegale, e anni dopo entrato nelle Brigate Rosse), Fioroni afferm\u00f2 che il rapimento era stato organizzato dal Servizio Informazioni Difesa.\nFioroni fu fermato a Bellinzona il 16 maggio 1975 durante la fuga coi compagni Maria Cristina Cazzaniga e Franco Prampolini, scoperto con 67 milioni in contanti destinati al riciclaggio attraverso le banche svizzere. I soldi erano stati portati in Svizzera in una bombola di metano di una Fiat 124.\nFioroni raccont\u00f2 a Bellosi (stando alle memorie di quest'ultimo) che il SID era coinvolto nella vicenda, poich\u00e9 nel rinvenimento di una base brigatista presso Robbiano di Mediglia era emerso il suo nome: poich\u00e9 i terroristi erano soliti usare tra di loro i nomi in codice mentre per i militanti della parte opposta indicavano nomi e cognomi in chiaro, secondo Fioroni era evidente che vi fosse stato un intervento da parte di una forza schierata contro Potere Operaio. Il racconto di Fioroni si dimostr\u00f2 un palese depistaggio, per coprirsi la fuga sfruttando la eventuale cattura di commilitoni.\nTolto il pagamento dei complici e i soldi di Fioroni, rimanevano 243 milioni di lire, scomparsi nel nulla e probabilmente destinati al finanziamento di gruppi eversivi della sinistra extraparlamentare di Reggio Emilia, ideatori e promotori dell'azione.\nL'italiano venne fermato mentre effettuava operazioni di cambio: del denaro in suo possesso, 63 banconote vennero identificate con quelle usate per il pagamento del riscatto, i cui numeri erano stati registrati.\nEmerse che la Cazzaniga era conoscente di Saronio, e che aveva pernottato a Milano sotto falso nome nel periodo del sequestro, presentandosi come moglie di Fioroni. Nel marzo 1975 era anche stata ospite a casa di Saronio. Emersero prove di un viaggio in auto compiuto dalla Cazzaniga e da Fioroni da Milano a Treviglio, dove la coppia avrebbe incontrato i \"manovali\" del sequestro. L\u00ec il gruppo avrebbe effettuato delle prove. Sull'auto venne rinvenuto un rotolo di nastro adesivo, compatibile con quello usato nelle prove del rapimento.\nDalla Cazzaniga emersero anche i nomi di un delinquente comune, Carlo Casirati, e della sua amante, che erano stati ospiti della donna nel 1974; i due vennero presto collegati al sequestro. Inizialmente accusata solo di ricettazione e favoreggiamento, la sua posizione divenne pi\u00f9 grave poich\u00e9 appariva correlata all'organizzazione dell'azione criminale. Prampolini venne ricollegato a Fioroni, e fu identificato come uno degli esecutori del sequestro. Aveva conosciuto Casirati e altri membri dell'organizzazione, con cui aveva avuto contatti in passato.\nIl 19 maggio il Sostituto Procuratore della Repubblica di Milano emise un ordine di cattura, e il 6 giugno venne chiesta l'estradizione per i tre prigionieri, accusati di concorso nel reato di \"sequestro a scopo di rapina ed estorsione\".\nPoco dopo la prima richiesta, l'ambasciata italiana emend\u00f2 l'ordine d'arresto di Fioroni, aggiungendo i reati di banda armata e associazione sovversiva.\nI tre prigionieri si opposero all'estradizione: il Dipartimento federale di giustizia e polizia svizzero acconsent\u00ec a concedere l'estradizione per i reati legati al sequestro, ma rifiut\u00f2 le imputazioni relative alle attivit\u00e0 terroristiche. Infine, i tre prigionieri vennero estradati.\nIl 23 maggio a Milano venne arrestata una donna, Brunhilde Pertramer, moglie di Oreste Strano, un personaggio allora ritenuto vicino alle Brigate Rosse e a Toni Negri, ritenuto erroneamente il leader della formazione armata. La Pertramer era gi\u00e0 inquisita nell'ambito di un'inchiesta istruita dal 1974 a Torino dai giudici Giancarlo Caselli e Luciano Violante contro diversi gruppi terroristici. La donna viene scagionata dopo tre giorni, e scarcerata dopo sei (era stata trattenuta per il possesso illecito nella propria abitazione di una sciabola, classificata \"arma da guerra\").\nTradotto in carcere e condannato, dopo alcuni anni Fioroni decise di collaborare con le autorit\u00e0. Nel 1979 denunci\u00f2 in un memoriale i nomi dei propri complici. Nel memoriale, che caus\u00f2 l'arresto di un centinaio di persone, veniva accusato dell'omicidio il discusso filosofo comunista Toni Negri che fu poi scagionato dall'accusa.\nIl corpo di Saronio fu ritrovato solo nel 1979, grazie alla collaborazione di Carlo Casirati, uno dei delinquenti comuni che avevano partecipato al rapimento. Coi soldi del riscatto era fuggito a Caracas, in Venezuela, dove era stato rintracciato dalla polizia italiana.\nCasirati aveva tentato di ricattare la famiglia Saronio per ottenere altri 200 milioni in cambio dell'indicazione del luogo di sepoltura del cadavere.\nArrestato ed estradato in Italia, forn\u00ec l'ubicazione della sepoltura e per questo ottenne i benefici di legge con una pena detentiva ridotta da 27 a quasi 10 anni in sede di appello, causa la sua collaborazione.\nCarlo Saronio venne sepolto nella tomba di famiglia al cimitero Monumentale di Milano.\nAnche Fioroni godette dei benefici della legge Cossiga sui terroristi che collaborano, ed usc\u00ec dal carcere il 4 febbraio 1982. Ottenne un passaporto e si trasfer\u00ec all'estero.\nCollegamenti col caso Campanile.\nSecondo il padre di Alceste Campanile, un ventiduenne ex-fascista emiliano passato a Lotta Continua e rinvenuto ucciso il 12 giugno 1975, il giovane era venuto a sapere alcune informazioni relative al sequestro Saronio. La responsabilit\u00e0 dell'omicidio di Campanile veniva allora attribuita a gruppi neofascisti, ma le parole del padre aprirono una nuova pista: secondo questa teoria, Campanile potrebbe essere stato ucciso da alcuni suoi compagni con lo scopo di proteggere i rapitori di Saronio. In una delle sue deposizioni, alcuni anni dopo il sequestro-omicidio, Fioroni raccont\u00f2 di come avesse conosciuto Campanile: durante la preparazione del colpo si era reso necessario modificare la bombola di metano della Fiat 127 in cui si sarebbero dovuti nascondere i soldi del riscatto. Fioroni si era rivolto ad un meccanico compiacente, che aveva un garage a Reggio Emilia. Durante le operazioni di preparazione, Campanile sarebbe stato presente e avrebbe assistito al lavoro.\nLa ricostruzione per\u00f2 si dimostr\u00f2 vera solo in parte. Nel 1999 venne arrestato il criminale comune Paolo Bellini, legato all'estrema destra italiana che in fase di interrogatorio ammise di essere l'assassino di Campanile. \nL'omicidio di Alceste Campanile, personaggio che stando alle deposizioni era indubbiamente legato alla lontana ai personaggi coinvolti nel sequestro, avvenne dunque s\u00ec per motivi politici, ma non per fatti legati all'azione criminosa di Fioroni."}
{"id": "1135519", "revid": "14691", "url": "https://it.wikipedia.org/wiki?curid=1135519", "title": "Ras ben Sakka", "text": ""}
{"id": "1135523", "revid": "54811", "url": "https://it.wikipedia.org/wiki?curid=1135523", "title": "Tchaourou", "text": "Tchaourou \u00e8 una citt\u00e0 situata nel dipartimento di Borgou nello Stato del Benin con 127.169 abitanti (stima 2006).\nAmministrazione.\nIl comune \u00e8 formato dai seguenti 7 arrondissement:"}
{"id": "1135525", "revid": "253269", "url": "https://it.wikipedia.org/wiki?curid=1135525", "title": "Laura Prepon", "text": "Divenuto volto popolare alla fine degli anni '90 nella sitcom \"That '70s Show,\" ha ottenuto il plauso della critica interpretando Alex Vause nella serie televisiva \"Orange Is the New Black\", ruolo che le \u00e8 valso un Satellite Award come miglior attrice non protagonista e tre Screen Actors Guild Award assieme al cast.\nBiografia.\nFiglia di Michael, chirurgo ortopedico morto nel 1993, e Marjorie, \u00e8 l'ultima di 5 figli. Suo padre era di discendenza russa ebraica, mentre sua madre \u00e8 di origine tedesca, inglese e irlandese. Ha frequentato il Watchung Hills Regional High School, e nel 1996 ha studiato recitazione a New York, e pi\u00f9 precisamente alla Thomas' Total Theatre Lab con l'insegnante di recitazione Caroline Thomas.\nNel 1997 ha partecipato al casting di \"That '70s Show\", ottenendo la parte di Donna Pinciotti per tutte e 8 le stagioni, dal 1998 al 2006, sulla rete televisiva Fox. Prepon \u00e8 apparsa in commedie come \"A Woman of Property\" e \"Ascension Day while in New York\". Laura Prepon ha lavorato come modella, vivendo a Milano, Parigi e in Brasile. Durante la sua pausa dal \"That '70s Show\", ha preso parte al film indipendente \"The Pornographer: A Love Story\". Nel 2001 ha avuto la prima possibilit\u00e0 di lavorare come regista nel film indipendente \"Southlander\". \u00c8 stata nominata per un Teen Choice Award nel 2002 per la sua interpretazione in \"That '70s Show\".\n\u00c8 stata sulla copertina di \"Maxim\" per due volte. Nel 2002 \u00e8 stata nominata tra le \"102 donne pi\u00f9 sexy del mondo\" dalla rivista \"Stuff\", e nel 2005 dalla rivista \"Maxim\" tra le \"Hot 100\". Ha dato la voce ad un marine del Comando Spaziale delle Nazioni Unite nel videogioco \"Halo 2\", pubblicato nel 2004. Nel 2005 ha recitato nel film \"Karla\", la vera storia di Paul Bernardo e Karla Homolka, una coppia che ha rapito, abusato sessualmente e ucciso tre giovani ragazze. Questo ruolo segna un contrasto con i suoi soliti ruoli spensierati.\nPrepon ha fatto parte del cast della serie televisiva \"October Road\", che ha debuttato il 15 marzo 2007, ma fu poi cancellato. Nel 2009 Prepon \u00e8 apparsa in tre episodi della serie \"How I Met Your Mother\", nel ruolo di Karen (prima fidanzata di Ted Mosby), mentre nel 2010 \u00e8 apparsa nell'episodio \"Vite Private\" di \"Dr. House - Medical Division\". All'inizio del 2011 \u00e8 apparsa in un episodio di \"Castle\", interpretando un'attrice che studiava per il ruolo di Nikki Heat, uno dei personaggi di Castle. Nel febbraio dello stesso anno viene lanciata la nuova sit-com trasmessa da NBC \"Are You There, Chelsea?\", con lei come protagonista. A met\u00e0 del 2012 Laura Prepon ha firmato per ottenere il ruolo di Alex Vause, spacciatrice di droga e ex fidanzata di Piper Chapman (interpretata da Taylor Schilling), nella serie di Netflix \"Orange Is the New Black\". \nNel 2016 scrive un libro \"The Stash Plan\" con la nutrizionista Elizabeth Troy, un libro sul benessere generale e sull'alimentazione biologica che si basa sulle esperienze personali di Prepon, come le sue lotte con il peso avute sin da quando era bambina. Il libro ha debuttato sulla lista del The New York Times Bestseller ed \u00e8 tra i Best Seller pi\u00f9 venduti di Amazon. Nell'ottobre del 2016 appare nel film \"La ragazza del treno\" (\"The Girl on the Train\"), regia di Tate Taylor, basato sull'omonimo libro di Paula Hawkins, nel ruolo di Cathy. Il 9 giugno 2017 esce nelle sale cinematografiche il film \"The Hero\", diretto da Brett Haley, che vede Prepon nel ruolo di Charlotte.\nVita privata.\nIl 7 ottobre 2016 annuncia il fidanzamento ufficiale con l'attore Ben Foster, dal quale ha avuto la prima figlia, Ella, nata nell'agosto 2017. Il 3 giugno 2018 i due convolano a nozze. A febbraio 2020 nasce il secondo figlio. Nel dicembre 2007, durante un'intervista, ha dichiarato di credere in Scientology dal 1999 fino alla sua uscita nel 2021.\nDoppiatrici italiane.\nNelle versioni in italiano dei suoi lavori, Laura Prepon \u00e8 stata doppiata da:"}
{"id": "1135526", "revid": "767487", "url": "https://it.wikipedia.org/wiki?curid=1135526", "title": "Pissed", "text": "Pissed \u00e8 il terzo album dei Dangerous Toys, uscito nel 1994 per l'Etichetta discografica DMZ Records."}
{"id": "1135527", "revid": "401052", "url": "https://it.wikipedia.org/wiki?curid=1135527", "title": "Seelow", "text": "Seelow \u00e8 una citt\u00e0 del Brandeburgo, in Germania.\n\u00c8 il capoluogo, ma non il centro maggiore, del circondario (\"Landkreis\") del M\u00e4rkisch-Oderland (targa MOL).\nSeelow, pur non appartenendo ad alcuna comunit\u00e0 amministrativa, ospita la sede della comunit\u00e0 Seelow-Land.\nGeografia fisica.\nSeelow dista circa 60 km (est) da Berlino, e circa 10 dal confine con la Polonia.\nStoria.\nNel 1945 vi fu combattuta l'omonima battaglia, che vide affrontarsi 100.000 soldati Tedeschi contro 1.000.000 di soldati Sovietici. L'esito fu scontato, ma la vittoria Sovietica, con la conseguente avanzata, diede ufficialmente inizio alla Battaglia di Berlino. Fino al 1993, Seelow \u00e8 stata capoluogo del circondario omonimo (targa SEE), poi confluito assieme ai circondari di Bad Freienwalde e Strausberg nel M\u00e4rkisch-Oderland.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nSeelow si divide in due zone, corrispondenti all'area urbana e a 1 frazione (\"Ortsteil\"):\nInfrastrutture e trasporti.\nStrade.\nSeelow \u00e8 posta all'incrocio delle strade federali strada federale B\u00a01 e strada federale B\u00a0167.\nFerrovie.\nLa citt\u00e0 conta due stazioni ferroviarie: la stazione di Seelow, sulla linea Eberswalde-Francoforte, e la stazione di Seelow-Gusow, sulla linea Berlino-Kostrzyn.\nIn passato era servita anche dalla ferrovia F\u00fcrstenwalde-Wriezen.\nAmministrazione.\nGemellaggi.\nSeelow \u00e8 gemellata con:"}
{"id": "1135528", "revid": "1543377", "url": "https://it.wikipedia.org/wiki?curid=1135528", "title": "Processo Kv\u00e6rner", "text": "Il processo Kv\u00e6rner (propriamente \"Kv\u00e6rner Carbon Black and Hydrogen Process\" (KCB&amp;H), \u00abprocesso Kv\u00e6rner al nerofumo e idrogeno\u00bb) \u00e8 uno dei metodi sviluppati negli anni ottanta dall'omonima azienda norvegese Kv\u00e6rner Engineering S.A. per la produzione di idrogeno dagli idrocarburi (CnHm), come ad esempio il metano dal gas naturale o dai biogas.\nDescrizione del processo.\nGli idrocarburi vengono separati in una torcia al plasma (confronta plasma, arco elettrico) a circa 1.600\u00a0\u00b0C nei loro costituenti, cio\u00e8 carbonio puro (carbone attivo) e idrogeno.\nEquazione della reazione: formula_1\nIl grande vantaggio rispetto a tutti gli altri metodi di \"reforming\" conosciuti (\"steam reforming\", ossidazione parziale, ecc.) \u00e8 che al posto dell'anidride carbonica si forma carbonio puro e che, quindi, non si producono emissioni significative.\nAttraverso l'elevato contenuto di energia di questi prodotti e attraverso l'elevata temperatura del vapore surriscaldato che parimenti si forma, si produce un'efficienza energetica di quasi il 100%. Di questo circa il 48% spetta all'idrogeno, circa il 40% al carbone attivo e il 10% al vapore surriscaldato."}
{"id": "1135531", "revid": "767487", "url": "https://it.wikipedia.org/wiki?curid=1135531", "title": "The R.tist 4.merly Known as Dangerous Toys", "text": "The R.tist 4.merly Known as Dangerous Toys \u00e8 il quarto album dei Dangerous Toys, uscito il 17 ottobre 1995 per l'etichetta discografica DMZ Records.\nLa copertina dell'album \u00e8 una parodia della copertina dell'album di Prince \"Lovesexy\" (1988)."}
{"id": "1135536", "revid": "67712", "url": "https://it.wikipedia.org/wiki?curid=1135536", "title": "Jean-Sifrein Maury", "text": ""}
{"id": "1135537", "revid": "253269", "url": "https://it.wikipedia.org/wiki?curid=1135537", "title": "Robert Powell", "text": "Biografia.\nI primi anni.\nPowell nacque a Salford, nel Lancashire, figlio di Kathleen Davis e di John Wilson Powell. Frequent\u00f2 in giovent\u00f9 la Manchester Grammar School a Manchester e successivamente entr\u00f2 nel College of Advanced Technology in Salford. Frequent\u00f2 gli studi superiori a Pendlebury ed a Salford.\nLa carriera.\nPowell inizi\u00f2 a recitare quando ancora non si era diplomato. Intenzionato a divenire avvocato, nell'anno accademico 1963-1964 frequent\u00f2 la London University e il corso di diritto commerciale presso il Manchester College of Commerce, ma nel contempo entr\u00f2 nella compagnia diretta da Trevor Nunn. Gli si affianc\u00f2 poco dopo il compagno di studi Bernard Brandon, col quale inizi\u00f2 le prime esperienze nel campo della commedia. Il suo primo ruolo cinematografico fu in \"Rapina al treno postale\" (1967), dove imperson\u00f2 un guidatore di auto. Ebbe un piccolo ruolo anche nella versione originale di \"Un colpo all'italiana\" (1969) come un membro della gang, ma dovette attendere alcuni anni per conquistare il primo successo nel ruolo dello scienziato Toby Wren nella fiction della BBC dal titolo \"Doomwatch\". Su sua richiesta, il suo personaggio venne ucciso nell'ultimo episodio della serie originale, cosicch\u00e9 Powell pot\u00e9 dedicarsi ad altri ruoli, sempre per la BBC, come ad esempio nelle novelle televisive \"Sentimental Education\" (1970) e \"Jude the Obscure\" (1971). Powell apparve inoltre in due episodi (\"Lady Killer\" - \"Death to Sister Mary\") della serie giallo-drammatica inglese \"Thriller\" (1973). Apparve anche nella serie TV \"Looking for Clancy\" (1975), basata sulla novella \"Clancy\" di Frederic Mullally.\nPer molti anni Powell continu\u00f2 a recitare per la televisione, con incursioni occasionali nel mondo del cinema, ad esempio nel ruolo del compositore austriaco Gustav Mahler nel film biografico \"La perdizione\" (1974) di Ken Russell, e del capitano Walker nel film \"Tommy\" (1975), sempre diretto da Russell. Ironicamente, proprio in una scena di quest'ultimo film, per esigenze della trama il capitano Walker viene a trovarsi in una posa da crocifissione, quasi a presagire il futuro ruolo importante di Powell.\nL'attore venne infatti consacrato al grande pubblico con la sua interpretazione di Ges\u00f9 Cristo nel \"Ges\u00f9 di Nazareth\" (1977) di Franco Zeffirelli. Qui si trov\u00f2 per la prima volta a recitare con un cast d'eccezione che includeva, tra gli altri, Olivia Hussey, Peter Ustinov, Laurence Olivier, Ernest Borgnine, Stacy Keach, Christopher Plummer, Rod Steiger, Claudia Cardinale, Anthony Quinn e James Mason. Per il suo ruolo, Powell venne candidato a un BAFTA e vinse molti altri premi televisivi e cinematografici.\nNel 1978 interpret\u00f2 il ruolo di Richard Hanney, protagonista del film \"I 39 scalini\" di Don Sharp, che riscosse un modesto successo di critica, mentre nel 1980 apparve come protagonista nel film \"Harlequin\", per la cui interpretazione vinse un premio come miglior attore al Festival cinematografico di Parigi. Nel 1982 ottenne un premio come migliore attore al Festival di Venezia per il suo ruolo in \"Imperativo\" di Krzysztof Zanussi. Nello stesso periodo si dedic\u00f2 nuovamente alla sit-com comica a fianco del vecchio collega Jasper Carrott, nella parte di un goffo detective nella serie TV \"The Detectives\".\nNel 1984, Powell fece il proprio debutto cinematografico in America con \"What Waits Below\" (noto anche col titolo alternativo di \"Secrets of the Phantom Caverns\").\nFra gli altri suoi ruoli notevoli si ricordano quello del pilota-fantasma Keller in \"Survivor aereo maledetto\" (1981), e di Gabriele D'Annunzio nell'omonimo film (1985) del regista italiano Sergio Nasca, sceneggiato da Piero Chiara. Nel 1988 riprese il ruolo dell'agente segreto Richard Hannay nella serie televisiva \"Hannay\", trasmessa nel 1988-1989 in Gran Bretagna. \nL'attore \u00e8 sposato dal 1975 con Barbara Lord e ha due figli: Barney (nato nel 1977) e Kate (1979).\nCuriosit\u00e0.\nSecondo il racconto del regista - riportato nel volume \"Il mio Ges\u00f9\" (1977) -, Powell prevalse ai casting dello sceneggiato di Franco Zeffirelli - anche se era stato in origine scelto come interprete di Giuda - perch\u00e9, al momento dell'accensione delle luci di scena, una sarta che stava rimaneggiando la tunica di Powell, cadde in ginocchio esclamando \u00ab \"Signore!\" \u00bb."}
{"id": "1135539", "revid": "767487", "url": "https://it.wikipedia.org/wiki?curid=1135539", "title": "Coppa Intertoto UEFA 2001", "text": "La Coppa Intertoto UEFA 2001 vede vincitrici l', il Paris Saint-Germain e il Troyes. Tali squadre accedono alla Coppa UEFA 2001-2002.\nPrimo turno.\n\"Andata 16 e 17 giugno, ritorno 23 e 24 giugno.\"\nSecondo turno.\n\"Andata 30 giugno e 1\u00ba luglio, ritorno 7 e 8 luglio.\"\nTerzo turno.\n\"Andata 14 e 15 luglio, ritorno 21 luglio.\"\nSemifinali.\n\"Andata 25 luglio, ritorno 1\u00ba agosto.\"\nFinali.\n\"Andata 7 agosto, ritorno 21 agosto.\""}
{"id": "1135540", "revid": "767487", "url": "https://it.wikipedia.org/wiki?curid=1135540", "title": "Vitamins and Crash Helmets Tour - Greatest Hits Live", "text": "Vitamins and Crash Helmets Tour - Greatest Hits Live \u00e8 un live album dei Dangerous Toys, uscito il 23 novembre 1999 per l'Etichetta discografica Deadline Records/Cleopatra Records.\nIl Disco.\nDurante la loro carriera, i Dangerous Toys pubblicarono i loro 4 album in studio per diverse etichette, e per la Cleopatra Records non era facile ottenere i diritti per pubblicare un \"Greatest Hits\" contenente le versioni originali dei brani pi\u00f9 famosi della band; l'etichetta quindi decise di pubblicare questo \"Greatest Hits Live: Vitamins And Crash Helmets Tour\". Le tracce ri-registrate, risultate di buona qualit\u00e0 composero questo live album per tutti i pi\u00f9 grandi fans del gruppo texano."}
{"id": "1135543", "revid": "54702", "url": "https://it.wikipedia.org/wiki?curid=1135543", "title": "Propolis", "text": ""}
{"id": "1135547", "revid": "95993", "url": "https://it.wikipedia.org/wiki?curid=1135547", "title": "ICKA", "text": ""}
{"id": "1135549", "revid": "95993", "url": "https://it.wikipedia.org/wiki?curid=1135549", "title": "CKWPA", "text": ""}
{"id": "1135557", "revid": "767487", "url": "https://it.wikipedia.org/wiki?curid=1135557", "title": "The Ultimate Dangerous Toys - Sleaze Metal Kings from Texas", "text": "The Ultimate Dangerous Toys - Sleaze Metal Kings from Texas \u00e8 un album raccolta dei Dangerous Toys, uscito il 30 marzo 2004 per l'Etichetta discografica Cleopatra Records."}
{"id": "1135565", "revid": "640277", "url": "https://it.wikipedia.org/wiki?curid=1135565", "title": "SKY-MAP.ORG", "text": "SKY-MAP.ORG (noto anche come WIKISKY.ORG) \u00e8 un sistema informativo interattivo dell'intero spazio esterno, disponibile gratuitamente sul web.\nL'elemento base del sistema \u00e8 una mappa dettagliata dell'intera sfera celeste che comprende pi\u00f9 di mezzo milione di oggetti.\nSullo stile di Google Maps, Google Moon e Google Mars, propone un'interazione molto semplice ed intuitiva, cos\u00ec l'utente non necessita di particolari istruzioni per navigare o cambiare il rapporto di scala. Da questo punto di vista \u00e8 un ottimo esempio di web 2.0."}
{"id": "1135567", "revid": "3689", "url": "https://it.wikipedia.org/wiki?curid=1135567", "title": "WIKISKY.ORG", "text": ""}
{"id": "1135571", "revid": "1442080", "url": "https://it.wikipedia.org/wiki?curid=1135571", "title": "Tristan Corbi\u00e8re", "text": "Biografia.\nUnico figlio nato dall'unione fra lo scrittore di feuilleton Edouard Corbi\u00e8re e Ang\u00e9lique Aspasie Puyo, di trentatr\u00e9 anni pi\u00f9 giovane del marito (alla nascita di Tristan suo padre ha 52 anni e sua madre 19), Tristan Corbi\u00e8re vive un'infanzia infelice, nell'incomprensione del padre e nell'afasia della giovane madre. A quattordici anni, Tristan \u00e8 mandato a convitto presso il Liceo Imperiale di Saint-Brieuc.\nIn questo periodo inizia a soffrire di reumatismo articolare, malattia che lo seguir\u00e0 tragicamente lungo tutta la vita e che ne provocher\u00e0 la morte prematura. Deve lasciare Saint-Brieuc quando il suo stato di salute si aggrava, e si trasferisce a Nantes, ospite di uno zio medico. Frequenta il liceo locale per due anni, finch\u00e9 la malattia non lo obbliga a lasciare gli studi. Tristan comincia allora una vita vagabonda, viaggiando nel sud della Francia e nutrendosi delle opere dei maestri del Decadentismo francese, quali Hugo, Baudelaire e Musset.\nSi stabilisce a Roscoff, in una casa di propriet\u00e0 dei suoi genitori. Gli abitanti del paese lo soprannominano l'\"Ankou\", cio\u00e8 \"lo spettro della morte\", a causa della sua magrezza e della sua andatura dinoccolata. Il poeta, che sogna di essere marinaio, non pu\u00f2 soddisfare il suo desiderio di imbarcarsi su una nave, ma ama il mare con passione. Si diletta a prendere il largo sulla sua barca, battezzata \"Le N\u00e9grier\" dal titolo del pi\u00f9 famoso romanzo di suo padre.\nTalvolta si abbandona ad eccentricit\u00e0: un giorno si traveste da forzato, da donna o da mendicante, un altro si rade le sopracciglia, o ancora, nel corso di una visita a Roma, porta a passeggio al guinzaglio un maiale travestito da vescovo, durante i festeggiamenti del carnevale ai quali assiste il Papa. Passa cos\u00ec le sue giornate, fino all'incontro con la giovane attrice parigina Armida Josefina Cuchiani, che diviene la sua musa e che Corbi\u00e8re ribattezza \"Marcelle\".\nAbbandonato il suo nome anagrafico, Edouard-Joachim, per quello pi\u00f9 evocativo di Tristan, pubblica a sue spese, nel 1873, la sua unica raccolta di poesie, \"Les Amours jaunes\", che passa inosservata. Corbi\u00e8re, che non conosce alcun successo nel corso della sua vita, \u00e8 una scoperta postuma di Verlaine, che gli consacra un capitolo del suo saggio \"Les Po\u00e8tes maudits\" (1883). \"Les Amours jaunes\" si trovano anche ben collocati nella raffinata biblioteca di Des Esseintes, il protagonista di \"\u00c0 Rebours\": la sua presenza nell'opera di Huysmans contribuir\u00e0 a far conoscere Corbi\u00e8re da un pi\u00f9 vasto pubblico.\nCorbi\u00e8re muore a Morlaix il 1\u00ba marzo del 1875. Non ha ancora trent'anni, ed ha conosciuto una vita di solitudine, breve e miserevole, costantemente tormentato dalla malattia, sfortunato in amore, invischiato in una passione esclusiva e sordida. Senza dubbio, in senso figurato, il mare fu il suo vero compagno. Il tempo ha reso giustizia al poeta e ne ha riconosciuto il talento, sebbene molto tardivamente.\nUn riconoscimento tardivo \u00e8 stata anche la decisione di battezzare la vecchia biblioteca pubblica di Morlaix col nome degli \"Amours jaunes\", l'unica raccolta poetica di Corbi\u00e8re. Anni pi\u00f9 tardi, lo scrittore statunitense Lovecraft gli render\u00e0 un omaggio nella prefazione di uno dei suoi racconti pi\u00f9 famosi, \"Il richiamo di Cthulhu\".\nLa poesia di Corbi\u00e8re.\nTristan Corbi\u00e8re ha largamente attinto alle leggende bretoni; ha tratto anche ispirazione dalla vita quotidiana, dipingendo ad esempio la folla che si accalca alle processioni di Sainte-Anne-la-Palud. Si \u00e8 anche impegnato attivamente in difesa della Bretagna e dei suoi abitanti, puntando l'attenzione sulle condizioni di abbandono dei coscritti bretoni nel campo militare di Conlie (Sarthe), nel 1870.\nSarebbe tuttavia un errore considerare Corbi\u00e8re un poeta regionale o d'ispirazione regionalista; la sua opera e la sua tematica sono molto pi\u00f9 varie e complesse. I temi della sua poesia sono infatti particolarmente eterocliti: \"Les Amours Jaunes\" evocano la grande citt\u00e0 moderna e la campagna bretone, la febbre amorosa del poeta, la vita dei marinai, le antiche leggende e gli avvenimenti storici della sua epoca. Ma questa diversit\u00e0 \"porta il sigillo della forza e di una potente originalit\u00e0\", come fu scritto in una delle rare recensioni de \"Les Amours Jaunes\" al tempo della loro pubblicazione.\nLe fonti della poesia di Corbi\u00e8re sono anch'esse molteplici: fortemente segnata dal Romanticismo, la sua opera trae anche ispirazione, in modi diversi, dalla poesia del Villon fino a quella del Cinquecento e del Seicento. Corbi\u00e8re ha saputo convogliare tutte queste influenze in una poesia che rispecchia pienamente la modernit\u00e0 della sua epoca.\nOpere.\n\"Les Amours jaunes\" (1873) Testo francese online"}
{"id": "1135572", "revid": "122902477", "url": "https://it.wikipedia.org/wiki?curid=1135572", "title": "Campionati europei di nuoto 1993", "text": "La XXI\u00aa edizione dei campionati europei di nuoto si \u00e8 tenuta a Sheffield (Regno Unito) presso il Ponds Forge International Sports Centre, e nella vicina Leeds (che ha ospitato il solo torneo femminile di pallanuoto), dal 31 luglio all'8 agosto 1993.\nIl programma della rassegna \u00e8 rimasto lo stesso delle edizioni pi\u00f9 recenti.\nLa dissoluzione dell'Unione Sovietica ha riportato la Germania in testa al medagliere, sebbene la Russia abbia conquistato lo stesso numero complessivo di medaglie, e ha portato sul podio un numero decisamente maggiore di nazioni rispetto al recente passato, per via dell'aumento delle federazioni affiliate alla LEN."}
{"id": "1135573", "revid": "228587", "url": "https://it.wikipedia.org/wiki?curid=1135573", "title": "Campionati europei di nuoto 1991", "text": "La XX\u00aa edizione dei campionati europei di nuoto si \u00e8 svolta ad Atene (Grecia) dal 18 al 25 agosto 1991.\nIl programma della rassegna \u00e8 rimasto invariato rispetto alla precedente edizione di Bonn.\nIl vuoto lasciato dalla Germania Est viene colmato dall'Unione Sovietica (anch'essa, tuttavia, alla sua ultima apparizione continentale), che conquista il maggior numero di titoli, ma viene superata dalla nuova Germania quanto a medaglie complessive."}
{"id": "1135574", "revid": "298229", "url": "https://it.wikipedia.org/wiki?curid=1135574", "title": "Campionati europei di nuoto 1989", "text": "La XIX\u00aa edizione dei campionati europei di nuoto si \u00e8 tenuta a Bonn, la capitale dell'allora Germania Occidentale, dal 12 al 20 agosto 1989.\nViene incrementato per la prima volta il programma dei Tuffi, con l'introduzione delle gare del trampolino da 1 metro.\nAlla sua ultima apparizione continentale e per l'ottava volta consecutiva, la Germania Est, che di l\u00ec a poco sarebbe scomparsa per via della riunificazione tedesca, ha dominato la manifestazione chiudendo al primo posto del medagliere."}
{"id": "1135575", "revid": "287204", "url": "https://it.wikipedia.org/wiki?curid=1135575", "title": "Campionati europei di nuoto 1987", "text": "La XVIII\u00aa edizione dei campionati europei di nuoto si \u00e8 svolta a Strasburgo dal 16 al 23 agosto 1987, per la seconda volta in Francia a 56 anni di distanza dall'edizione di Parigi.\nPer la prima volta viene inserito nel programma della manifestazione il torneo femminile di pallanuoto e le gare veloci dei 50 metri stile libero.\nLa Germania Est ha concluso il medagliere al primo posto per il settimo campionato consecutivo, stabilendo il record assoluto di ori e di medaglie complessive conquistate nella stessa edizione."}
{"id": "1135576", "revid": "287204", "url": "https://it.wikipedia.org/wiki?curid=1135576", "title": "Campionati europei di nuoto 1985", "text": "La XVII\u00aa edizione dei campionati europei di nuoto si \u00e8 svolta a Sofia (Bulgaria) dal 4 all'11 agosto 1985.\nPer la sesta volta consecutiva la Germania Orientale ha dominato il medagliere. Tuttavia la bulgara Tania Bogomilova, aggiudicandosi la gara dei 200 rana, \u00e8 riuscita a porre fine all'egemonia delle nuotatrici tedesche, impedendo l'en-plein di medaglie d'oro realizzato nelle due precedenti edizioni."}
{"id": "1135577", "revid": "119486358", "url": "https://it.wikipedia.org/wiki?curid=1135577", "title": "D\u012bn", "text": "D\u012bn (arabo:\u062f\u064a\u0646 [di-n]) \u00e8 una parola araba della quale non esiste un esatto equivalente in italiano e resa normalmente come \u00abreligione\u00bb islamica o \u00abstile di vita\u00bb islamico.\nIn realt\u00e0 indica la natura dell'Islam non come semplice religione, ma piuttosto come un sistema allo stesso tempo politico, religioso, militare, economico, sociale, giuridico, oltre che uno stile di vita caratterizzato dalla sottomissione dell'individuo ad una divinit\u00e0 (Allah) \nEsempi di utilizzo di D\u00een sono\nQuando invece si riferisce alla religione come \"di Abramo\", nel Corano si utilizza il termine \"milla\":"}
{"id": "1135582", "revid": "94647", "url": "https://it.wikipedia.org/wiki?curid=1135582", "title": "Petali", "text": ""}
{"id": "1135586", "revid": "95993", "url": "https://it.wikipedia.org/wiki?curid=1135586", "title": "TWKSF", "text": ""}
{"id": "1135587", "revid": "238230", "url": "https://it.wikipedia.org/wiki?curid=1135587", "title": "Ferrovia Domodossola-Novara", "text": "La ferrovia Domodossola-Novara \u00e8 una linea ferroviaria italiana di propriet\u00e0 statale che da Novara, costeggiando il lago d'Orta e percorrendo la Val d'Ossola, giunge a Domodossola.\nStoria.\nProgettazione e inaugurazione.\nLa linea Domodossola-Novara \u00e8 il risultato dell'unione di due tratte ferroviarie costruite in tempi differenti e con scopi diversi. Il tratto pi\u00f9 antico \u00e8 quello tra Novara e Vignale, che venne aperto all'esercizio il 14 giugno del 1855, e che faceva parte dell'itinerario voluto dallo Stato piemontese per raggiungere il Lago Maggiore ad Arona passando per Alessandria e Novara. Il successivo di 32\u00a0km, fino a Gozzano, venne realizzato dopo l'Unit\u00e0 d'Italia e aperto all'esercizio il 10 marzo del 1864.\nFu solo dopo l'emanazione della \"Legge Baccarini\", nel 1879 che venne data autorizzazione a costruire una linea che raggiungesse il Sempione a Domodossola, ma solo come linea di 2\u00aa categoria. I lavori iniziarono anni dopo; nel 1884 venne raggiunto il Lago d'Orta, il 30 aprile del 1887, Gravellona Toce e, proseguendo, il 9 settembre 1888, il treno inaugurale raggiunse Domodossola.\nLo scopo era quello di assicurare il proseguimento del traffico viaggiatori, soprattutto internazionale, proveniente in diligenza dal Valico del Sempione e dalle varie localit\u00e0 della Val d'Ossola, Val Divedro, Val Vigezzo e Val Bognanco.\nNel corso della sua storia ultracentenaria la tratta si \u00e8 rivelata di importanza strategica come linea ferroviaria alternativa a quella internazionale del Sempione. Infatti, nel caso di impedimenti alla circolazione ferroviaria tra Domodossola ed Arona, i treni internazionali e merci possono essere instradati via Omegna-Borgomanero-Novara-Rho. \u00c8 gi\u00e0 successo che a causa di incidenti o avarie alla linea importanti treni internazionali siano stati deviati proprio su questa piccola linea abituata al traffico regionale leggero. L'ultima deviazione di questo tipo avvenne negli anni novanta: all'epoca la linea non era ancora elettrificata e cos\u00ec i pesanti treni a lunga percorrenza transitarono sulla linea trainati da doppie trazioni di locomotori diesel come D.345 o D.445.\nElettrificazione e lavori di ammodernamento.\nNell'ambito dello sviluppo del traffico merci del cosiddetto Corridoio 24 (comprendente tratte ferroviarie tra Genova e Rotterdam) attorno al 1995 ebbe inizio il processo di elettrificazione della linea, che ha interessato inizialmente solo la tratta compresa tra Domodossola e Premosello-Chiovenda dove la strada ferrata interseca la Domodossola-Milano; i lavori si sono quindi spostati a sud ed hanno interessato anche il resto del tracciato. La circostanza \u00e8 stata colta anche per eseguire lavori di potenziamento, riguardo soprattutto l'adeguamento a sagoma limite (per i carri per il trasporto di camion) dei numerosi sovrappassi stradali e il raddoppio del binario in determinati tratti.\nNel 1997 venne altres\u00ec studiata la possibilit\u00e0 (poi attuata solo in determinati casi) di deviare segmenti della linea, onde rettificarli ed eliminare alcuni passaggi a livello.\nNel 1998 venne elettrificato il primo tratto Domodossola-Premosello.\nIl 1\u00ba marzo 2001 fu messa in tensione la tratta compresa tra Vignale e Premosello-Chiovenda a 3000 Volt; \u00e8 cos\u00ec partito il pre-esercizio della trazione elettrica con i treni merci gestiti da Hupac: si trattava di un sistema di trasporto di merci basato sul trasbordo di camion e TIR su apposite carrozze a pianale ultra-ribassato, con partenza dal centro intermodale merci di Novara e termine a Friburgo in Brisgovia, poco dopo il confine svizzero-tedesco. \nL'11 giugno 2001 segn\u00f2 l'avvio del servizio regolare a trazione elettrica, inaugurato dall'allora amministratore delegato delle Ferrovie dello Stato Giancarlo Cimoli a bordo di un treno speciale composto da un locomotore E.633, dalla carrozza cuccette della Hupac, dalla carrozza conferenze delle FS e da 18 carri merci ultra ribassati.\nVariante di Gozzano.\nNel 2009, dando seguito a quanto annunciato dodici anni prima, iniziarono i lavori per la costruzione di un nuovo tracciato ferroviario nel territorio di Gozzano, ove le rotaie descrivevano un'ampia curva parabolica che tagliava in due il centro abitato, creando un certo disagio (soprattutto per la presenza di sette passaggi a livello) e un \"collo di bottiglia\" per il traffico dei treni.\nLa variante \"tagli\u00f2\" completamente la \"gobba\" con un andamento rettilineo, escludendo anche la vecchia stazione posta a meridione del centro storico (su cui si innestava anche l'ormai cessata linea per Alzo e per lo stabilimento Bemberg), che fu sostituita da una nuova fermata pi\u00f9 vicina all'abitato.\nI lavori si conclusero a fine 2011: il 5 dicembre anno la nuova tratta a doppio binario entr\u00f2 in servizio in sostituzione del vecchio sedime, che venne disarmato e infine ceduto al comune di Gozzano allo scopo di ricucire il tessuto urbano.\nCaratteristiche.\nLa linea \u00e8 una ferrovia a binario unico elettrificato a corrente continua da e ordinario lunga complessivamente 90 chilometri. Il gestore RFI la qualifica come \"linea complementare\".\nDa Domodossola al lago d'Orta la linea ha andamento dolce: corre attraverso l'ampia val d'Ossola.\nDa Omegna a Gozzano la linea si affianca al lago d'Orta attraversando una serie di trincee scavate nella roccia sul costone delle montagne ad est del lago: il paesaggio che si gode dal finestrino \u00e8 molto suggestivo, infatti si viaggia in sede sopraelevata rispetto al lago e si ha una vista su tutta l'estensione del lago. Si parte poco pi\u00f9 di dieci metri sul livello del lago ad Omegna (305\u00a0m s.l.m.) salendo fino a circa cento metri al di sopra del lago (alla fine del tratto, poco prima della fermata di Bolzano Novarese, la linea tocca il suo culmine). Tra Gozzano e Novara la linea attraversa l'alta pianura novarese e il tracciato \u00e8 pressoch\u00e9 rettilineo.\nPercorso.\nLa linea a Domodossola si stacca dagli scambi sud della stazione di confine e si abbassa leggermente di quota, attraversando le pendici dei primi rilievi montuosi che chiudono la Valdossola. Pochi chilometri dopo si trova la stazione di Villadossola, importante scalo a servizio di alcune industrie raccordate: due acciaierie e la Vinavil.\nLa ferrovia, proseguendo a lato della Provinciale 166, raggiunge la fermata di Pallanzeno, dotata del solo binario di transito ma collegata con uno scambio allo scalo merci della ferriera Duferdofin, raggiunta quotidianamente da alcune merci provenienti da San Zeno.\nOltrepassata la fermata successiva, quella di Piedimulera, la linea imbocca un curvone molto ampio sulla destra che conduce alla stazione di Pieve Vergonte, l'unica della linea ad avere il fabbricato viaggiatori e il magazzino merci rivestiti di lastre di ardesia. Pieve Vergonte \u00e8 sede di un altro raccordo, con la raffineria ex Enichem, quotidianamente servita da alcune tradotte originanti da Villadossola e Domodossola.\nLa linea si infila in un ponte metallico per oltrepassare il fiume Toce e con un'altra curva si riaffianca alla linea del Sempione, prima di entrare nella fermata di Vogogna, separata dalla omonima fermata della linea Domodossola-Milano. Inizia in questo luogo un tratto parallelo di oltre 7\u00a0km dove i tre binari condividono la sede, rimanendo per\u00f2 sempre separati. Si attraversa la stazione in comune di Premosello, dall'ampio piazzale caratterizzato da due cabine di blocco rialzate in stile razionalista, per poi giungere presso le due fermate di Cuzzago, dove i fabbricati viaggiatori raddoppiano nuovamente e ogni linea ha il suo piazzale distinto.\nLa linea per Milano prosegue mantenendo la sponda destra del Toce, diretta verso il Lago Maggiore; la linea per Novara invece piega decisamente verso sud, attraversando nuovamente il Toce, per toccare la fermata di Ornavasso e quindi arrivare alla stazione di Gravellona Toce, il cui panorama \u00e8 dominato dalle cime dei Corni di Nibbio.\nLa linea prosegue verso sud, sempre parallela alla statale ma a differente quota, e (anche attrvaerso una galleria) giunge alla fermata (ex stazione) di Omegna-Crusinallo. In questo luogo vi furono l'interscambio con la tranvia interurbana Omegna-Verbania-Pallanza-Intra, che correva lungo la statale parallela, nonch\u00e9 numerosi binari di raccordo a varie industrie, oggi completamente asportati.\nIl tracciato compie un'ampia \"esse\" fino ad entrare nella stazione di Omegna, dall'ampio scalo merci disabilitato. \nDa Omegna inizia un tortuoso tratto a mezzacosta che segue l'andamento della costa destra del Lago d'Orta. Dopo la fermata di Pettenasco, seguita a breve da un viadotto a 5 archi, sempre a mezzacosta e con vista lago, il binario raggiunge dopo 6\u00a0km la stazione di Orta Miasino, col piazzale parzialmente in curva. La linea tocca in seguito la fermata, sempre in curva, di Corconio-Ameno, dismessa dal 2003 e, pochi chilometri pi\u00f9 a sud, quella di Bolzano Novarese.\nOltrepassata Gozzano, una stazione dotata di un binario di incrocio, posta sulla variante di tracciato inaugurata nel 2011, inizia la pianura. La linea prosegue fino a Borgomanero dopo essersi unita con uno scambio alla linea non elettrificata Santhia-Arona. Borgomanero \u00e8 una stazione di medie dimensioni, dotata di raccordo con una ditta di granaglie, ormai inutilizzato, e di uno scalo merci molto ampio, ma completamente dismesso.\nIl binario risulta da qui in poi in massima parte rettilineo e corre parallelamente alla strada regionale 229 Novara-Orta. Si incontrano la stazione di Cressa-Fontaneto, dotata di raddoppio, le piccole fermate di Suno e Vaprio d'Agogna, Momo, una piccola stazione con raddoppio, la fermata di Sologno, dismessa nel 2003, e quindi la stazione di Caltignaga, impreziosita dalla chiesetta immediatamente adiacente al binario.\nProseguendo in rettilineo la linea si affianca alla Arona/Oleggio che si unir\u00e0 insieme alla linea per Varallo Sesia nella piccola stazione di Vignale, molto pi\u00f9 importante ai fini del movimento ferroviario che di quello commerciale.\nLa linea entra infine in Novara con una curva a ovest, sugli scambi lato Torino.\nTraffico.\nIl servizio passeggeri \u00e8 gestito da Trenitalia e i treni sono classificati tutti come regionali.\nPer quanto riguarda il trasporto di merci, questa linea \u00e8 impiegata dalle \"Autostrade Viaggianti - RoLa\" di RAlpin SA trazionate da SBB CFF FFS Cargo, con personale SBB Cargo Italia."}
{"id": "1135589", "revid": "287204", "url": "https://it.wikipedia.org/wiki?curid=1135589", "title": "Oliva di Palermo", "text": "Biografia.\nLe fonti pi\u00f9 antiche sulla sua vita ci sono tramandate da un testo in volgare siciliano del XIV secolo trovato a Termini Imerese e da una \"Vita\" contenuta in un lezionario del XV secolo; ma si rinvengono notizie relative a una chiesa a lei dedicata fin dal 1310, mentre una vetusta immagine di Oliva si trova nel dipinto detto della \"Martorana\" (conservato in passato nell'antico Spedale Civico, ma attualmente al Museo Diocesano di Palermo), forse del XII secolo, in cui sono raffigurate sant'Oliva, sant'Elia, santa Rosalia e santa Venera: il segno certo per riconoscerla era il ramo d'olivo che teneva in mano, emblema del suo nome.\nNumerose sono, comunque, le \"Vite\" della santa edite in terra siciliana, sia in prosa che in versi e anche sotto forma di rappresentazione sacra fino a tutto il Settecento, a testimonianza di una discreta vitalit\u00e0 del culto: possiamo qui semplicemente ricordare il poemetto (114 ottave) di Pietro Fullone, uno dei poeti pi\u00f9 illustri della storia letteraria siciliana; e un'opera drammatica di Gioacchino Bona Fardella, tragedia in tre atti, ai suoi tempi famosissima, ma vero guazzabuglio di sacro e profano, di tragico e di comico, di elementi classici e romanzeschi.\nLa leggenda agiografica narra che Oliva nacque a Palermo nel 448 da nobilissimi genitori cristiani; era una giovinetta bellissima. Fin dai primi anni si consacr\u00f2 al Signore e mostrava gran disprezzo degli onori e delle ricchezze e amava fare la carit\u00e0 ai poveri. Nell'anno 454 Genserico, re dei Vandali, conquistava la Sicilia e occupava Palermo, portando il martirio per i cristiani. Oliva, tredicenne, prese a portare conforto ai carcerati e cercava di esortare i cristiani alla saldezza nella fede. I Vandali, stupiti da tale forza d'animo, vedendo che nulla potevano contro la sua fede, non volendo martirizzarla per riguardo alla sua nobile casa, la inviarono a Tunisi, dove il governatore Amira avrebbe tentato di vincere la sua costanza. A Tunisi oper\u00f2 miracoli, iniziando a convertire i pagani, tanto che Amira ordin\u00f2 che venisse relegata in un luogo deserto ma pieno di leoni, serpenti e dragoni, sperando che le belve potessero divorarla, o che morisse di fame. L\u00e0, invece, le fiere si prostravano a lei e visse tranquillamente per due anni. Un giorno, alcuni signori di Tunisi che andavano a caccia la trovarono e vista la sua gran bellezza volevano usarle violenza. Ma Oliva, con la parola del Signore, riusc\u00ec a convertire anche loro. Amira, saputo che pure nel deserto compiva ancora conversioni, la fece arrestare e riportare in citt\u00e0 e per farla apostatare la rinchiuse in carcere, la fece flagellare, scarnificare sull'aculeo, immergere in una caldaia di olio bollente e bruciacchiare, senza per\u00f2 n\u00e9 recarle alcun male, n\u00e9 farla recedere. Infine fu decapitata il 10 giugno 463. Aveva quindici anni.\nCulto.\nIl suo corpo fu portato via da alcuni cristiani a Palermo per essere seppellito. A Tunisi esiste una moschea che porta il nome di \u201cJ\u0101mi\u02bf al-zayt\u016bna\u201d, ovvero \u201cMoschea dell'oliva\u201d, dedicata alla santa: questo perch\u00e9 in quel luogo era stata eretta una chiesa, che poi gli arabi convertirono in moschea, lasciandone per\u00f2 il nome, tradotto in arabo. La santa \u00e8 particolarmente venerata (superstiziosamente) a Tunisi perch\u00e9 si ritiene che bestemmiandola si incorra in gravi sventure; e inoltre si crede che quando verr\u00e0 rinvenuto il suo corpo l'Islam avr\u00e0 fine. Questa leggenda \u201caccessoria\u201d su sant'Oliva, relativa al rinvenimento del suo corpo, \u00e8 molto diffusa in Sicilia ed \u00e8 comunque propria anche di altri santi.\nNella leggenda di sant'Oliva il motivo fiabesco della \u201cfanciulla perseguitata\u201d che, sospinta al di l\u00e0 del mare e relegata in una selva (o in un deserto), affronta mille avventure, tra cui la principale (perch\u00e9 dar\u00e0 l'avvio alla risoluzione tragica della storia) \u00e8 quella della proposta amorosa da parte di cavalieri, in un incontro provocato da motivi di caccia, \u00e8 riscontrabile in un gran numero di leggende religiose e profane, mentre l'elemento chiesastico costituisce uno dei pi\u00f9 abusati luoghi comuni del leggendario cristiano: infatti, non \u00e8 in nulla diverso dal motivo dell'eroina cristiana che va alla morte in sostegno della fede: quella del suo martirio \u00e8 storia che potrebbe adattarsi alla perfezione a qualsiasi eroe cristiano. Anche la nobilt\u00e0 dei natali di Oliva \u00e8 s\u00ec una caratteristica propria degli eroi cristiani, ma si ritrova in misura persino maggiore nelle fiabe, nelle leggende e nella mitologia in genere. In conclusione: gli elementi costitutivi della leggenda non presentano un carattere personale, ma derivano tutti con lievi modifiche da sorgenti religiose o si riallacciano a vecchi motivi cari alla fantasia medievale. Detto tutto ci\u00f2, comunque, Giuseppe Agnello, molto impegnato a sceverare la tradizione agiografica da quella letteraria, non riscontra nulla di pi\u00f9 che una casuale omonimia tra la santa di Palermo e l'eroina della sacra rappresentazione a lei dedicata, ampiamente studiata da Alessandro D'Ancona e Veselovskij, segnalando a riprova quanto riportato da quest'ultimo (che a sua volta cita Ferdinand Wolf) circa una tradizione popolare olandese, dove esiste lo stesso motivo novellistico della \u201cfanciulla perseguitata\u201d e la protagonista si chiama Oliva. Un altro aspetto che emana dalla leggenda, ma su cui Agnello, pur con tutta la mole di studi ed esami che ha condotto sul tema, ha sempre glissato, \u00e8 il perch\u00e9 una ragazza, nata in Sicilia da genitori ricchi e nobilissimi, venga mandata in esilio a Tunisi all'et\u00e0 di tredici anni (et\u00e0 questa che ritroviamo spesso anche nella fiabistica, poich\u00e9 in effetti rappresenta l'et\u00e0 migliore per le donne per contrarre matrimonio in epoca medievale), senza che nessuno interceda per lei, senza che nessuno della sua potente famiglia cerchi di opporsi al decreto. L'unico a quanto pare che si pone il medesimo problema \u00e8 il bibliotecario e paleografo della Biblioteca Comunale di Palermo, Luigi Boglino, che cos\u00ec si esprime nella prefazione alla versione della vita della santa del leggendario palermitano: \u201cSe Oliva nulla fece nei tredici anni, qual ragione fortissima potea indurre il governatore, s\u00ec pieno di rispetto pei genitori di Lei, ad agire contro questa fanciulla e costringerlo a mandarla in esilio?\u201d.\nPatronati.\nOliva \u00e8 compatrona di Palermo: nel secolo XVIII, la citt\u00e0 contava quindici santi principali e venti santi ordinari: le quattro sante patrone (santa Ninfa, sant'Oliva, sant'Agata e santa Cristina) non vennero pi\u00f9 riconosciute dalla popolazione come principali relegandole a \"compatrone\", dopo che il loro culto era andato scemando in s\u00e8guito alla scoperta delle ossa di santa Rosalia, che avevano consentito il salvamento della citt\u00e0 dalla peste nel 1624: la cittadinanza, in conseguenza di ci\u00f2, prese a venerare come patrona principale, su tutti, quest'ultima."}
{"id": "1135593", "revid": "289247", "url": "https://it.wikipedia.org/wiki?curid=1135593", "title": "Flusso canalizzatore", "text": ""}
{"id": "1135594", "revid": "156107", "url": "https://it.wikipedia.org/wiki?curid=1135594", "title": "Krimisa", "text": "Krimisa (detta anche Crimisa, Crimissa o Cremissa; \u039a\u03c1\u03af\u03bc\u03b9\u03c3\u03c3\u03b1 \u00a0in Strabone) era una piccola citt\u00e0 antica della Magna Grecia risalente probabilmente al VII secolo a.C., situata in Calabria nell'area di Punta Alice, nel territorio dell'odierna Cir\u00f2 Marina. Abitata da gente indigena mista a Greci, essa \"... non rappresent\u00f2 mai una parte significante nelle vicende politiche della regione\" (Paolo Orsi).\nOrigine e mito.\nSecondo alcuni racconti mitici, non sempre univoci e coerenti, narrati da Strabone, Apollodoro, Licofrone, Pseudo-Aristotele, l'eroe greco Filottete, reduce dalla guerra di Troia (che figura nel II canto dell'Iliade), era giunto in questi luoghi esule da Melibea, con dei Rodii guidati da Tlepolemo e vi aveva fondato le citt\u00e0 di Krimissa, Petelia, Macalla e Chone.\nNella zona tra Sibari e Crotone Filotette colonizz\u00f2, quindi, il promontorio di Capo Alice ove vi fond\u00f2 la citt\u00e0 di Krimisa. Topograficamente Krimisa \u00e8 identificata dagli archeologi nei dintorni del tempio di Apollo Aleo, in Loc. Punta Alice, nel territorio dell'odierna Cir\u00f2 Marina.\nIn et\u00e0 classica ed ellenistica si riscontrano nel territorio di Cir\u00f2 Marina nuovi insediamenti, greci, brettii, e misti, in particolare lungo le colline prospicienti la costa, con insediamenti sparsi di fattorie; non vi sono per\u00f2 elementi che possano fare identificare questi siti con l'arcaica Krimisa, piuttosto che con un nuovo toponimo.\nFilottete avrebbe fondato anche le citt\u00e0 di Petelia (odierna Strongoli), di Macalla (identificata con l'odierna zona di Murge-Strongoli) e di Chone (Cir\u00f2). Inoltre, aveva dedicato un santuario ad Apollo Aleo, e dove avrebbe deposto l'arco e le frecce ricevute in dono da Eracle. Successivamente, accorso in aiuto dei suoi amici Rodii, sarebbe morto combattendo contro barbari indigeni. Sulla sua tomba eretta presso il fiume Sibari, o secondo un'altra versione della leggenda, eretta a Macalla, sarebbe stato successivamente edificato un tempio dove egli veniva onorato con dei sacrifici.\nArea storica.\nBench\u00e8 reperti dell'Et\u00e0 del Bronzo dal medio fino al recente (circa dal 1.650 al 1.200 a.C.) sono stato identificati sul terrazzo in localit\u00e0 Madonna di Mare, in Loc. Oliveto, Taverna e Madonna d'Itria, l'archeologia non riporta ulteriori insediamenti nell'area costiera di Cir\u00f2 in cui allocare Krimisa nel periodo storico di riferimento per la tradizione di fondazione da parte di Filottete (Bronzo finale - circa dal 1.200 al 1.000 a.C.). D'altra parte i dati archeologici indicano che i reperti pi\u00f9 antichi del tempio di Apollo Aleo, si riferiscono alla seconda met\u00e0 dell'VIII sec., legato ad un culto indigeno, prima della monumentalizzazione con elementi greci entro la fine del VII sec. a.C. Nell'area subcostiera della Crotoniatide meridionale vengono insediati i margini dei terrazzi marini dei diversi ordini e le alture in posizioni forti, prospicienti la costa, di controllo dei luoghi circostanti. Perci\u00f2 l'archeologia non identifica alcuna localizzazione certa per l'antica Krimisa, che al momento pu\u00f2 ritenersi un modesto insediamento concentrato nel dintorni del tempio di Apollo Aleo, ove avvenivano scambi materiali e culturali tra la popolazione indigena e la popolazione greca. Invece il pi\u00f9 consistente insediamento del Bronzo presso Cir\u00f2 viene identificato con Chone, altra citt\u00e0 fondata da Filottete.\nResti archeologici: il santuario di Apollo Aleo.\nNell'area dove si presume si trovasse l'antica citt\u00e0 di Krimisa oper\u00f2 per diverso tempo il celebre archeologo italiano Paolo Orsi, che vi fece diversi ritrovamenti nel corso degli scavi eseguiti fra il 1924 e il 1929. Seppure scarsi, i resti e i rinvenimenti riconducono inequivocabilmente a quelli del santuario dedicato ad Apollo Aleo. \nIl santuario di Apollo Aleo si trova in una posizione particolare, che lo rendeva un \"santuario di frontiera\", sia da un punto di vista fisico-naturale (il tempio \u00e8 circondato da un ambiente palustre, e su un promontorio ben identificabile durante la navigazione) sia come riferimento alle area di influenza delle due polis magno-greche di et\u00e0 classica Sybaris e Kroton. Ma il tempio ha anche una funzione politica, nel senso che costituisce un punto di contatto con la societ\u00e0 indigena che nel Cirotano presenta una strutturazione complessa e abbastanza compatta, per cui il santuario \u00e8 \u201cil catalizzatore primario di un contesto territoriale, che almeno nella sua prima fase, quella arcaica, non \u00e8 assolutamente connotabile come greco-acheo, risiedendovi nella stragrande maggioranza quella che possiamo ritenere come una forte componente indigena, per di pi\u00f9 molto attiva\u201d. Il santuario manterr\u00e0 inalterata la sua funzione \u201cpolitica\u201d, pur variandola, per lungo tempo: basti pensare al rilievo assunto nel corso del IV sec. a.C. in seno alla Confederazione Brettia, motivo per cui sar\u00e0 oggetto di un grandioso piano di ristrutturazione all\u2019inizio del III sec. a.C.. \nDell'edificio del tempio, che era in stile dorico, \u00e8 documentata: \nPaolo Orsi fa risalire la distruzione dell\u2019 Apollonion tra il IV ed il VI sec. d.C., dopo la caduta dell\u2019Impero romano\nRitrovamenti archeologici e Musei.\nNel Museo Civico Archeologico di Cir\u00f2 Marina situato nell'ottocentesco Palazzo Porti e nel Castello Sabatini, sono esposti diversi reperti rinvenuti nell'area del santuario di Apollo Aleo: un capitello, elementi architettonici, una maschera di terracotta, un piedistallo, frammenti di una statua in bronzo, frammenti di una parrucca in bronzo, monete di bronzo, statuine, ecc.\nNel Museo Archeologico Nazionale di Crotone vi \u00e8 una sezione dove sono esposti i ritrovamenti del santuario di Apollo Aleo a Cir\u00f2 Punta Alice: alcuni capitelli dorici del tempio, un'antefissa a disco con Gorgone proveniente dall'acroterio, delle terrecotte votive; una matrice di antefissa, e frammenti di statuetta arcaica di un giovinetto in pietra calcarea. Non mancano didascalie che illustrano il sito e foto del famoso acrolito.\nNel Museo Nazionale della Magna Grecia di Reggio Calabria, al livello B, invece sono conservati i materiali pi\u00f9 preziosi:"}
{"id": "1135597", "revid": "729019", "url": "https://it.wikipedia.org/wiki?curid=1135597", "title": "Movimenti liberali nell'islam", "text": "I movimenti liberali nell'islam sono sorti a partire dal XIX secolo, proponendo una pratica della religione basata sull'interpretazione (). Alcuni autori, per\u00f2, preferiscono considerare il progressismo e il liberismo islamici come promossi da due distinti principi e movimenti.\nQuale che sia la realt\u00e0, entrambi hanno in comune una visione della religione che si fonda principalmente sull\"'ijtihad\", ovvero su un'interpretazione autentica delle sacre Scritture.\nI musulmani liberali, infatti, non necessariamente sono d'accordo con le interpretazioni tradizionali del Corano e degli \"\u1e25ad\u012bth\" e affermano di voler recuperare i principi che guidavano le prime comunit\u00e0 musulmane e il significato etico e pluralistico del testo sacro coranico.\nQuesto movimento riformista usa il monoteismo (\"tawhid\") \"come un principio organizzativo per la societ\u00e0 umana e la base della conoscenza religiosa, della storia, della metafisica, dell'estetica e dell'etica, come pure dell'ordine sociale, economico e mondiale.\"\nUna delle ultime organizzazioni \u00e8 \"Muslims for Progressive Values\", associazione fondata da Ani Zonneveld nota soprattutto per il suo decalogo di principi. Altre realt\u00e0 importanti sono l'\"International Congress on Islamic Feminism\" e i \"Musulman-es Progressistes de France\".\nMolti appartenenti ai movimenti liberali nell'islam sostengono la democrazia (democrazia islamica, esistente nel sunnismo in Tunisia, Pakistan, Bangladesh, Niger, Malaysia, Senegal, Mauritania, Indonesia, Bahrein, Giordania, Kuwait, Marocco, Kosovo, nello sciismo in Iraq e con altre confessioni islamiche o di altre religioni in Albania, Libano, Bosnia ed Erzegovina) come sistema di governo. Per il fatto di aver fatto ricorso a una consultazione in una shura, i movimenti liberali nell'islam sostengono che il califfato dei Rashidun fosse un precursore della democrazia islamica. Per questo sostengono che il segretario generale dell'Organizzazione della cooperazione islamica debba essere eletto, o almeno il segretario dell'Unione parlamentare degli Stati membri della OIC e che la sua sede sia spostata dall'Iran a uno stato effettivamente democratico come l'Indonesia o l'Iraq, per esempio.\nTra i movimenti islamici sunniti che hanno proposto linee interpretative del Corano vi sono oggi il movimento dei coranisti, dei movimenti liberali nell'islam e, per quanto poco noto, dai salafiti (vedi Riformismo islamico).\nRiformisti, non scismatici.\nQuesti movimenti puntano a riformare l'Islam dall'interno e, per questo, non si considerano scismatici, anche perch\u00e9 credono nei dogmi fondamentali dell'Islam (Sei articoli di fede e i Cinque pilastri dell'Islam). Affermano, inoltre, che il loro approccio all'Islam \u00e8 pienamente compatibile con i suoi insegnamenti, differenziandosi dalle visioni pi\u00f9 conservatrici \"solo\" su come adattare i valori islamici alla vita moderna.\nIn particolare, propugnano una interpretazione individuale ed etica delle scritture piuttosto che una sua interpretazione letterale, oppure interpretano letteralmente ma in altro modo rispetto ad altri. Da questo punto di vista si pongono in qualche misura nella scia del misticismo islamico sufista.\nOrientamenti fondamentali.\nGli orientamenti pi\u00f9 accettati tra i movimenti liberali islamici sono:\nCoranisti.\nI musulmani che si riconoscono solo nel Corano hanno opinioni critiche sul \"\u1e25ad\u012bth\" (per questo sono anche chiamati anti-\u1e25ad\u012bth) che non accettano come fonte autentica e/o affidabile per la loro fede. Propongono in generale il primato del Corano e in alcuni casi rifiutano in toto i \"\u1e25ad\u012bth\". Diminuendo l'importanza del \"\u1e25ad\u012bth\", si apre la possibilit\u00e0 di rileggere i versi coranici in senso pi\u00f9 liberale. Per questo sono criticati dai pi\u00f9 che invece credono che proprio il \"\u1e25ad\u012bth\" conservi l'essenza pi\u00f9 pura del testo coranico.\nProblematiche e Controversie.\nNel corso del XIX e XX secolo, sviluppandosi in societ\u00e0 sempre pi\u00f9 moderne e con grandi prospettive, i musulmani liberali hanno cercato di reinterpretare molti aspetti della loro religione.\nQuesto \u00e8 stato vero soprattutto per chi viveva in paesi non musulmani.\nIn generale si qualificano come liberali, progressisti o riformisti, termini che per\u00f2 non sottendono le agende delle corrispondenti categorie politiche occidentali, ma la sola opposizione a diversi aspetti conservatrici delle societ\u00e0 islamiche e alle interpretazioni tradizionali dell'Islam.\nSebbene non vi sia un pieno consenso, i musulmani liberali sono generalmente concordi sui seguenti punti:\nCritiche all'islam liberale.\nSia i musulmani moderati sia quelli tradizionalisti sono spesso critici verso i liberali perch\u00e9 questi promuovono, dal loro punto di vista, una forma blanda e non autentica dell'Islam, perci\u00f2 assimilabile dalla cultura occidentale.\nI critici dei liberali affermano, inoltre, che \u00e8 anche possibile accogliere le rivendicazioni delle donne e le teorie scientifiche come l'evoluzionismo nell'ambito di una visione tradizionalista dell'Islam. C'\u00e8, inoltre, grande disaccordo su altri temi, come l'omosessualit\u00e0, che i liberali sono disposti a tollerare ma i conservatori proibiscono. Tuttavia questi temi rimangono molto controversi anche tra gli stessi liberali (vedi Omosessualit\u00e0 e Islam).\nA criticare i musulmani liberali, sono anche persone non-musulmane e anti-islamiche (vedi \"Faith Freedom International\"). Queste persone condannano apertamente la religione islamica e giudicano l'Islam Liberale una minoranza senza seguito, quindi poco credibile, a costoro i musulmani liberali oppongono l`esempio di personalit\u00e0 della democrazia islamica moderata attuale che hanno molto seguito come Joko Widodo, Fethullah G\u00fclen e Mohammad Khatami e altre che nel passato sono state importanti nei rispettivi paesi (Muhammad Iqbal e Muhammad Ali Jinnah in Pakistan per esempio). Per quanto riguarda il liberalismo nei confronti delle donne musulmane si pensi alla figura di Benazir Bhutto, eletta in Pakistan, paese sunnita, primo ministro nel 1988, Sheikh Hasina eletta primo ministro del sunnita Bangladesh nel 2009, Megawati Sukarnoputri eletta presidente dell'Indonesia sunnita nel 2001 e prima ad Aisha considerata capo di una fazione musulmana alla Battaglia del cammello (656 dC, da notare che i musulmani della fazione di Aisha non avevano alcun problema ad avere un capo donna)."}
{"id": "1135603", "revid": "339392", "url": "https://it.wikipedia.org/wiki?curid=1135603", "title": "Zhonghua minguo", "text": ""}
{"id": "1135604", "revid": "834", "url": "https://it.wikipedia.org/wiki?curid=1135604", "title": "R.O.C.", "text": ""}
{"id": "1135605", "revid": "1305772", "url": "https://it.wikipedia.org/wiki?curid=1135605", "title": "Traffic - Torino Free Festival", "text": "Il Traffic Festival \u00e8 stato un festival musicale gratuito che si \u00e8 tenuto annualmente a Torino a partire dal 2004 fino al 2014. Il festival si svolgeva nel mese di luglio ed era articolato su pi\u00f9 serate, con concerti dislocati in vari locali e parchi della citt\u00e0. L'epicentro del festival, in cui si svolgonevano i concerti principali, \u00e8 stato dal 2004 al 2008 il Parco della Pellerina. Dal 2009 al 2010 i concerti si sono spostati ai giardini della Reggia di Venaria Reale, mentre nel 2011 e nel 2012 il fulcro della manifestazione \u00e8 stata Piazza San Carlo.\nPer l'edizione 2006 sono stati calcolati oltre 190.000 spettatori complessivi nell'arco delle quattro serate del festival, record superato l'anno successivo con 200.000 spettatori.\nIl festival si proponeva come qualcosa di pi\u00f9 di una serie di concerti, arrivando a comprendere anche mostre artistiche, presentazioni di libri, proiezioni cinematografiche e conferenze.\nDettagli delle edizioni.\n2004.\nArtisti che si esibirono nell'edizione: \nIggy and the Stooges, Vinicio Capossela, Shane MacGowan, Subsonica, Felix da Housecat, Africa Unite, Linea 77, Mau Mau, Roy Paci, Zu, Karate, Xplosiva, !!!, Larsen, Gianmaria Testa, Motel Connection, Persiana Jones, Fratelli di Soledad, Rollers Inc., Orchestra Baobab\nPer inaugurare la prima edizione del festival, durata dal 14 al 17 luglio, fu realizzata una serata in cui parteciparono tutti i gruppi di Torino, spesso suonando con formazioni miste che comprendessero elementi di diverse band. Tuttavia, tra queste band, non figuravano gli Statuto, storica band ska torinese. Non sono mai stati resi ufficiali i motivi di questa clamorosa esclusione, ed alcuni parlano di un litigio con Max Casacci, uno degli organizzatori, mentre altri invece parlano di eccessive richieste economiche da parte degli Statuto. Indipendentemente da come siano andate le cose, a partire da quell'anno, gli Statuto proclamarono una sorta di auto-esilio e scelsero di non esibirsi pi\u00f9 nella citt\u00e0 di Torino.\n2005.\nL'edizione 2005 si svolse tra il 13 e il 16 luglio, e gli artisti che si sono esibiti sono stati:\nAphex Twin, Chris Cunningham, New Order, CCC CNC NCN, Throbbing Gristle, Pan Sonic, Asia Argento, Carmen Consoli, Bright Eyes, Eiffel 65, 3quietmen, The Faint, Roger Rama, CocoRosie, Feel Good Productions, Perturbazione, Emil\u00edana Torrini, Miss Dinky, Boosta e Ninja, 808 State, Jaga Jazzist\n2006.\nEssendosi svolto a pochi giorni dalla vittoria dei mondiali di calcio, molti gruppi furono simpaticamente bersagliati dal coro derivato dal riff di Seven Nation Army e diventato l'inno non ufficiale della vittoria italiana. In particolare ne furono \"vittima\" i La Phaze, non appena salutarono il pubblico con un marcato accento francese. Manu Chao, non appena si present\u00f2 sul palco molto sportivamente salut\u00f2 i nuovi campioni del mondo; il pubblico reag\u00ec con un'ovazione e poi intonando nuovamente il coro. Il chitarrista dei The Strokes, dopo una breve pausa nella loro esibizione, rientr\u00f2 sul palco suonando il riff del brano dei White Stripes, scatenando nuovamente la gioia del pubblico. In realt\u00e0 il chitarrista aveva gi\u00e0 provato ad intonare tale riff diverse volte durante l'esibizione, ma non riusc\u00ec mai a trovare le note giuste (ed era molto probabile che non sapesse nemmeno perch\u00e9 il pubblico lo intonasse continuamente). Probabilmente durante la loro pausa, gli venne spiegato il motivo di questo coro, e approfitt\u00f2 di quei minuti per imparare ad eseguire il riff nel modo esatto.\nDurante l'esibizione di Manu Chao fece la sua comparsa sul palco Roy Paci per un duetto.\nDurante una sezione strumentale dei Franz Ferdinand, il pubblic\u00f2 inizi\u00f2 scherzosamente ad intonare Bella Ciao e il gruppo, molto divertito, continu\u00f2 a suonare quella sezione in modo da permettere al pubblico di terminare il coro.\n2007.\nPer l'esibizione di Lou Reed la met\u00e0 pi\u00f9 avanzata del parterre venne transennata e vi furono collocate delle poltrone, il cui accesso fu permesso solo poche ore prima dell'inizio dello spettacolo, ed interrotto quando fu raggiunto il limite di posti disponibile. Le prime file invece erano riservate a chi possedeva dei biglietti speciali distribuiti gratuitamente nei giorni precedenti il concerto. Questa scelta indispett\u00ec molto il numerosissimo pubblico accorso, dato che la scelta delle poltrone limitava drasticamente la capienza del parco, finch\u00e9 mezz'ora prima dall'inizio dello show, il pubblico invase letteralmente il parterre da ogni direzione, al punto che anche la security fu spiazzata da questo comportamento. Tuttavia l'invasione fu pacifica e non furono registrati incidenti.\nL'enorme palco dei Daft Punk (una piramide luminosa alta diversi metri) fu montato in meno di mezz'ora poco dopo l'esibizione degli LCD Soundsystem.\nAntony and the Johnsons, durante la loro esibizione, hanno proposto la cover, completamente riarrangiata nel loro stile, di \"Crazy in Love\" di Beyonc\u00e9.\nI partecipanti all'ultima serata del festival sono stati completamente decisi da Franco Battiato, a cui \u00e8 stata letteralmente data \"carta bianca\" nell'organizzazione e nella scelta degli artisti di quella sera. Al termine della sua esibizione sono saliti sul palco i Subsonica che hanno eseguito la cover di \"Foetus\", \"Disco Labirinto\" ed infine hanno duettato con Battiato in \"Patriots To Arms\" e \"'Preso Blu\".\n2008.\nL'edizione 2008, si \u00e8 svolta dal 7 al 12 luglio, e ha avuto come tema portante il punk. L'organizzazione della serata conclusiva \u00e8 stata affidata a Manuel Agnelli a cui \u00e8 stata data \"carta bianca\", come \u00e8 accaduto con Franco Battiato l'anno precedente.\nL'edizione 2008 \u00e8 stata accompagnata da numerose polemiche prima ancora del suo svolgimento. Per alcuni mesi ha circolato la voce per cui l'ingresso ai concerti sarebbe stato a pagamento a causa della riduzione di fondi pubblici comunali, ma anche questa edizione \u00e8 stata completamente gratuita.\nSono sorte molte polemiche (visibili tra i commenti nel sito della manifestazione) a causa del decentramento del festival, in particolare per il concerto dei Justice ed LNRipley.\nQuella del 2008 \u00e8 stata anche l'edizione maggiormente colpita dal maltempo: l'11 e 12 luglio, infatti, due violentissimi acquazzoni si sono abbattuti sul parco, ma tuttavia le esibizioni dei gruppi previsti si sono svolti senza particolari problemi.\nSul loro sito ufficiale, i Sex Pistols hanno ringraziato il pubblico del Traffic, uno dei migliori incontrati nella loro carriera.\n2009.\nL'edizione 2009 si \u00e8 svolta dall'8 all'11 luglio. \u00c8 stata l'edizione che ha sancito l'abbandono del parco della Pellerina in favore dei giardini della Reggia di Venaria, dove si sono svolti i principali concerti del festival.\nIl programma del \"Main stage\" ha visto esibirsi:\nL'esibizione dei Daemonia non fu un vero e proprio concerto: si tratt\u00f2, infatti, della sonorizzazione dal vivo del film \"Profondo rosso\", che nel frattempo veniva proiettato alle spalle della band. Il concerto si svolse in Piazza C.L.N., ovvero la stessa piazza in cui furono girate alcune delle scene principali di Profondo Rosso. La serata \u00e8 stata presentata da Dario Argento in persona.\n2010 - from BEAT to BIT.\nL'edizione 2010 si \u00e8 svolta dal 14 al 17 luglio. L'evento d'apertura si \u00e8 svolto in Piazza Castello a Torino, mentre i concerti principali si sono svolti alla Reggia di Venaria Reale. I temi musicali sviluppati in questa edizione sono stati lo ska, l'indie britannico, la dance canadese, l'afrobeat e l'hip hop newyorkese.\nIl programma ha avuto i seguenti ospiti:\nAnche questa edizione fu accompagnata da numerose polemiche. Infatti, ad una settimana dall'inizio del festival, venne annunciato che i concerti si sarebbero svolti in Piazza Castello anzich\u00e9 a Venaria. Il sindaco di Venaria, infatti, aveva inizialmente autorizzato la presenza di venditori ambulanti all'interno dell'area dei concerti, ma la direzione del festival si oppose a questa decisione. Tuttavia, il 9 luglio, fu trovato un accordo (agli ambulanti non venne pi\u00f9 permesso di entrare nell'area dei concerti) e il festival torn\u00f2 a Venaria. L'unico concerto che fu effettivamente spostato fu quello di Charlotte Gainsbourg: inizialmente previsto in Piazza Carignano, si svolse invece in Piazza Castello, dove nel frattempo era gi\u00e0 stato allestito il palco; tuttavia tale spostamento non cre\u00f2 problemi, in quanto le due piazze sono adiacenti.\n2011.\nIn occasione del 150\u00ba anniversario dell'unit\u00e0 d'Italia, (ma anche a causa del budget limitato, a causa dei tagli di finanziamenti alla cultura) l'edizione 2011 del Traffic \u00e8 stata caratterizzata da una scelta di artisti esclusivamente italiani. L'evento si \u00e8 nuovamente spostato: dopo due anni nei pressi della Reggia di Venaria, il palco principale del festival ha traslocato nella centralissima Piazza San Carlo, luogo dalla capienza minore rispetto alle precedenti location, ma anche pi\u00f9 facilmente raggiungibile tramite mezzi pubblici.\nGli eventi principali sul main stage puntavano a far esibire alcuni nomi storici della musica italiana con gruppi relativamente pi\u00f9 giovani, che nelle varie serate hanno poi dato vita a dei duetti. Fatta eccezione per il 7 luglio, durante le altre serate il gruppo o artista \"principale\" si \u00e8 sempre esibito per secondo, lasciando la chiusura del concerto ad uno dei gruppo \"minori\".\nL'edizione \u00e8 stata funestata dalla pioggia, che se in alcune serate \u00e8 stata breve e leggera, ha portato per\u00f2 all'annullamento della serata del 9 luglio.\nI nomi degli artisti sono indicati secondo l'ordine di esibizione, dal primo all'ultimo.\nFrancesco De Gregori e Cristin\u00e0 Don\u00e0 hanno duettato su \"L'uomo dei sogni\", \"Alice\" e \"La donna Cannone\", mentre tutti gli artisti hanno cantato assieme \"L'uccisione di Babbo Natale\" e \"Viva l'Italia.\"\nDuetto: durante l'esibizione di Bennato, i Tre Allegri Ragazzi Morti sono saliti sul palco per cantare \"Rinnegato\".\nIl Teatro Degli Orrori ha, invece, proposto una cover completamente riarrangiata di \"Allora, avete capito o no?\", sempre di Bennato.\nA pochi minuti dall'arrivo sul palco della PFM, Torino \u00e8 stata investita da un violentissimo temporale. La band ha comunque tentato di esibirsi, nonostante gran parte del pubblico si fosse rifugiato sotto i portici della piazza, lasciando poche decine di persone davanti al palco. Tuttavia, la PFM ha interrotto la propria esibizione al terzo brano, in quanto il forte vento aveva portato sul palco molta acqua, rendendo impossibile la prosecuzione del concerto. Dopo qualche decina di minuti di attesa, la serata venne ufficialmente annullata: anche se avesse smesso di piovere, la grande quantit\u00e0 d'acqua caduta sul palco e sulle attrezzature elettriche rendeva impossibile il loro utilizzo, soprattutto per motivi di sicurezza.\nNeppure i Verdena, quindi, che avrebbero dovuto salire sul palco dopo la PFM, hanno potuto esibirsi.\nDuetto: Eugenio Finardi ha raggiunto gli Area per l'esecuzione del brano \"Gioia e rivoluzione\". Inizialmente il gruppo avrebbe dovuto far cantare il brano a Manuel Agnelli (che ne aveva gi\u00e0 eseguito una cover insieme ai suoi Afterhours), ma nel pomeriggio venne annunciata la sua assenza a causa di improvvisi problemi famigliari.\nAl di fuori di questo duetto, gli Area hanno eseguito i brani in versione totalmente strumentale (anche laddove fosse richiesta la presenza di un cantante) fatta eccezione per \"La mela di Odessa\" ed altri brevi interventi parlati, eseguiti dal chitarrista Paolo Tofani.\n2012 - musica mutante.\nL'edizione 2012 si \u00e8 svolta a Torino dal 7 al 9 giugno, in anticipo rispetto alle edizioni degli anni precedenti. Le location principali sono state nuovamente la centralissima piazza San Carlo, e il neonato Molodiciotto, in corso Moncalieri, nonch\u00e9 il locale Blahblah di via Po per le proiezioni cinematografiche.\nIl tema di questa edizione, in occasione delle Olimpiadi 2012, \u00e8 stato Londra: la maggioranza degli artisti, infatti, proveniva dalla capitale britannica, e i gruppi italiani presenti riprendevano comunque i suoni \"british\": dall'elettropop dei Drink to Me all'indie rock dei Foxhound.\nAnche le proiezioni cinematografiche al Blahblah erano incentrate su Londra, con film come Sid e Nancy, Breakfast on Pluto o This Is England.\nGli artisti che si sono esibiti sono stati:\nLa data dell'8 giugno ha contato circa 40\u00a0000 spettatori. Secondo gli organizzatori, il pubblico era diverso rispetto agli altri anni, concentrandosi in una fascia d'et\u00e0 dai 20 ai 30 anni.\nLe date dell'8 e del 9 giugno sono state le uniche tappe italiane sia per The XX che per gli Orbital. Questi ultimi si erano esibiti esattamente nel 1997 proprio in piazza San Carlo, e da allora non erano pi\u00f9 tornati a Torino.\n2013.\nL'edizione 2013 cambia sede e si trasferisce nello spazio post-industriale delle ex Officine Grandi Riparazioni a Torino. Cambia anche il periodo, in quanto si svolge dal 28 al 31 agosto 2013.\n2014.\nPer l'edizione del 2014 il festival torna nella sua location originale: Piazza San Carlo, e si svolge dal 24 al 27 luglio 2014.\nA questa edizione partecipano:"}
{"id": "1135607", "revid": "287204", "url": "https://it.wikipedia.org/wiki?curid=1135607", "title": "Geminazione consonantica", "text": "In fonologia, la geminazione consonantica (o anche solo \"geminazione\") \u00e8 il raddoppiamento di una consonante.\n\u00c8 detta \"geminata\" la consonante la cui durata sia apprezzabilmente pi\u00f9 lunga di quella delle consonanti ordinarie, dette \"brevi\" o \"scempie\", indipendentemente dal fatto che il suono venga rappresentato ortograficamente da una lettera singola o da una doppia.\nIn sincronia, la geminazione \u00e8 la facolt\u00e0 di una consonante di ricorrere geminata. In diacronia, la geminazione \u00e8 il processo di raddoppiamento di una consonante precedentemente scempia (come nel caso del latino \"femina\" &gt; \"femmina\").\nLa geminazione delle consonanti fricative, approssimanti, nasali, laterali e vibranti consiste in un semplice prolungamento temporale (nel caso delle vibranti, aumenter\u00e0 conseguentemente il numero dei battiti o vibrazioni che costituiscono l'articolazione). Per le occlusive e le affricate, la geminazione implica invece un allungamento della sola fase di tenuta.\nAlcuni linguisti (fra cui Canepari) propongono una distinzione pi\u00f9 o meno netta fra lunghezza consonantica e geminazione consonantica: quest'ultima etichetta \u00e8 allora riservata ai casi in cui la consonante in questione \u00e8 ripartita fra due sillabe (in senso fonetico e/o fonologico, indipendentemente dalle convenzioni grafiche), chiudendo una sillaba e aprendo la successiva.\nNei sistemi linguistici in cui \u00e8 data la possibilit\u00e0 che due parole, fonologicamente identiche per il resto, siano differenziate dalla geminazione d'una consonante, la geminazione stessa \u00e8 detta \"fonologica\" o \"(fonologicamente) distintiva\".\nNella maggior parte delle lingue del mondo, fra cui anche l'inglese, il francese e il tedesco, la geminazione consonantica non \u00e8 fonologicamente distintiva o non esiste affatto. In italiano invece, come in ungherese, in finlandese, in arabo, in giapponese e in numerose altre lingue, la geminazione consonantica \u00e8 distintiva: per esempio, \"cane\" \u00e8 in opposizione fonologica con \"canne\" . Lo stesso latino, che sta all'origine dell'italiano e delle altre lingue romanze, aveva la geminazione consonantica distintiva.\nAnche fra le lingue regionali o dialetti d'Italia sono largamente presenti idiomi in cui la geminazione consonantica non esiste o non \u00e8 distintiva: \u00e8 il caso (con eccezioni rare e marginali) di tutte le lingue di tipo gallo-italico e retoromanzo dell'Italia settentrionale, cio\u00e8 di quelle situate a nord della cosiddetta linea La Spezia\u2013Rimini o Massa-Senigallia. La geminazione consonantica distintiva, invece, \u00e8 mantenuta nei dialetti italiani mediani, nel toscano, in lingue e dialetti di tipo meridionale, nelle lingue appartenenti al gruppo meridionale estremo, nel sardo e nel c\u00f2rso.\nIn conseguenza di questa realt\u00e0 dialettale, anche le variet\u00e0 d'italiano parlate nell'Italia settentrionale, soprattutto negli strati socio-culturalmente bassi e nelle aree in cui i dialetti sono ancora vitali, tendono a non avere le geminazioni consonantiche della lingua standard o a rispettarle e riprodurle in modo meno stabile. In particolare, i fenomeni di geminazione al confine di parola (raddoppiamento fonosintattico e fenomeni correlati) sono quasi sconosciuti nel Nord, a causa della mancanza d'una loro rappresentazione nell'ortografia.\nLa trascrizione delle geminate in IPA.\nNelle trascrizioni fonetiche e fonologiche in Alfabeto Fonetico Internazionale (IPA), le geminate si possono indicare o col raddoppiamento del simbolo della consonante, o con la posposizione del simbolo di lunghezza, \u02d0 (spesso alterato nel pi\u00f9 usuale segno dei due punti, :, per ragioni tipografiche o per trascuratezza). Alcuni autori ritengono preferibile riservare il raddoppiamento del simbolo consonantico alle trascrizioni fonologiche, soprattutto se la consonante lunga \u00e8 effettivamente ripartita fra due sillabe nella fonologia della lingua e non \u00e8 considerata un'entit\u00e0 fonologica autonoma, e lasciare l'uso del simbolo \u02d0 alle sole trascrizioni fonetiche, dal momento che esse rappresentano l'espressione fonica concreta e che in quest'ultima le due parti della consonante lunga non sono solitamente distinguibili.\nPossiamo dunque avere, per l'esempio \"canne\", le seguenti trascrizioni, a seconda delle convenzioni adottate:\nQuando \u00e8 adottata la convenzione della ripetizione del simbolo, in trascrizione fonetica \u00e8 corretto e possibile, bench\u00e9 decisamente inusuale, specificare che il primo dei due elementi della geminata non ha rilascio udibile, ricorrendo all'apposito diacritico IPA:\n, o "}
{"id": "1135611", "revid": "115624259", "url": "https://it.wikipedia.org/wiki?curid=1135611", "title": "Partito islamico", "text": "Un partito islamico \u00e8 un partito politico che promuove l'Islamismo o il fondamentalismo islamico. L'obiettivo di un partito islamico \u00e8 generalmente l'edificazione di uno Stato Islamico con la Sharia come fonte di Diritto positivo. Alcuni movimenti, come i Fratelli musulmani, si esplicano in vari paesi con un loro partito in ognuna di quelle nazioni musulmane.\nI partiti islamici possono avere tendenze molto varie: dal progressismo al fondamentalismo pi\u00f9 estremo."}
{"id": "1135613", "revid": "120875", "url": "https://it.wikipedia.org/wiki?curid=1135613", "title": "Petrobr\u00e1s", "text": ""}
{"id": "1135617", "revid": "709565", "url": "https://it.wikipedia.org/wiki?curid=1135617", "title": "Antislamismo", "text": "Il neologismo antislamismo denota l'opposizione e critica all'islamismo, cio\u00e8 all'Islam politico, un insieme di ideologie che ritengono che l'Islam debba guidare la vita sociale e politica cos\u00ec come la vita personale.\nL'antislamismo non va confuso con l'islamofobia, che indica pregiudizio e discriminazione verso l'Islam come religione e verso i musulmani come credenti.\nLa critica all'Islam politico nella storia.\nLa critica all'organizzazione delle societ\u00e0 islamiche prende corpo dopo la Rivoluzione francese e la codificazione della distinzione tra Chiesa e Stato in occidente. Tale dottrina (secolarismo) viene utilizzata come metro di giudizio rispetto alle societ\u00e0 extra-europee tradizionali, incluse quelle in cui il diritto e le istituzioni politiche sono basate sulle norme religiose. Secondo Alexis de Tocqueville, \"Maometto ha inserito nel Corano non solo un corpo di dottrine religiose, ma anche massime politiche, norme civili e penali e teorie scientifiche. Il vangelo, al contrario, parla solo di relazioni generali fra uomo e Dio e fra uomo e uomo, oltre alle quali non inculca e impone alcun obbligo. \"\nMustafa Kemal Atat\u00fcrk, fondatore della Turchia moderna, abol\u00ec la religione di Stato nel suo paese. Viene a volte a lui attribuita la seguente affermazione, relativa all'Islam:\nL'anticlericalismo turco verr\u00e0 imitato in seguito dallo sci\u00e0 iraniano Mohammad Reza Pahlavi negli anni Sessanta, con alterni risultati fino alla sua deposizione e all'avvento della repubblica islamica nel 1979.\nL'Islam politico ha guadagnato particolare attenzione dal 1979, quando si afferm\u00f2 in Iran la Repubblica Islamica propugnata dall'Ayatollah Khomeini come modello politico contemporaneo di Stato e societ\u00e0 guidata dai principi islamici, interpretati dai giurisperiti (\"velayat e faqih\"), in particolare a riguardo della mancanza di democrazia e diritti umani in tale paese (si veda la questione della \"Fatw\u0101\" contro Salman Rushdie e della pena di morte in Iran).\nIl dibattito sull'Islam politico ha ripreso vigore dopo l'attentato al WTC, fino a sfociare nell'antislamismo e nell'islamofobia. Il modello sociopolitico del fondamentalismo salafita-wahhabita \u00e8 stato oggetto di critiche di molteplici commentatori occidentali, che l'hanno variamente indicato come \"nuovo totalitarismo\". Tra questi il politologo francese Alexandre Del Valle nel libro \"Il totalitarismo islamista all'assalto delle democrazie\", o l'appello \"Insieme contro il nuovo totalitarismo\" dopo le violente manifestazioni scoppiate all'indomani della pubblicazione delle caricature di Maometto sul Jyllands-Posten. In Italia tali tesi sono state portate avanti dalla scrittrice fiorentina Oriana Fallaci, rifacendosi anche alle tesi di Bat Ye'or sull'Eurabia, oltre che dal giornalista italo-egiziano Magdi Allam. Altri famosi esponenti del movimento antislamista negli Stati Uniti includono i giornalisti e saggisti Claire Berlinski, George Weigel, Tony Blankley, Bruce Bawer, Christopher Hitchens, Daniel Pipes e Mark Steyn.\nCritiche all'Islam politico.\nL'antislamismo si oppone all'idea che uno Stato sia regolato sui precetti dell'Islam per due principali motivi, uno teorico ed uno empirico. In primo luogo l'antislamismo, richiamandosi anche all'anti-religiosit\u00e0 degli illuministi e alla laicit\u00e0 dello Stato, si oppone all'idea, propugnata dall'Islam politico, che lo Stato debba essere guidato dai principi religiosi. Infatti una teocrazia o anche uno Stato fondato su una qualsivoglia religione, si basa su leggi divine non soggette a critica o discussione. In secondo luogo l'antislamismo si basa sull'analisi delle conseguenze sulla societ\u00e0 dell'applicazione della shar\u012b\u02bfa, che valuta decisamente negative. \nForma di Stato.\nUna critica all'islamismo deriva dal rifiuto da parte del mondo occidentale del modello \"integralistico\" islamico che \u00e8 accusato di voler estendere i propri principi etico-religiosi anche al campo della politica, la critica nei confronti dell'islamismo ripropone il sempre vivace confronto tra ideali laici e ideali religiosi. Il fatto che, nell'ultimo secolo, il mondo islamico sia stato caratterizzato da un gran numero di guerre, di violenti rivolgimenti sociali e politici, da una , ha fatto bollare il mondo islamico come arretrato e \"medievale\". colonialismo, stalinismo, fascismo, nazismo o franchismo, con le loro numerose decine di milioni di morti, sono stati fenomeni tipicamente occidentali. .\nDiritti umani e civili.\nGli antislamisti accusano gli stati musulmani di non rispettare i diritti umani e quelli civili. Una forte critica \u00e8 inoltre espressa verso la mancata sottoscrizione della Dichiarazione universale dei diritti dell'uomo che \"stabilisce una intesa comune fra i popoli del mondo riguardo ai diritti inalienabili ed inviolabili di tutti i membri della famiglia umana e costituisce un obbligo per i membri della comunit\u00e0 internazionale\" (Secondo comma della Proclamazione di Teheran) da parte degli Stati islamici che hanno preferito formulare una propria Dichiarazione islamica dei diritti dell'uomo che sancisce differenze di diritti e di doveri tra uomo e donna, musulmano e non musulmano secondo i dettami coranici.Questa diversa sensibilit\u00e0 verso i diritti dell'uomo fa s\u00ec che dei 57 paesi membri dell'OCI, 6 sono classificati come liberi, 25 parzialmente liberi e 26 non liberi da parte del centro studi americano Freedom House. Alcuni di questi paesi musulmani non liberi sono alleati dell'Occidente come il Pakistan, altri sono ad esso ostili come la Siria.\nLibert\u00e0 religiosa.\nSebbene il Corano reciti\nper cui vi \u00e8 esplicitamente riconosciuto il diritto alla libert\u00e0 di fede, in alcuni stati a maggioranza musulmana, i non musulmani sono soggetti a forti discriminazioni anche in ossequio a quest'altro dettame coranico:\nNonostante secondo la tradizione musulmana questo versetto fu rivelato per autorizzare la guerra contro i bizantini, dopo che questi ultimi, dopo aver occupato Tabuk, minacciavano la stessa Medina, (non autorizzava quindi la guerra indiscriminata contro tutti i non musulmani), dopo la morte di Maometto i musulmani lo utilizzarono come pretesto per avviare l'espansione islamica e conquistare vaste aree dell'impero bizantino e persiano. I popoli conquistati che non si convertivano all'islam prendevano lo status di dhimmi.\nAlcuni storici moderni come Bernard Lewis, pur riconoscendo lo status d'inferiorit\u00e0 cui i dhimmi erano sottoposti nei territori musulmani notano che sotto molti aspetti la loro posizione era \"molto pi\u00f9 facile di quella dei non cristiani o anche dei cristiani eretici nell'Europa medievale\"\nIn alcuni stati musulmani, come ad esempio in Arabia Saudita, esiste una polizia religiosa che agisce con ampi margini di discrezionalit\u00e0. Nel 2005 la polizia religiosa saudita ha arrestato Fawza Falih perch\u00e9 accusata di stregoneria da un uomo che dichiarava di essere divenuto impotente a causa sua. Riconosciuta colpevole anche grazie ad una confessione estorta con la violenza, \u00e8 stata condannata a morte nell'aprile 2006. I media occidentali riportano che in Arabia Saudita l'intolleranza verso le altre religioni arriva al punto di boicottare o vietare feste non islamiche come quella di san Valentino. I media Arabi al contrario, affermano che in Arabia Saudita la festa di San Valentino \u00e8 molto sentita anche se controversa, e non \u00e8 soggetta a particolari divieti.\nAndrebbe tuttavia sottolineato il fatto che le polemiche sul \"jih\u0101d\" e l'assoggettamento etico, giuridico e sociale dei non-musulmani ( \"Ahl al-Kit\u0101b\" ) all'Islam sembrano accettare anche da parte occidentale il principio astorico sostenuto da una parte (consistente) dell'Islam, che pretenderebbe che tali assunti siano eterni e immodificabili. Tutto ci\u00f2 mostra un difetto metodologico di storicizzazione e ignora il fatto che una parte (ancora minoritaria) del mondo intellettuale islamico considera sempre pi\u00f9 il Corano un testo risalente al VII secolo d.C. in cui, a fianco di alcuni principi assoluti e immodificabili (per lo pi\u00f9 rivelati nel primo periodo meccano) se ne sono poi aggiunti altri al momento della necessaria e impellente organizzazione socio-politica della Umma. Tali principi, variamente modificati dalla ineffabile volont\u00e0 di All\u0101h, in base al principio accettato del \"versetto abrogante e versetto abrogato\" ( \"al-n\u0101sikh wa al-mans\u016bkh\" ), si riferiscono, nel caso del \"jih\u0101d\" e della superiorit\u00e0 etica, giuridica e sociale fra i musulmani al periodo in cui la \"Umma\" affrontava militarmente le soverchianti societ\u00e0 politeistiche della Penisola Araba, ferocemente avverse al modello islamico che si andava costituendo e che rischiava concretamente di sostituirsi del tutto ad esse.\nTrattamento contemporaneo degli apostati.\nOggi, dei 57 paesi a prevalenza musulmana che fanno parte della Organizzazione della Conferenza Islamica, cinque rendono l'apostasia dall'Islam un crimine punibile con la morte, tra cui Afghanistan, Arabia Saudita, Iran, Sudan, e Yemen. Ci\u00f2 nonostante, secondo il Dipartimento di Stato statunitense, non vi sono stati rapporti di tali esecuzioni da questi governi in diversi anni. D'altra parte, in Pakistan, gli attacchi da parte di \"vigilantes\" nei confronti di sospetti convertiti sono diffusi, inoltre nello stesso Pakistan ed Iran sono in discussione leggi che prevedono la pena capitale.Sulla questione dell'apostasia \u00e8 chiarificatrice una \"fatw\u0101\" emessa dal Consiglio Europeo per la pronuncia di Fatwa e le Ricerche (\u0627\u0644\u0645\u062c\u0644\u0633 \u0627\u0644\u0623\u0648\u0631\u0648\u0628\u064a \u0644\u0644\u0625\u0641\u062a\u0627\u0621 \u0648\u0627\u0644\u0628\u062d\u0648\u062b, al-Majlis al-\u016ar\u016bb\u012b li-l-Ift\u0101\u02be wa l-Ba\u1e25\u016bth), secondo cui:\nQuesto punto di vista ha trovato conferma nel 2008 con il caso dell'egiziano Mohammad Ahmad Hegazi che, convertitosi al Cristianesimo, aveva chiesto che questa sua decisione fosse ufficialmente riconosciuta trascrivendola sulla propria carta di identit\u00e0. In Egitto, infatti, questa \u00e8 una delle informazioni presenti sul documento di identit\u00e0. La richiesta \u00e8 stata per\u00f2 rigettata in quanto un tribunale ha sentenziato che:\nmentre Su'ad Saleh, preside della Facolt\u00e0 di studi islamici e arabi dell'Universit\u00e0 al-Azhar (uno dei principali centri d'insegnamento religioso dell'Islam sunnita) ha emesso una \"fatwa\" di condanna a morte in quanto Hegazi ha reso pubblica la sua conversione e si \u00e8 fatto fotografare con il Vangelo, opinione condivisa da molti altri \u02bfulam\u0101\u02be secondo il quotidiano governativo al-Misri al-Yawm (L'Egiziano oggi). La pena \u00e8 stata poi comunque sospesa nella primavera del 2010.\nNel 1993, il matrimonio del noto studioso e professore egiziano Na\u1e63r \u1e24\u0101mid Ab\u016b Zayd fu ufficialmente annullato da una corte egiziana, in quanto egli era stato giudicato apostata sulla base dei suoi scritti scientifici riguardanti il rapporto fra Corano e storia e la rivisitazione critica dell'impatto sulla cultura islamica dell'antico Mutazilismo. Zayd dovette rifugiarsi in Europa con sua moglie (studiosa anch'essa di vaglia) che non aveva alcuna intenzione di separarsi da lui (fonte). Na\u1e63r \u1e24\u0101mid Ab\u016b Zayd trov\u00f2 quindi ospitalit\u00e0 nei Paesi Bassi, ricevendo per i suoi incontestabili meriti scientifici una cattedra d'insegnamento nella prestigiosa universit\u00e0 di Utrecht, all'interno della quale ha potuto proseguire nelle sue ricerche e nell'approfondimento delle sue riflessioni filosofico-teologiche che gli valgono la stima degli studiosi del settore e l'invito a svolgere conferenze nei principali atenei - specializzati nelle discipline \"orientalistiche\" e non - del mondo intero.\nUn altro professore egiziano, Farag Foda, era stato ucciso nel 1992 da uomini mascherati dopo aver criticato i fondamentalisti musulmani ed aver preannunciato un progetto per formare un nuovo movimento, aperto agli egiziani appartenenti a tutte le religioni.\nIl caso Abdul Rahman.\nAll'inizio del 2006 l'afghano Abdul Rahman fu arrestato e trattenuto dalle autorit\u00e0 del suo paese dopo essere stato denunciato da alcuni suoi familiari e trovato in possesso di una bibbia. Gli inquirenti ne chiesero sulle prime la pena di morte, ma in seguito venne rilasciato e gli fu offerto il diritto di asilo in Italia a causa di numerose pressioni internazionali tra le quali una dichiarazione pubblica del Segretario di Stato statunitense, Condoleezza Rice e di un'azione diplomatica riservata condotta dall'Ambasciata italiana a Kabul e del ministro degli esteri italiano, all'epoca Gianfranco Fini . L'asilo fu concesso anche per la lunga e persistente tradizione afghana di concedere ufficiosamente alla famiglia dell'offeso (in questo caso all'ex-moglie di Abdul Rahman) il diritto di eseguire la pena capitale in prima persona. Il governo filo-occidentale di Karza'i non pot\u00e9 opporsi a questa norma non scritta (come pure non pot\u00e9 impedire l'indagine sulla perseguibilit\u00e0 o meno di Abdul Rahman) senza il gravissimo rischio di inimicarsi tutto l'ambiente religioso afghano che avrebbe avuto gioco facile nell'additare il governo di Kabul come un agente passivo della volont\u00e0 dell'Occidente cristiano, minandone concretamente le gi\u00e0 fragili basi di consenso.\nPena di morte.\nLa \"Shar\u012b\u02bfa\" consente la pena di morte in quattro casi:\nCi\u00f2 che \u00e8 esplicitato nel Corano (costituendo i cosiddetti \"limiti di Dio\", o \"\u1e25ud\u016bd All\u0101h\", all'operato umano) riguarda tuttavia solo l'omicidio ingiusto di un musulmano e si basa sul disposto di \"Cor.\", II:178 che afferma: \"O voi che credete! In materia d'omicidio v'\u00e8 prescritta la legge del taglione: [uomo] libero per uomo libero, uomo schiavo per schiavo, donna per donna... - \"Y\u0101 ayyuh\u0101 alladhina aman\u016b, kutiba \u02bfalaykum al-qi\u1e63\u0101\u1e63 f\u012b l-qatli: al-\u1e25urr bi-l-\u1e25urri wa al-\u02bfabd bi-l-\u02bfabdi wa l-untha bi-l-untha...\"\". Per altre fattispecie penali il Corano preannuncia solo la grave illiceit\u00e0 di simili azioni e un duro castigo nell'Aldil\u00e0. Il disposto della pena capitale \u00e8 quindi in questi casi stabilito solo in base ai diversi \"\u1e25ad\u012bth\" fatti propri dalla Sunna.\nAltri esempi in cui il Corano prescrive esplicitamente la pena di morte nella vita terrena sono i seguenti:- Nis\u0101\u02be (4): 89 - \"Vorrebbero che foste miscredenti come lo sono loro e allora sareste tutti uguali. Non sceglietevi amici tra loro, finch\u00e9 non emigrano per la causa di Allah. Ma se vi volgono le spalle, allora afferrateli e uccideteli ovunque li troviate.\"- Nis\u0101\u02be (4): 91 - \"Altri ne troverete che vogliono essere in buoni rapporti con voi e con la loro gente. Ogni volta che hanno occasione di sedizione, vi si precipitano. Se non si mantengono neutrali, se non vi offrono la pace e non abbassano le armi, afferrateli e uccideteli ovunque li incontriate. Vi abbiamo dato su di loro evidente potere.\"- al-Tawba (9): 5 - \"Quando poi siano trascorsi i mesi sacri, uccidete questi associatori ovunque li incontriate, catturateli, assediateli e tendete loro agguati. Se poi si pentono, eseguono l'orazione e pagano la decima, lasciateli andare per la loro strada. Allah \u00e8 perdonatore, misericordioso.\"(4): 15 - \"Se le vostre donne avranno commesso azioni infami, portate contro di loro quattro testimoni dei vostri. E se essi testimonieranno, confinate quelle donne in una casa finch\u00e9 non sopraggiunga la morte o Allah apra loro una via d'uscita.\"\nIn quanto di derivazione divina, la sanzione della pena di morte per l'omicida appare immodificabile agli occhi del credente ma se la pena irrogata in alcuni paesi musulmani sono effettivamente quelle previste dal Testo sacro dell'Islam e dalla Sunna, in numerosi altri Paesi tali disposizioni sono semplicemente disattese, in quanto i legislatori hanno deciso di non interpretare alla lettera le disposizioni religiose. Questo \u00e8 uno dei motivi tra l'altro per cui la parte pi\u00f9 conservatrice dell'opinione pubblica di determinati Stati pretende il ritorno alla \"Shar\u012b\u02bfa\", ridotta sovente a semplice fonte ispiratrice dell'ordinamento giuridico vigente, e all'applicazione della pena capitale prevista dalla \"Shar\u012b\u02bfa\" nei casi gi\u00e0 ricordati.Che tutt'oggi la pena di morte sia irrogata nei casi, ad esempio, di omosessualit\u00e0 (e non solo), in nazioni come l'Iran, la Nigeria o l'Arabia Saudita, non ha nulla a che fare quindi con il dispositivo coranico (che in merito non si esprime) ma \u00e8 il risultato di un'analogia giurisprudenziale operata da uomini e, come tale, fallibile e riconducibile al \"ra\u02bey\" (opinione del giurisperito), non accettato da parte non indifferente delle scuole giuridiche musulmane.\nDiritto di famiglia.\nUn altro principio islamista fortemente criticato dai suoi oppositori \u00e8 la forma patriarcale della famiglia, considerata dagli antislamisti come maschilismo. Tale forma sembra trarre fondamento dal Corano, ed in particolare da:\nidee ribadite nell'articolo 19 della dichiarazione islamica dei diritti dell'uomo:\nda cui consegue che le donne sono legalmente private di alcuni fondamentali diritti umani e civili: non godono della libert\u00e0 di movimento, della libert\u00e0 di espressione e di parola; non possono procedere negli studi, n\u00e9 tanto meno fare carriera o ricoprire cariche o posizioni di responsabilit\u00e0 in campo civile o religioso; non possono decidere il proprio destino n\u00e9 quello dei propri figli e sono totalmente sottomesse all'uomo, da cui possono venire ripudiate (e non viceversa); sono eventualmente costrette a convivere con altre mogli scelte dall'uomo (mentre la poliandria non \u00e8 ammessa); e sono obbligate a coprire il proprio corpo e spesso anche il viso. Cos\u00ec accade che in Arabia Saudita i mu\u1e6dawwi\u02bfa (membri della polizia religiosa) possano arrestare una donna d'affari con doppia cittadinanza americana e saudita perch\u00e9 conversa in un locale pubblico con un uomo che non era suo marito\n\u00c8 facile obiettare che un orientamento maschilista della societ\u00e0 non \u00e8 esclusivamente il frutto voluto e imposto dell'Islam, che trov\u00f2 infatti un tale tipo di mentalit\u00e0 gi\u00e0 fortemente affermato in molte societ\u00e0 che successivamente si islamizzarono. Del pari dicasi dell'imposizione di certe forme d'abbigliamento (tra cui \"hijab\", \"burka\", e altro ancora), considerate islamiche solo in virt\u00f9 delle prese di posizione dalla parte pi\u00f9 tradizionalista della societ\u00e0 islamica e in pratica subite dalla parte restante.\nDenunce molto forti sul maschilismo delle societ\u00e0 musulmane (incluso le comunit\u00e0 che si trovano in Occidente) sono oggi portate soprattutto da Asra Nomani, scrittrice e giornalista statunitense di origine indiana, musulmana, femminista ed attivista dei Movimenti liberali nell'Islam che sull'argomento ha redatto la Carta dei diritti per le donne nella moschea e nella stanza da letto ed una lista di 99 precetti per promuovere un Islam pi\u00f9 progressista.\nDelitti d'onore.\n \u00e8 il delitto d'onore che vede le donne vittime di rapimenti, segregazioni in casa, schiavit\u00f9, costrette a matrimoni combinati anche all'estero o anche di assassini.\n cos\u00ec la loro uccisione se considerato delitto d'onore (spesso perpetrato attraverso la lapidazione) quando la pena prevista per l'omicidio \u00e8 l'impiccagione.\nLa \"Commissione nazionale per i diritti umani\" del Pakistan nei suoi rapporti denuncia il progressivo aumento di violenze contro le donne considerate poco islamiche o infedeli.\nLa violenza contro le donne non sono esclusiva dei paesi a maggioranza musulmana, ma sono anche presenti nelle comunit\u00e0 islamiche dei paesi occidentali. Ad esempio nel febbraio 2008 il quotidiano britannico The Independent ha denunciato che annualmente nel Regno Unito sono vittime di cosiddetti crimini di onore (rapite, segregate in casa, rese schiave, costrette a matrimoni combinati anche all'estero, assassinate) ben 17.000 donne tra cui 12 assassinii. Casi analoghi sono stati denunciati anche in Italia. Ha fatto scalpore all'epoca la notizia di cronaca dell'omicidio avvenuto nel 2006 a Brescia, di Hina Saleem da parte del padre e dai maschi della famiglia di origini pakistane che non sopportavano la decisione della ragazza di adottare stili di vita occidentali.\nMatrimoni temporanei.\nL'Islam sciita (ma non quello sunnita) prevede l'istituto del matrimonio temporaneo per il quale il marito si impegna a versare alla moglie una dote per un matrimonio \"con termine prefissato\" (\"il\u0101 ajal musamm\u0101\" ). Per tale matrimonio (definito \"di godimento\", ossia \"nik\u0101\u1e25 al-mut'a\"), \u00e8 necessario il consenso diretto della donna (non \u00e8 ammesso il consenso dato dal tutore matrimoniale, o \"wal\u012b\").Ci\u00f2 non toglie che solo il marito pu\u00f2 porre fine in ogni momento a un suo matrimonio (temporaneo o permanente), la donna necessita invece, in ogni caso, del consenso del marito.\nIl matrimonio temporaneo \u00e8 chiamato \"sigheh\" in Iran, \"\u02bfurf\u012b\" in Egitto, \"mut\u02bfa\" in Iraq e pu\u00f2 durare da pochi minuti (legalizzando, secondo la visione moralistica di alcuni critici, in qualche modo la prostituzione, altrimenti sanzionata con la pena di morte) a diversi anni. Va detto che il matrimonio a termine prevede per\u00f2 l'obbligatoriet\u00e0 del consenso della donna, il ricevimento da parte sua del dono nuziale, n\u00e9 va trascurato che l'obbligo del mantenimento e dell'educazione dell'eventuale figlio incombe sul solo padre. Il matrimonio a tempo, inoltre, crea un vincolo a tutti gli effetti valido di \"coniugio\", con la conseguente vocazione ereditaria per il coniuge sopravvissuto.\nDa segnalare che a favore della matrimonio temporaneo si \u00e8 coerentemente pronunciato anche l'influente Grande Ayatollah Ali al-Sistani, vista la liceit\u00e0 per lo sciismo di tale pratica.\nMatrimoni misti.\nSecondo il Corano, a un musulmano \u00e8 permesso sposare una cristiana o un'ebrea poich\u00e9 le loro sono religioni del Libro. Nonostante il Corano non lo proibisca, che a una donna musulmana le nozze con un uomo di fede diversa siano proibite. .\nOmosessualit\u00e0.\nImportante argomento antislamista \u00e8 il modo in cui sono trattati i rapporti omosessuali nei paesi islamici che portano ufficialmente alla pena di morte in Arabia Saudita, Iran, Mauritania, Sudan, Somalia, Somaliland e Yemen, malgrado il Corano non sanzioni in alcun modo il fenomeno. In altre nazioni musulmane come Bahrein, Qatar, Algeria e Maldive, l'omosessualit\u00e0 \u00e8 punita con il carcere, con pene pecuniarie o pene corporali. Solo in una piccola minoranza, dov'\u00e8 forte lo spirito laico (tra cui Turchia, Giordania, Mali, Albania), i rapporti omosessuali non sono specificatamente sanzionati dalla legge.\nLa questione dell'et\u00e0 di Aisha.\nUna delle critiche che pi\u00f9 vengono rivolte a Maometto sono quelle per il suo matrimonio con \u02bf\u0100\u02beisha. Secondo numerose attestazioni di diversi \"had\u012bth\" \u02bf\u0100\u02beisha aveva 6 anni in occasione del suo matrimonio formale e 9 anni al momento della prima consumazione e fu con lui fino alla sua morte nel 632, mentre secondo qualche altro \"\u1e25ad\u012bth\" \u02bfA\u02beisha aveva 7 anni quando contrasse il matrimonio e 10 quando lo consum\u00f2. Il Profeta la spos\u00f2 dopo un ordine divino ricevuto dall'arcangelo Gabriele.\nSecondo la maggior parte delle fonti tradizionali classiche pi\u00f9 autorevoli (tra cui Ibn Ishaq, \u1e6cabar\u012b, Waqidi, Ibn Sa'd, Ibn Kathir), all'et\u00e0 di sei anni sarebbe stata data in sposa a Maometto che aveva gi\u00e0 50 anni circa, divenendo la terza moglie e la favorita del profeta della religione islamica.\nUna fonte la vuole invece sposata a 10 anni con consumazione a 15 anche se, con ogni probabilit\u00e0, l'et\u00e0 di dieci anni deve essere riferita alla consumazione del matrimonio, non alla stipula del contratto nuziale tra Ab\u016b Bakr (tutore della figlia) e Maometto.\nVi sono comunque studiosi musulmani che sostengono che i dati riguardanti l'et\u00e0 di Maometto e di \u02bf\u0100\u02beisha siano contraddittori e che \u02bf\u0100\u02beisha poteva essere d'et\u00e0 alquanto maggiore. In particolare la studiosa Ruqaiyyah Waris Maqsood, incrociando diverse fonti autorevoli, giunge alla conclusione che \u02bf\u0100\u02beisha avesse un'et\u00e0 compresa tra i 14 e i 24 anni, e molto probabilmente 19 anni, al momento del matrimonio. Questa ipotesi \u00e8 congruente col fatto che, secondo il pi\u00f9 antico e pi\u00f9 autorevole biografo del profeta Maometto, Ibn Ishaq, \u02bf\u0100\u02beisha era \"nata nella J\u0101hiliyya\", vale a dire prima del 610, e che le tradizioni sull'et\u00e0 di 9 anni di \u02bf\u0100\u02beisha provengono tutte da Hisham ibn 'Urwa, sulla cui affidabilit\u00e0 molto si discute tra gli stessi studiosi di \"\u1e25ad\u012bth\", specialmente per quelli di provenienza irachena, senza trascurare il fatto che, secondo il noto storico \u1e6cabar\u012b, \u02bf\u0100\u02beisha sarebbe stata fidanzata addirittura prima del 610 al figlio di un capo-clan meccano, J\u0101bir ibn al-Mut'im ibn Uday.\nL'et\u00e0 di \u02bf\u0100\u02beisha costituisce un problema particolare per alcuni non-musulmani che, applicando categorie valide nei tempi pi\u00f9 recenti, deprecano che Maometto abbia potuto avere relazioni sessuali con una bambina.\nIn alcuni paesi vicino-orientali ed africani la distinzione tra bambine e donne \u00e8 considerata la prima mestruazione, che per lo pi\u00f9 avviene intorno ai 12 anni, e la fascia d'et\u00e0 dei 12-14 anni era considerata quella prevalente per la consumazione del matrimonio. Tuttavia la moglie del profeta era decisamente pi\u00f9 piccola anche di questo standard e il fatto non doveva essere molto comune neanche all'epoca.\nColin Turner, professore medievista e iranista della britannica Durham University, dichiar\u00f2 che la consumazione del rapporto quando \u02bf\u0100\u02beisha era cos\u00ec giovane non era una cosa straordinaria in quell'epoca ed in quella cultura. Le relazioni sessuali fra un uomo maturo e una ragazza assai giovane erano - e sarebbero tuttora - un costume diffuso fra i beduini, al pari di molte altre culture del mondo. Turner scrisse che, ad ogni modo, in numerosi testi islamici si dice che gli Arabi raggiungevano la pubert\u00e0 in un'et\u00e0 precoce.\nLa studiosa finlandese Hilma Granqvist lavor\u00f2 nel villaggio palestinese di Ar\u1e6d\u0101s negli anni venti del XX secolo e raccolse dati antropologici particolarmente rilevanti, studiando da vicino le tradizioni matrimoniali degli Arabi palestinesi, non necessariamente solo musulmani, bens\u00ec anche cristiani. Grandqvist aveva studiato le classi di et\u00e0 delle donne, parlando della fascia d'et\u00e0 di ragazze di 12-14 anni, \"in et\u00e0 di matrimonio,\" identificata con l'espressione araba \"mi\u01e7wiz(i)\" o \"\u02bfezz \u01e7izte\", parlando inoltre di quelle ragazze che \"hanno un bimbo in grembo senza essere completamente sviluppate [fisicamente]\": segno evidente dell'et\u00e0 estremamente precoce in cui si tendeva a consumare il matrimonio.\nAccuse analoghe sono anche rivolte a San Giuseppe.\nIl dibattito interno all'Islam.\nLa proposizione di un modello di stato totalitario trae origine dalla interpretazione letterale dei singoli versi del Corano, giudicati dai musulmani come eterni ed immodificabili, e dall'organizzazione e la cultura della societ\u00e0 islamica originaria che era, come tutte le societ\u00e0 del VII secolo), totalitaria.\nQuesta lettura, definibile come fondamentalista, \u00e8 criticata da alcuni intellettuali musulmani contemporanei che ne propongono, invece, una reinterpretazione complessiva contestualizzata al periodo storico in cui i testi sacri furono composti, cos\u00ec da cercarvi insegnamenti fedeli allo spirito piuttosto che alla lettera delle scritture. Questa nuova impostazione ha interessanti risvolti anche dal punto di vista politico per quanto attiene la forma di stato poich\u00e9 consente di superare il fondamentalismo e portare la societ\u00e0 ad un nuovo livello di sviluppo: il postislamismo.\nAd esempio l'iraniano Mohammad Mojtahed Shabestari mette in gioco tutta la sua autorevolezza di esponente del regime della prima ora per affermare la necessit\u00e0 di distinguere i \"valori religiosi eterni\" dai \"fatti contingenti\", interpretando le scritture in una dimensione pi\u00f9 alta ed ampia in cui i valori religiosi sono separati dalle realt\u00e0 secolari. In questo modo, sebbene incompatibili con la lettera del Corano, in seno all'Islam sarebbe ammissibile concepire anche democrazia e diritti umani in quanto conquiste moderne dell'umanit\u00e0 che riguardano solo la sfera secolare dell'uomo e non incidono in alcun modo su quella religiosa.Direttamente di forme di stato parla, invece, Mohsen Kadivar, un religioso iraniano perseguitato dal regime degli ayatollah per le sue idee, che nel saggio La teoria dello stato nella giurisprudenza sciita dimostra, analizzando le opinioni di autorevoli giuristi islamici (sciiti), che proprio lo sciismo ammette almeno nove diverse forme di governo, facendo cadere l'idea di una sua supposta teologia politica monolitica e denunciandone, nel contempo, l'appiattimento sull'assolutista \"Velayat-e faqih\" enunciata da Khomeini.\nLe reazioni in Occidente.\nLibert\u00e0 di espressione ed autocensura.\nOccasione di contesa antislamista sono le periodiche frizioni tra Islam e media (non solo occidentali) quando il tema \"Islam\" \u00e8 trattato con articoli, libri, discorsi o programmi televisivi informativi, comici o satirici. Non di rado, infatti, queste manifestazioni del pensiero provocano proteste violente e scatenano anche vere persecuzioni contro gli autori che, se occidentali, sono costretti a vivere nascosti o sotto protezione, se provenienti da paesi islamici, a fuggire in esilio o affrontare il carcere. A volte sono anche uccisi.\nA questo proposito \u00e8 utile ricordare il primo comma dell'Art. 12 della dichiarazione islamica dei diritti dell'uomo:\nIl comprensibile timore di ritorsioni di fanatici, gruppi terroristici o degli stessi governi islamisti, si traduce, secondo gli antislamisti, in una quotidiana e generalizzata autocensura del tema.\nQuesto \u00e8 tanto pi\u00f9 evidente quando si nota, anche nelle democrazie laiche e secolari, che, quando in incognito, hanno messo in luce un aspetto violento e retrogrado dell'Islam, dagli antislamisti creduto quello \"vero\".\nEsempio emblematico \u00e8 il notissimo caso delle caricature di Maometto sul Jyllands-Posten, nato dalla lamentela dello scrittore danese Kare Bluitgen di non riuscire a trovare disegnatori disposti ad illustrare un suo libro per bambini che raccontava la vita di Maometto. Il direttore del Jillands Posten, a mo' di sfida, indisse quindi un concorso per delle vignette satiriche sul Profeta islamico che dovevano accompagnare un'inchiesta sull'autocensura e la libert\u00e0 di espressione. La loro pubblicazione (30 settembre 2005) suscit\u00f2 proteste violentissime e durature. In Italia, fra i pochi esempi recenti di satira o comici verso esponenti politici musulmani si ricorda il programma \"Le Iene\" di Italia Uno, con Luca Bizzarri e Paolo Kessisoglu che nel 2003 interpretavano Osama bin Laden e il suo interprete (personaggi che proposero anche in teatro), \"Crozza Italia\" su LA7 con Maurizio Crozza che nel 2006 prendeva di mira il presidente iraniano Mahmud Ahmadinejad ed \"il Bagaglino\" su Canale 5 con Oreste Lionello che imitava ancora bin Laden.\nNell'ottobre del 2008 il direttore generale della BBC rispondendo ad una domanda del comico Ben Elton (che criticava il fatto che sulla BBC fosse permessa la satira nei confronti del Cristianesimo ma bloccata quella nei confronti dell'Islam) ha giustificato tale autocensura sostenendo la necessit\u00e0 di usare maggiore cautela nei confronti di una minoranza suscettibile come quella musulmana. Il comico Ben Elton .\nAlcuni famosi casi legati a trasmissioni televisive sono:\nIntegrazione degli immigrati musulmani.\nNelle moderne societ\u00e0 europee sempre pi\u00f9 multietniche \u00e8 molto dibattuto il tema dell'accoglienza dei migranti che legalmente o illegalmente vi giungono in sempre maggior numero e che, a livello politico, si dovrebbero integrare attraverso pratiche politiche quali il multiculturalismo (Paesi Bassi, Gran Bretagna, Svezia), l'Interculturalismo (Italia), l'Assimilazionismo (Francia) e cos\u00ec via.Queste politiche hanno in comune il riconoscimento di una sfera privata in cui gli individui (siano essi immigrati o autoctoni) sono liberi di scegliersi uno stile di vita (modo di vestire, riti religiosi e civili, cucina, musica, e altro) nell'ambito del quadro normativo stabilito dalle leggi in vigore nello Stato ospite.\nSecondo gli antislamisti questi modelli di accoglienza sono falliti nel caso dei migranti musulmani perch\u00e9, , l'Islam li fa portatori di una identit\u00e0 religiosa esclusiva (l'appartenenza alla umma, la comunit\u00e0 dei fedeli al di l\u00e0 della loro nazionalit\u00e0 di origine) per cui tenderebbero a riunirsi in comunit\u00e0 autonome in seno al paese ospite, rifiutando da un lato l'integrazione piena nel suo tessuto sociale, politico ed economico e richiedendo dall'altro il riconoscimento di leggi che recepiscono i propri usi e costumi nel campo del diritto, portando cos\u00ec a differenziarsi non solo nella sfera privata ma anche in quella pubblica. Questo starebbe facendo degenerare le societ\u00e0 europee verso il comunitarismo, cio\u00e8 la suddivisione dei cittadini su base etnico-religiosa con proprie regole di comportamento, anche quando tali comunit\u00e0 non condividono valori liberali. Tale atteggiamento trova un precedente nella politica adottata dall'Impero ottomano che divideva i sudditi su basi etnico-religiose in \"millet\": ciascun \"millet\", o \"nazione\", raggruppava le varie comunit\u00e0 di credenti non musulmane, guidate dai loro rappresentanti tradizionali, che divenivano anche funzionari ottomani.A causa della funzione (esistono altri luoghi di raduno islamici totalmente addetti alla preghiera, ovvero le mu\u1e63all\u0101) alcuni paesi musulmani esercitano su queste uno stringente controllo per evitare che diventino (come nel corso della storia di alcuni paesi \u00e8 in effetti successo) centri di potere politico, tanto che gli imam sono funzionari statali ed il testo dei loro sermoni del venerd\u00ec deve essere preventivamente autorizzato. Proprio la presenza o la costruzione di nuove moschee \u00e8 occasione di frequenti polemiche perch\u00e9, sebbene possano svolgere un ruolo positivo nel facilitare l'integrazione dei musulmani, indagini giornalistiche, giudiziarie e l'atteggiamento dei fedeli percepito come aggressivo tende ad alimentare in varie occasioni una forte opposizione in chi vive nei loro paraggi.\nSempre secondo gli antislamisti, le tendenza a fare corpo separato starebbe trovando un'importante sponda a livello istituzionale, attraverso la definizione di regole e leggi specifiche per categorie di cittadini individuate su base etnico-religiosa, avviando un processo di tribalizzazione che altrove \u00e8 stato chiamato \"pillarizzazione\". Ad esempio, secondo alcuni \"la poligamia deve essere riconosciuta se previsto nel diritto familiare del paese di origine delle persone in questione\", ma non al resto della popolazione.\nA tal proposito altri mettono, per\u00f2, in evidenza che questa politica viola i valori guida delle democrazie liberali occidentali, che affondano le loro origini negli ideali laici di libert\u00e0, uguaglianza e fraternit\u00e0 della rivoluzione francese per cui non \"c'\u00e8 ragione perch\u00e9 una ragazza musulmana sia trattata differentemente da una cristiana o da un'ebrea rispetto alla legge, comunque la pensino i suoi parenti\".\n. Caso emblematico \u00e8 costituito dalla Caricature di Maometto sul Jyllands-Posten: il significativo ritardo tra la loro pubblicazione (30 settembre 2005) e le prime reazioni diplomatiche ufficiali del mondo arabo (12 ottobre 2005) e le prime proteste di piazza (gennaio-febbraio 2006) \u00e8 dovuto al tempo occorso ad alcuni imam danesi (immigrati) che, insoddisfatti dalla sostanziale neutralit\u00e0 del governo danese rispettoso dei valori libertari propri dell'occidente, hanno costruito un dossier che conteneva insieme alle vignette originali ed altre create \"ad hoc\", diverso altro materiale ed anche informazioni false (ad es. che il Jyllands-Posten fosse una rivista governativa) con cui si sono poi recati in Egitto, Siria e Libano per mostrarlo ai ministri della Lega Araba, agli \"shaykh\" ed agli \"imam\" cos\u00ec da mobilitare il mondo musulmano contro lo stesso paese che li aveva accolti.Vale la pena ricordare che le raffigurazioni di Maometto non sono vietate esplicitamente dal Corano, tant'\u00e8 che in diverse epoche sono state prodotte da artisti islamici (vedi la ) e che solo un'interpretazione rigidamente fondamentalista di alcuni \"\u1e25ad\u012bth\" le vieterebbe. Per molti, inoltre, questo divieto sarebbe valido solo per i musulmani, ciononostante \u00e8 stata lanciata una petizione per chiedere anche a Wikipedia di eliminare le immagini di Maometto.\nPer tutte queste ragioni c'\u00e8 chi propone di condizionare la concessione della cittadinanza alla piena adesione ai valori della Costituzione (magari puntualizzandone i principi in una \"Carta di Valori\" condivisi) o ridare lustro ai simboli laici dello Stato (bandiera, inno nazionale) come valori unificanti e neutrali per immigrati e non.\nQuesto atteggiamento, che troverebbe la sua origine direttamente nei precetti coranici, svolti nelle comunit\u00e0 islamiche, dall' nelle scuole islamiche, da fatw\u0101 e da quanto rivelato da condotte nelle moschee di diversi Stati europei.\nIl Corano.\nSi ricorda che la vita dei musulmani praticanti riflette l'insegnamento coranico che non \u00e8 solo modello religioso ma \u00e8 anche un modello esistenziale e politico. Il vero credente dell'Islam (parola che significa etimologicamente \"sottomissione a Dio\") deve, cio\u00e8, seguire pedissequamente i dettami della sua religione che, tralasciando quelli che incitano esplicitamente alla violenza, per quanto riguarda il rapporto con i non musulmani e quindi attinenti al tema dell'integrazione recitano:\nOltre a ci\u00f2 esistono numerose tradizioni attribuite a Maometto, non meno impegnative dei versetti del Corano stesso, che vietano ai musulmani di associarsi a miscredenti, ebrei e cristiani nelle loro manifestazioni pubbliche, siano esse religiose che non religiose.\nI versetti tralasciati del Corano includono:- Nis\u0101' (4): 89 - \"Vorrebbero che foste miscredenti come lo sono loro e allora sareste tutti uguali. Non sceglietevi amici tra loro, finch\u00e9 non emigrano per la causa di Allah. Ma se vi volgono le spalle, allora afferrateli e uccideteli ovunque li troviate.\"- Nis\u0101' (4): 91 - \"Altri ne troverete che vogliono essere in buoni rapporti con voi e con la loro gente. Ogni volta che hanno occasione di sedizione, vi si precipitano. Se non si mantengono neutrali, se non vi offrono la pace e non abbassano le armi, afferrateli e uccideteli ovunque li incontriate. Vi abbiamo dato su di loro evidente potere.\"- al-Tawba (9): 5 - \"Quando poi siano trascorsi i mesi sacri, uccidete questi associatori ovunque li incontriate, catturateli, assediateli e tendete loro agguati. Se poi si pentono, eseguono l'orazione e pagano la decima, lasciateli andare per la loro strada. Allah \u00e8 perdonatore, misericordioso.\"\nSondaggi.\nI sondaggi sono uno strumento molto amato dai mass media, in quanto sono un modo sintetico con basi scientifiche per presentare dati e tendenze ed offrire spunti di discussione. L'universo musulmano in Occidente \u00e8 quindi spesso oggetto di indagini giornalistiche.\nTenendo presente che la validit\u00e0 scientifica dei sondaggi di opinione dipende molto dal campione prescelto, dall'intervallo di tolleranza e dal modo di porre le domande che ha una qualche influenza sulle risposte, \u00e8 comunque interessante riportare qualche recente indagine.\nI sociologi specializzati negli studi subalterni, tra cui Edward Said, puntualizzano quanto i sondaggi non solo diano una qualche idea sulle dinamiche d'opinione all'interno dell'universo musulmano in Occidente, ma anche offrano indicazioni su quali siano le fobie e i motivi di sospetto da parte degli occidentali nei confronti dei musulmani.\nSecondo un sondaggio del 2017 svolto in Italia, i musulmani maggiori di 54 anni sono conservatori e non vogliono integrarsi. La met\u00e0 dei giovani musulmani invece si sente integrata, un quarto vorrebbe integrarsi ma non ci riesce ed un quarto non vuole integrarsi. \nIl curriculum scolastico islamico.\nUno strumento per inquadrare e valutare la propensione all'integrazione degli immigrati musulmani \u00e8 offerto da studi ed inchieste sui sistemi scolastici di provenienza e sugli istituti di istruzione islamici di diversi paesi occidentali. In particolare, ne sono stati analizzati i libri di testo concludendo che gli studenti sono generalmente cresciuti nel culto della supremazia islamica ed educati all'odio verso gli infedeli (in particolar modo cristiani ed ebrei) additati come nemici, disumanizzati definendoli maiali e scimmie per poi incitare al \"Jih\u0101d\" armato contro di loro.\nSull'argomento \u00e8 da segnalare anche lo studio della Banca Mondiale che giudica come arretrato il sistema educativo di quei paesi.\nArabia Saudita.\nIl sistema scolastico dell'Arabia Saudita . Il motivo di tanto interesse \u00e8 addebitabile a diverse ragioni:\n gli studi finora condotti concordano su diversi punti:\nQuesti insegnamenti sono stati denunciati da tempo dalla comunit\u00e0 internazionale tanto che il governo saudita si \u00e8 visto costretto ad intraprendere un processo di revisione del proprio sistema scolastico che per\u00f2 ancora non soddisfa gli osservatori, soprattutto considerando le ingenti risorse economiche che potrebbe mettere in campo per dare effettivo seguito a tale intendimento.\nSempre per quanto riguarda l'Arabia Saudita, di interesse \u00e8 considerare anche i contenuti delle khu\u1e6dba, gli importanti sermoni del venerd\u00ec, tenuti nelle principali moschee del paese e resi disponibili sul sito alminbar: frequenti sono le accuse rivolte a cristiani ed ebrei di essere nemici di Allah e le esortazioni ad educare all'odio contro di loro i bambini, spronandoli anche alla Jih\u0101d. Incitamenti alla Jih\u0101d sono proclamati anche sulle televisioni di stato.\nAutorit\u00e0 Nazionale Palestinese.\nL'Autorit\u00e0 Nazionale Palestinese ha cominciato a compilare propri libri di testo a partire dal 1994. In precedenza erano adottati quelli egiziani per i bambini di Gaza e giordani per la Cisgiordania.\nAccusati di insegnare l'antisemitismo e di incitare i bambini alla violenza ed al terrorismo, sono stati oggetti di diverse analisi e ricerche da parte di:\nGli studi condotti sui libri di testo palestinesi riferiscono che:\nAl riguardo occorre ricordare anche le polemiche suscitate dal programma televisivo per ragazzi Pionieri di domani, pi\u00f9 volte denunciato per incitare al jihad.\nEgitto.\nGli studi condotti sui libri di testo egiziani riferiscono che:\nPer quanto riguarda specificatamente il problema palestinese, questo \u00e8 raccontato in un modo che dagli antislamisti e considerato distorto. Ad esempio:\nTutto questo nonostante i regimi laici militari da sempre imperanti in Egitto (Nasser, Sadat, Mubarak, al-Sisi), con la breve parentesi islamista di Mohamed Morsi.\nItalia.\nIn Italia alcune indagini giornalistiche hanno analizzato i libri di testo adottati in alcune scuole islamiche del paese rivelando l'adozione di libri di testo provenienti da stati musulmani (Arabia Saudita) e la riproposizione di insegnamenti intolleranti riscontrati in quei paesi.\nNord America.\nUn'inchiesta del The New York Daily News nel 2003 ha rivelato che tipicamente i libri di elementari e medie delle scuole private musulmane dell'area di New York non solo proclamano la supremazia dell'Islam ma insegnano anche che i cristiani \"adorano statue\", che gli ebrei sono obbligati dalla loro religione \"a maledire i luoghi di culto altrui quando vi passano davanti\" e che \"molti\" (cristiani ed ebrei) \"conducono vite decadenti ed immorali tanto che bugie, alcool, nudo, pornografia, razzismo, turpiloquio, sesso prematrimoniale, omosessualit\u00e0 e molto sono tollerati dalla loro societ\u00e0, nelle chiese cristiane e nelle sinagoghe ebraiche\", peccati intollerabili nell'Islam.Riporta inoltre le affermazioni di un editore di questi libri di testo che afferma di ricevere finanziamenti direttamente dall'Arabia Saudita e quella di due autori: uno riconosce che i testi dovrebbero essere cambiati un altro che invece li difende cos\u00ec come sono.Racconta, infine, della lezione di un docente (un ebreo convertito all'Islam) che fa risalire l'inimicizia dei musulmani verso gli ebrei ed il dovere (dei musulmani) a combatterli all'affermazione di Maometto secondo il quale gli ebrei avrebbero alterato a loro vantaggio la Torah.\nDaniel Pipes riferisce di una scuola islamica in Canada che \"pretende la totale segregazione dall'ambiente canadese ed esige un'assoluta separazione dei sessi\".\nLe moschee.\nLe moschee svolgono nell'Islam un ruolo molto ampio: i musulmani non solo vi si riuniscono per pregare ma anche per esaminare questioni sociali e politiche e decidere sulla vita della comunit\u00e0. L'evento pi\u00f9 importante \u00e8 costituito dal sermone del venerd\u00ec (khu\u1e6dba) in cui l'Imam fornisce le indicazioni pi\u00f9 importante ed impegnative ai suoi fedeli. Per questa ragione numerosi paesi musulmani esercitano uno stretto controllo sulle attivit\u00e0 che vi si svolgono tanto che gli Imam sono spesso dei funzionari pubblici ed i loro sermoni devono essere preventivamente approvati dalle autorit\u00e0 preposte.L'Islam affianca le moschee con le mu\u1e63all\u0101, spesso dei semplici locali a pian terreno, dove una cinquantina di fedeli possono riunirsi in tranquillit\u00e0 per la preghiera del mezzogiorno.\nOltre che questo ruolo pratico, le moschee, cos\u00ec come le chiese, nella storia hanno svolto anche la funzione simbolica e politica di palesare l'appartenenza del territorio circostante all'Islam, soprattutto quando hanno un minareto utilizzato dal muezzin per invitare i fedeli alla preghiera che, come i campanili, svetta sugli edifici circostanti ed i progetti di nuove costruzioni sono sempre accompagnati da forti polemiche, in Italia (ad es. a Bologna) come all'estero (ad es. a Colonia, a Londra, a Marsiglia, a Siviglia o in Svizzera).\nIn occidente la costruzione di gran parte delle moschee e centri islamici \u00e8 da tempo finanziato da paesi musulmani, soprattutto dalla ricca Arabia Saudita, paese sunnita dov'\u00e8 maggioritario il rigido wahhabismo. Tra queste anche la Moschea di Roma per 50 milioni di dollari statunitensi a cui si aggiunge una donazione annuale per 1,5 milioni di dollari. In qualit\u00e0 di finanziatori, i sauditi impongono poi imam di loro gradimento e sono quindi in grado di influenzare gli orientamenti delle comunit\u00e0 che vi fanno riferimento. Una raccolta di sermoni pronunciati nelle pi\u00f9 importanti moschee saudite sono messe a disposizione dal sito alminbar e molto criticati per le frequenti accuse rivolte a cristiani ed ebrei di essere nemici di Allah e le esortazioni ad educare all'odio contro di loro i bambini, spronandoli anche al \"jihad\".Proprio per questo alcuni hanno declinato le offerte e c'\u00e8 chi ha denunciato che sono proprio \"le organizzazioni pi\u00f9 estremiste, finanziate dai regimi dittatoriali arabi, quelle che si possono permettere di pagare persone che, a tempo pieno, si occupano degli immigrati. In occidente, nel 90% dei casi, le moschee dipendono dalle organizzazioni ideologicamente contigue al terrorismo, che hanno fondi illimitati\".\nAnche a seguito del clamore suscitato da alcune inchieste giornalistiche ed accertamenti investigativi, diverse sono le proposte relative alla gestione dei luoghi di culto per i musulmani, ma tutte vanno nella direzione di un maggior controllo sulla scia di quanto gi\u00e0 avviene nei paesi islamici:\nInchieste giornalistiche.\nL'istigazione a non aderire ai valori fondanti delle democrazie occidentali \u00e8 stata ripetutamente evidenziate da indagini giornaliste in incognito svolte nelle moschee europee.\nL'inchiesta Undercover Mosque trasmessa il 15 gennaio 2007 sul canale Channel 4 britannico ha registrato Imam che affermavano:\nL'inchiesta di Annozero su una moschea di Torino trasmessa il 29 marzo 2007 ha registrato l'Imam di Torino-Porta Palazzo Mohamed Kohail che affermava\ne poi espulso nel gennaio 2008 dopo circa un anno di indagini della DIGOS.\nUn video sul IX Congresso del Centro culturale islamico di viale Jenner a Milano, sequestrato dall'antiterrorismo nel 2002 nell'abitazione di Murad Trabelsi, membro di un'organizzazione terroristica che reclutava kamikaze per l'Iraq e trasmesso durante Studio Aperto Live (Italia 1) dell'11 febbraio 2006 documenta Muhammad al-Fizazi (noto anche come \u00abl'imam itinerante\u00bb) affermare durante il \"IX Congresso\" del Centro culturale islamico di viale Jenner a Milano tenutosi a Modena l'11 settembre 2000 (esattamente un anno prima dell'attacco alle Torri Gemelle di New York):\nVia legale all'Islam.\nSecondo gli antislamisti, la legislazione e la giurisprudenza di diversi paesi europei sta mostrando la tendenza a legittimare atteggiamenti e comportamenti inaccettabili, considerando un'attenuante la loro matrice religiosa, col risultato di relativizzare i diritti individuali, mostrando un'eccessiva tolleranza, giustificata come rispetto per le tradizioni islamiche, ed assecondando un'evoluzione in senso \"comunitarista\" delle societ\u00e0 europee.\nGermania.\nNel 1999 tre curdi, che avevano soffocato una ragazza di 18 anni e barbaramente ucciso il suo ragazzo di 23 anni per punirli perch\u00e9 vivevano insieme contro il volere dei genitori, sono stati condannati solo per omicidio colposo, in considerazione dei \"valori del proprio paese di origine fortemente intimizzati\".\nNel 2002 un libanese che aveva stuprato, picchiato e quasi strangolato sua moglie, nonch\u00e9 un pastore di origine turca che aveva ucciso la moglie con 48 coltellate, si sono visti riconoscere forti sconti di pena, sempre per la loro specifica appartenenza etnico-religiosa.\nNel 2005 un curdo, che per gelosia aveva ferito gravemente la moglie, ha avuto forti sconti di pena per i suoi \"livelli di inibizione inferiori nei confronti delle donne\".\nNel 2007 una donna si \u00e8 vista respingere la richiesta di divorzio per direttissima dal marito violento perch\u00e9 entrambi i coniugi erano musulmani di origine marocchina e quindi, in ottemperanza alla versetto 4:34 del Corano (in cui si invita a battere le mogli di cui si teme l'insubordinazione), secondo il giudice \"non \u00e8 strano che un uomo eserciti il diritto di punizione corporale nei confronti della moglie\".\nRegno Unito.\nMichael Nazir-Ali, vescovo anglicano di Rochester, ha inoltre denunciato l'esistenza di aree ove i non musulmani sono sgraditi e anche a rischio mentre Rowan Williams, arcivescovo di Canterbury e primate anglicano, ritiene ormai inevitabile il recepimento di alcuni aspetti della sharia nella legislazione britannica.\nSebbene la bigamia sia un reato, il ministero del Lavoro e Pensioni ha concesso ai poligami assegni familiari per ogni moglie \u00abaggiuntiva\u00bb a semplice domanda del marito e purch\u00e9 i matrimoni siano stati celebrati in Paesi nei quali il rito \u00e8 legale.\nItalia.\nVelo islamico.\nAlcuni episodi hanno accreditato nell'ordinamento giuridico italiano pratiche relative all'uso del velo islamico che sono controverse tra gli stessi musulmani:\nA questo proposito si ricorda che, diversamente da quanto affermato nella sentenza della Corte di Cassazione e da quanto presuppone la circolare della Polizia di Stato, il Corano chiede il velo ma non ne stabilisce in modo chiaro il tipo. Il riferimento sarebbe, infatti, la \"S\u016bra XXXIII:59\" (che chiede alle credenti di indossare il velo per poterle distinguere dalle altre cos\u00ec da non essere molestate dai musulmani) e \"XXIV:31\", variamente interpretata (e tradotta): per alcuni il passaggio essenziale dovrebbe essere reso come \"coprire i seni con il velo\" per altri come \"lasciar scendere il loro velo fin sul petto\" ma comunque non si fa cenno alcuno alla necessit\u00e0 di coprire testa e volto o quant'altro se non indirettamente attraverso l'invito a mortificarsi e svelare i propri gioielli solo ai familiari. Assodato che il velo \u00e8 un simbolo distintivo che le musulmane devono indossare cosicch\u00e9 i musulmani non le molestino (contrariamente a quanto possono fare con le altre donne), relativamente a cosa indossare c'\u00e8 chi (Gamal al-Banna, Hasan al-Turabi, Samira Munir ed altri musulmani cosiddetti moderati o riformisti) affermano che alle musulmane non \u00e8 richiesto di coprirsi la testa ma \u00e8 sufficiente nascondere il petto, altri invece (wahhabiti, Ruhollah Khomeyni, taliban, Fratelli musulmani e fondamentalisti in genere) impongono loro, a seconda dell'ideologia, di coprire testa e collo (hijab, il velo pi\u00f9 comune, consistente in un \"foulard\" di varie tinte, spesso indossato anche in paesi musulmani moderati nonch\u00e9 da molte immigrate provenienti dal Nordafrica, anche di seconda generazione), tutto il corpo (chador, di colore nero, ma anche di altri colori) o anche il viso (burqa, integrale e di colore azzurro, niqab, unito all'abaya, neri e che lasciano scoperti gli occhi e/o parte del viso).\nD'altra parte in diversi paesi arabi indossare il velo \u00e8 di ostacolo nella ricerca di un lavoro e si sta anche vietando il suo uso per arginare l'assenteismo negli uffici pubblici di molte dipendenti che approfittano dell'anonimato per lasciare il posto di lavoro.Al riguardo \u00e8 da segnalare l'esperimento di una giornalista italiana che nel 2006 ha passato una giornata intera indossando un burqa senza che alcuno la identificasse (\"Fino a lasciar passare una donna velata dalla testa ai piedi dove a un uomo con il passamontagna non sarebbe permesso mai\"), neppure in un aeroporto.\nMatrimonio e poligamia.\nNel novembre 2006 ha iniziato il suo iter legislativo presso la Camera dei deputati una proposta legislativa per definire le \"norme sulla libert\u00e0 religiosa e abrogazione della legislazione sui culti ammessi\". Tra l'altro \u00e8 stata proposta una modifica dell'articolo 11 che consentirebbe al ministro di culto di non pronunciare durante il rito gli articoli del codice civile sulla parit\u00e0 dei doveri fra mogli e marito (143, 144 e 147 del codice civile) \"qualora la confessione abbia optato per la lettura al momento della pubblicazione\", a tutto vantaggio del rito musulmano i cui principi religiosi privilegiano l'uomo e sono contrari alla parit\u00e0 dei diritti e dei doveri fra marito e moglie.\nSi ricorda, inoltre, che una indagine giornalistica ha rivelato che la poligamia, sebbene illegale, \u00e8 gi\u00e0 avallata da Imam in Italia e secondo la Caritas Italiana estesamente praticata. Sempre a proposito di matrimonio, vale la pena ricordare che proprio la poligamia comincia ad essere vietato nel diritto di famiglia di diversi paesi islamici.\nAlcuni casi di cronaca hanno portato alla luce la realt\u00e0 dei matrimoni combinati e l'intolleranza all'interno delle famiglie per chi non si sottomette alle usanze, come il citato caso della pakistana Hina Saleem, uccisa dal padre e da alcuni parenti perch\u00e9 voleva sposare un italiano e vivere all'occidentale, che rappresenta il fatto che pi\u00f9 ha avuto risonanza mediatica.\nMacellazione islamica.\nNel dicembre 2007 Reggio Emilia ha concesso ai fedeli musulmani della citt\u00e0 di macellare in casa gli animali per la festa del sacrificio, sebbene nella stessa ordinanza si riconosca che questa pratica sia in contrasto con le leggi sanitarie nazionali:\nCondanne di Guolo ed Allievi per diffamazione contro Adel Smith.\nUn altro episodio che ha suscitato non poche polemiche \u00e8 stata la condanna di due noti studiosi italiani dell'Islam che si sono sempre distinti nel campo della ricerca accademica. I fatti partono dalla querela di Adel Smith, controverso personaggio del mondo islamico italiano, nei confronti dei sociologi Stefano Allievi, dell'Universit\u00e0 degli Studi di Padova, per il suo saggio Islam italiano. Viaggio nella seconda religione del paese (Einaudi, 2003) e Renzo Guolo, dell'Universit\u00e0 di Torino, per il suo saggio (Laterza, 2003):\nQuesti episodi, secondo gli antislamisti, sono indizi molto significativi sull'orientamento della giurisprudenza a favorire una deriva comunitarista della societ\u00e0, facendosi strumento di pressione contro il mondo accademico affinch\u00e9 temi come l'Islam non siano liberamente analizzati ed affrontati, creando un precedente pericoloso tale da scoraggiare altri studiosi dal manifestare pubblicamente la loro opinione.Va peraltro detto che, in contrasto palese con quanto afferma Magdi Allam circa la contiguit\u00e0 \"morale\" del mondo dell'Orientalismo accademico italiano, gran parte dei docenti universitari italiani ha solidarizzato, anche per iscritto, con Allievi e Guolo.\nPaesi Bassi.\nNei Paesi Bassi all'assassinio di Theo van Gogh l'artista Chris Ripke ha reagito dipingendo un murale sul muro esterno del suo studio: un angelo, la data di morte del suo assassinio e la scritta \"Gij zult niet doden\" (non uccidere, uno dei dieci comandamenti). I musulmani di una moschea vicina hanno denunciato il fatto al sindaco come offensivo e questi ha subito inviato la polizia a cancellarlo. Il reporter Wim Nottroth che ne ha documentato la distruzione e tentato di ostacolare l'esecuzione dell'ordinanza \u00e8 stato poi arrestato\nSempre nei Paesi Bassi, la bandiera nazionale \u00e8 stata vietata in molte scuole perch\u00e9 considerata discriminatoria dagli immigranti musulmani. Stessa sorte \u00e8 toccata a gagliardetti ed adesivi sulle automobili dato che chi li esponeva era affrontato dai musulmani ed accusato di fascismo.\nSooreh Hera, artista iraniana dal 2000 rifugiata nei Paesi Bassi, per \"ragioni di opportunit\u00e0\" si \u00e8 vista ritirare un video ed un'immagine della sua esposizione \"Allah o gay-bar\" de L'Aia perch\u00e9 ritraevano Maometto e il genero Ali come una coppia omosessuale. Stessa sorte \u00e8 toccata al filmato su YouTube, ritirato dal gestore che ne giudicava il \"contenuto inappropriato\". L'8 dicembre 2007 il quotidiano francese Le Figaro ha raccolto la seguente dichiarazione di Hera sulla vicenda: \"Credevo che avrei trovato la libert\u00e0 di espressione nei Paesi Bassi. Ma questo non \u00e8 un paese libero. Questa \u00e8 una nuova dittatura islamista\".\nSvezia.\nIn Svezia un'organizzazione islamica ha chiesto leggi separate per i musulmani, l'impegno del governo a costruire una moschea in ogni citt\u00e0, paese, sobborgo e la presenza degli imam nelle scuole pubbliche.\nTaqiyya e Kitm\u0101n.\nNella tradizione islamica, la taqiyya indica la possibilit\u00e0 di rinnegare esteriormente la fede, di dissimulare l'adesione ad un gruppo religioso e praticarne i riti di nascosto per sfuggire ad una persecuzione. Prossimo al concetto di \"taqiyya\" \u00e8 quello di kitm\u0101n che consiste nel dire solo una parte della verit\u00e0 riconoscendosi la \"riserva mentale\" di omettere il resto celando magari le proprie reali intenzioni.\nSecondo alcuni, \"taqiyya\" e \"kitm\u0101n\" sono oggi ampiamente utilizzati dagli islamisti come strumento di lotta politica per diffondere ed affermare le loro idee nei paesi occidentali. Partendo dal comandamento coranico che impone ai musulmani di perseguire sempre e comunque l'allargamento dell'Islam, gli islamisti si riterrebbero, infatti, autorizzati/obbligati ad utilizzare a fini propagandistici \"taqiyya\" e \"kitm\u0101n\" per vincere l'ostilit\u00e0 dell'Occidente verso la loro fede, se questa fosse rivelata fino in fondo. Questo concederebbe loro un notevole vantaggio competitivo negli scontri dialettici, sia approfittando della scarsa conoscenza degli interlocutori dei principi dell'Islam (a partire dagli stessi concetti di \"taqiyya\" e \"kitm\u0101n\" ) sia sfruttando la presunzione di onest\u00e0 intellettuale loro accordata.\nUn esempio di \"taqiyya\" \u00e8 offerto da Caroline Fourest sul suo saggio dedicato a \u1e6c\u0101riq Rama\u1e0d\u0101n dove riferisce che questi in un suo manuale ridefinisce il\nEspansionismo islamista.\nSecondo diversi studiosi, ed in particolari i sostenitori della teoria geopolitica nota come Eurabia, coniata dalla storica britannica Bat Ye'or e divulgata in Italia soprattutto dalla scrittrice Oriana Fallaci, all'islamismo viene attribuito un intento strategico di penetrazione nelle societ\u00e0 occidentali con l'obiettivo di islamizzarle. I fautori di questa teoria accusano in particolare il movimento dei Fratelli musulmani di essere il principale attore di questa strategia.\nDiversi autori tra i quali la scrittrice femminista Caroline Fourest hanno studiato libri, articoli, interviste e soprattutto le trascrizioni dei discorsi tenuti alle comunit\u00e0 islamiche europee da \u1e6c\u0101riq Rama\u1e0d\u0101n, intellettuale svizzero. Ad esempio, nel suo libro pubblicato in Francia e inedito in Italia, intitolato \"Fr\u00e8re Tariq\", l'autrice cerca di dimostrare come, quando Tariq Ramadan si rivolge all'opinione pubblica occidentale, egli si proponga come un moderato, mentre quando si rivolge ai musulmani usi toni ed argomenti fondamentalisti. Inoltre molti antislamisti accusano i governi delle monarchie del golfo persico e dell'Arabia, specialmente quella saudita, di essere segretamente tra i finanziatori di organizzazioni terroristiche sunnite come al-Q\u0101\u02bfida nella Penisola Arabica e lo Stato Islamico (ISIS). \u00c8 risaputo che il gruppo abbia ricevuto fondi da donatori privati dagli Stati del Golfo, ma sia il primo ministro iraniano sia quello iracheno Nuri al-Maliki (entrambi sciiti) hanno accusato l'Arabia Saudita e il Qatar di finanziare l'ISIS, senza per\u00f2 fornire prove."}
{"id": "1135619", "revid": "533647", "url": "https://it.wikipedia.org/wiki?curid=1135619", "title": "Abel Xavier", "text": "Carriera.\nClub.\nInizi\u00f2 la sua carriera in Portogallo, nel Clube de Futebol Estrela da Amadora, con cui disput\u00f2 la sua prima stagione in Primeira Liga, la massima divisione portoghese: nell'anno del suo arrivo la squadra si piazz\u00f2 al diciottesimo posto e venne retrocessa in Liga de Honra, dove rest\u00f2 per due anni; in tre anni Xavier collezion\u00f2 85 presenze e 5 reti.\nNel 1993 venne ceduto al Benfica, dove rest\u00f2 per due stagioni, vincendo anche il campionato portoghese, prima di passare in prestito al nella stagione 1995-1996 per 500 milioni di lire.\nDal 1996 al 1999 ha giocato per diverse squadre: Real Oviedo, (con la quale vinse la Johan Cruijff Schaal) ed Everton. Con quest'ultima ha disputato due stagioni in Premier League, prima di essere ceduto agli avversari del Liverpool. Dopo aver passato un anno nella squadra inglese, milit\u00f2 per tre anni in tre squadre diverse (Galatasaray, Hannover e Roma).\nDopo aver trascorso qualche tempo senza un club, pass\u00f2 al Middlesbrough. Durante la sua militanza nel club venne accusato di aver usato steroidi e sub\u00ec una pena di 18 mesi, ridotta a 12 mesi.\nIl 14 maggio 2007 firm\u00f2 per i Los Angeles Galaxy, con i quali ha giocato due stagioni, collezionando pi\u00f9 di 40 presenze, e terminando la sua carriera agonistica.\nIl 23 dicembre 2009 ha annunciato il suo ritiro dal calcio e la sua conversione all'Islam, cambiando nome in Feisal.\nNazionale.\nCon la Nazionale di calcio del Portogallo ha partecipato al , dove divenne uno dei punti di forza della difesa portoghese. A macchiare il suo europeo fu un controverso fallo di mano nella semifinale contro la Francia, che caus\u00f2 un calcio di rigore per gli avversari, poi realizzato da Zin\u00e9dine Zidane, che elimin\u00f2 il Portogallo. La scelta dell'assegnazione del rigore da parte dell'arbitro G\u00fcnter Benk\u00f6, nonostante la sua limpidezza, fu contestata dai giocatori portoghesi, fino a portare all'espulsione proprio di Xavier per le ripetute proteste, poich\u00e9 incredibilmente autoproclamatosi innocente, che gli costarono anche 24 giornate di squalifica (nazionale e club) da parte dell'UEFA per aver aggredito l'arbitro.\nVenne convocato anche per il , scendendo in campo solo nei minuti finali della partita della fase a gironi contro la Corea del Sud."}
{"id": "1135620", "revid": "117879740", "url": "https://it.wikipedia.org/wiki?curid=1135620", "title": "Caroline Fourest", "text": "Giornalismo e impegno sociale.\nDiplomatasi in sociologia e scienze politiche, ha scritto diversi libri su argomenti quali la destra conservatrice, i movimenti a difesa della vita e le attuali tendenze del fondamentalismo nelle religioni abramitiche (fondamentalismo ebraico, cristiano e musulmano). All'inizio del 1999 \u00e8 stata presidente del Centre Gai et Lesbien (Centro per gay e lesbiche).\nNel marzo 2006 \u00e8 stata una dei dodici firmatari dell'appello Insieme contro il nuovo totalitarismo, una risposta alle violente proteste censorie seguite alla pubblicazione delle Caricature di Maometto sul Jyllands-Posten e per questo, al pari di altri firmatari (Salman Rushdie, Ibn Warraq, Maryam Namazie, Taslima Nasreen e Ayaan Hirsi Ali), ha ricevuto minacce di morte .\nTra i riconoscimenti ricevuti c'\u00e8 il \"premio nazionale francese della laicit\u00e0\" (2005) ed il \"premio del libro politico\" (2006).\n\u00c8 stata condannata per diffamazione contro Marine Le Pen nel 2012 e nel 2013 contro Fr\u00e9d\u00e9ric Chatillon ."}
{"id": "1135621", "revid": "63363", "url": "https://it.wikipedia.org/wiki?curid=1135621", "title": "Consonanti geminate", "text": ""}
{"id": "1135622", "revid": "2184720", "url": "https://it.wikipedia.org/wiki?curid=1135622", "title": "Islamofobia", "text": "Islamofobia \u00e8 un neologismo che indica pregiudizio e discriminazione verso l'islam come religione e verso i musulmani come credenti.\nUtilizzo del termine.\nIl termine pu\u00f2 essere utilizzato per indicare due cose:\nQuesta attitudine talvolta sfocia in iniziative pubbliche atte a bloccare o rendere difficile la pratica della fede islamica, come i tentativi di vietare o bloccare la costruzione di moschee.\nIl significato di \"islamofobia\" non coincide con quello di antislamismo, termine che invece indica l'opposizione alle dottrine e pratiche politiche che mirano alla creazione di uno Stato che trovi nella religione islamica i principi guida per regolarne la sfera economica, politica e sociale oltre che religiosa (islamismo).\nDue definizioni di islamofobia.\nIslamofobia come pregiudizio contro l'islam e i musulmani.\nPer Doudou Di\u00e8ne, consigliere generale delle Nazioni Unite, il termine islamofobia si\nPer Vincent Geisser (ricercatore del CNRS e docente) \"[l'islamofobia] \u00e8 un razzismo antimusulmano\".\nWordReference cos\u00ec definisce:\nRunnymede Trust utilizza il termine \"islamofobico\" per caratterizzare particolari punti di vista sulla religione musulmana. Considera, inoltre, che l'islamofobia \u00e8 fonte di pericolo per la comunit\u00e0 musulmana ed anche per l'insieme della societ\u00e0.:\nLa rivista \"Le Reflet\", utilizza il termine per indicare \"degli attacchi satanici ed intollerabili verso l'islam\", e poi ne individua le vittime: \"I leader religiosi ne sono coscienti perch\u00e9 tutte le altre confessioni religiose hanno condannato questi attacchi satanici ed intollerabili contro l'islam.Ma la stampa occidentale invece di condannare vigorosamente questa islamofobia, continua a parlare delle vittime e della loro religione, contribuendo in questo modo a rinforzare il sentimento di odio e di incomprensione nell'animo dei credenti.\"\nNel testo \"Pour le droit \u00e0 la libre critique des religions\" sul sito Atheisme.org si pu\u00f2 leggere invece che \"il termine islamofobia non esprime altro che il disgusto ed il rigetto dell'islam in quanto religione, in quanto sistema di pensiero totalizzante. L'islamofobia \u00e8 il rifiuto dell'islam, non il rifiuto dei musulmani n\u00e9 il rifiuto degli arabi o dei magrebini\".\nE inoltre:\"I lettori di atheisme.org che si riconoscono nell'opposizione radicale alle religioni sono vivamente sollecitati a dichiararsi pubblicamente islamofobi al fine di creare un movimento coraggioso di contestazione verso questa religione, che non vale pi\u00f9 delle altre.\"\nClaude Imbert, membro dell'Alto Consiglio per l'integrazione, fondatore ed editorialista del settimanale \"Le Point\", il 24 ottobre 2003 afferma sulla catena \"LCI\":\nIo sono un po' islamofobo. [...] Noi abbiamo il diritto di combattere il razzismo, d'accettare una pratica pacifica dell'islam. Ed io ho il diritto, io non sono affatto il solo in questo paese a pensare che l'islam - io dico proprio l'islam, non mi riferisco agli islamisti - come religione introduce una debilitazione d'arcaismo diverso, introduce una maniera di considerare la donna, di mortificare sistematicamente la donna [ed] inoltre la preoccupazione di sostituire la legge degli Stati con la legge del Corano, che in realt\u00e0 mi rende islamofobo\nL'arabista Enrico Galoppini, che ha dedicato un'opera al problema dell'islamofobia, ritiene che il fenomeno sia irresolubilmente legato alle \"politiche atlantiste\", e dunque coscientemente creato ad arte per inclinare l'opinione pubblica occidentale a favore delle campagne degli USA, della NATO e di Israele nel cosiddetto Grande Medio Oriente. Ad un livello pi\u00f9 profondo - sostiene Galoppini constatando che \u00e8 l'intero spettro delle opzioni politiche occidentali a contribuire, in un modo o nell'altro, alla formazione dell'idea di un \"Islam come problema\" - l'islamofobia tradisce la doppia valenza della formula dello \"scontro di civilt\u00e0\": strumentale (a livello di propaganda politica) e sostanziale (il dominio occidentale significa la diffusione di una societ\u00e0 materialista, che vede quella islamica come un ostacolo poich\u00e9 postula la presenza di una realt\u00e0 divina).\nIslamofobia come xenofobia contro i musulmani.\nIl dizionario Le Robert, edizione 2006, definisce l'islamofobia: \"forma particolare del razzismo diretto contro l'islam ed i musulmani, che si manifesta in Francia attraverso atti di animosit\u00e0 ed una discriminazione etnica contro gli immigrati magrebini\".\nL'islamofobia definisce cos\u00ec un'attitudine xenofoba verso i musulmani, presente nei paesi occidentali, e per analogia, verso gli abitanti indigeni (o dei quali i genitori sono originari) dei paesi a maggioranza musulmana (Medio Oriente, regioni del Magreb, Turchia, Africa subsahariana), ed in questo caso \u00e8 analogo al neologismo giudeofobia.\nIl capo della delegazione turca all'Assemblea parlamentare del Consiglio d'Europa, Talip K\u00fc\u00e7\u00fckcan, il 10 marzo 2017 present\u00f2 la richiesta di mettere all'ordine del giorno dell'Assemblea la materia \"European values under threat: addressing rising populism, xenophobia, antisemitism and islamophobia in Europe\": in una successiva intervista, ricolleg\u00f2 il termine al tentativo di tenere la Turchia ai margini dell'Unione europea.\nControversia sull'utilizzo del termine.\nL'utilizzo del termine \"islamofobia\" ed i suoi equivalenti nelle diverse lingue sono di uso controverso: mentre alcuni movimenti ed istituzioni l'utilizzano senza problemi, altri lo rifiutano o considerano il suo uso come problematico, soprattutto pensando all'uso che ne fece Khomeini per sbarazzarsi del Tudeh (Partito Comunista) Iraniano all'indomani della Rivoluzione islamista del 1979 che depose l'ultimo shah di Persia Reza Pahlevi.\nContrari all'utilizzo.\nCaroline Fourest e Fiammetta Venner, fondatrici della rivista \"ProChoix\", vi scrivono: \"\"la \"parola \u201cislamofobia\u201d \u00e8 stata coniata dagli islamisti per intrappolare il dibattito e volgere l'antirazzismo a vantaggio della loro lotta contro la blasfemia. \u00c8 vitale non impiegarlo pi\u00f9 per combattere un nuovo razzismo ma piuttosto per designare la critica laica all'islam.\"\"\nCon altri intellettuali o protagonisti dei media nell'appello del 2006 \"Insieme contro il nuovo totalitarismo\", detto anche \"Manifesto dei dodici\" affermano: \"\"Noi rifiutiamo di rinunciare allo spirito critico per paura di incoraggiare l'\u00abislamofobia\u00bb, idea sfortunata che confonde la critica dell'islam in quanto religione con il biasimo ai credenti.\"\nThomas Deltombe scriveva nel 2005 in \"L'islam imaginaire\": \"in funzione delle possibili definizioni delle parole utilizzate, si devono distinguere due posizioni: l'islamofobia di tipo razzista (\u00abmusulmano\u00bb come categoria etnica) o xenofoba (l'islam come elemento \u00abstraniero\u00bb) e la critica legittima dei dogmi religiosi, qualsiasi essi siano.\"\nDidier Delaveleye, per il \"Mrax\", scrive nel 2007 in \"Quando l'islamofobia mette a rischio la laicit\u00e0\": \"ed ecco una parola che \u00e8 nella hit-parade di quelle problematiche: islamofobia. Questo termine si \u00e8 imposto oggi per indicare l'ostilit\u00e0 specifica verso la popolazione di religione o di origine musulmana. Tuttavia, questa semplice definizione pone gi\u00e0 un problema perch\u00e9 letteralmente l'islamofobia non indica la paura del musulmano ma la paura di una particolare religione: l'Islam.\"\nIn un'intervista per The Rebel Media nel marzo 2017 lo psicologo canadese Jordan Peterson ha affermato: \"ritengo che la parola 'islamofobia' sia deplorevole e la disprezzo, perch\u00e9 'fobia' ha un termite tecnico medico/psicologico e ci si \u00e8 appropriati di esso per motivazioni ideologiche... quindi \u00e8 una parola disonesta... e ogni volta che questo linguaggio di 'fobia' emerge, io sono subito scettico sugli intenti di chi usa tali parole\"\"\nA favore dell'utilizzo.\nA loro volta, queste ultime posizioni sono state criticate, in quanto accusate di essere fortemente ideologizzate.\nTra gli stessi intellettuali favorevoli all'utilizzo del termine \u201cislamofobia\u201d, non tutti dimostrano una posizione acritica verso il mondo islamico, fra i musulmani stessi come fra gli studiosi non-musulmani.\nAbbiamo, difatti, degli intellettuali nordafricani di religione e cultura musulmana fin dalla nascita ma residenti in Europa come gli algerini Khaled Fouad Allam e Tahar Ben Jelloun nonch\u00e9 l'egiziano Sherif El Sebaie, che riconoscono s\u00ec - specie nelle sue manifestazioni pi\u00f9 provocatorie - il concetto di \u201cislamofobia\u201d, ma ritengono dialetticamente altrettanto opportuno distinguere fra \u201cmusulmani\u201d e \u201cIslamisti politici\u201d, sia in Occidente sia nei Paesi islamici, a reciproco beneficio di entrambi, confidando cos\u00ec nel \"fare cultura\".\nIl giornalista e scrittore italiano (convertito all'Islam) Pietrangelo Buttafuoco, in maniera problematica che alterna storia e attualit\u00e0, riconosce nell'\u201cislamofobia\u201d d'inizio millennio un uso strumentale della storia medievale ad opera della stessa matrice culturale materialista del laicismo anticlericale dell'Ottocento. Di stampo culturale tardo-illuminista, il laicismo mirerebbe cos\u00ec alla \u201csecolarizzazione\u201d di ogni societ\u00e0 e popolo presenti nel mondo. Pietrangelo Buttafuoco, siciliano, \u00e8 inoltre consapevole e istruttivo circa l'importanza della cultura araba in Sicilia; assieme alle altre: greco-romana pagana e normanna cristiana soprattutto.\nNon senza destare polemiche nel proprio milieu culturale di cattolicesimo tradizionalista, l'apologeta cattolico Vittorio Messori si \u00e8 avvicinato in et\u00e0 pi\u00f9 matura alle suddette posizioni di Pietrangelo Buttafuoco.\nIslamofobia e critiche all'Islam nella storia.\nContemporanei di Maometto.\nTra i primi a criticare l'Islam furono gli arabi pagani e gli ebrei che abitavano il sud dell'Arabia, in particolare le trib\u00f9 ebree di Medina che accusarono Maometto di aver copiato i loro testi sacri e di averne travisato il significato.\nMedioevo.\nUn autore che critic\u00f2 l'Islam fu Giovanni Damasceno (676-749), teologo cristiano originario della Siria che, nel secondo capitolo del suo trattato \"La fonte della conoscenza\", intitolato \"De Haeresibus\", citando passi del Corano e dei \"\u1e25ad\u012bth\" direttamente in arabo parla dell'Islam come \u00aberesia degli ismailiti\u00bb - forse il primo dei grossolani equivoci cristiani verso l'Islam, considerata erroneamente come un'eresia e non gi\u00e0 come una nuova e originale fede, per quanto necessariamente indebitata nei confronti dell'Ebraismo e del Cristianesimo, specie quella del giudeo-cristianesimo.\nDante Alighieri, nella \"Divina Commedia\" pone Maometto e il genero Ali all'Inferno, tra i \"seminatori di discordia\", mentre l'imperatore bizantino Manuele II Paleologo scrisse:\nDal XIV al XVIII secolo.\nDurante l'et\u00e0 moderna criticarono l'Islam, tra gli altri, Martin Lutero, Blaise Pascal e gli illuministi. Per Montesquieu \u00e8 una religione \"\u00abche parla solo attraverso la spada, ancora agisce sugli uomini con quello spirito distruttivo che l'ha fondata\u00bb\".\nTra i critici dell'Islam si annovera anche Voltaire che, nell'ambito della sua critica generale alle religioni, sull'argomento compose nel 1736 una commedia, intitolata \"Maometto ossia il fanatismo\", ironicamente dedicata a papa Benedetto XIV, diversi capitoli del suo \"Dizionario filosofico\" e del suo \"Saggio sui costumi e sullo spirito delle nazioni\". In particolare nella commedia descrive Maometto come un arrivista che sfrutta il fanatismo religioso dei suoi seguaci come strumento di potere. Nel \"Dizionario filosofico\" dedica un capitolo al Corano ed esordisce affermando che\nCritiche si trovano sparse anche nel \"Candido\" e in \"Zadig\". Nel detto \"Saggio sui costumi e lo spirito delle nazioni\" (francese: \"Essai sur les moeurs et l'esprit des nations\"), una panoramica dei popoli e delle nazioni senza il desiderio di scendere su dettagli statistici, Voltaire dedica:\nAd es. di Maometto dice:\nLo storico Edward Gibbon scrisse: \nXIX secolo.\nDurante l'Ottocento, critiche all'Islam vennero da Alexis de Tocqueville e Arthur Schopenhauer:\nXX secolo.\nNel XX secolo l'Islam venne criticato apertamente da diversi pensatori e politici, come George Bernard Shaw, Theodore Roosevelt, Bertrand Russell, Rabindranath Tagore, Winston Churchill e Carl Gustav Jung. \nMustafa Kemal Atat\u00fcrk, fondatore della Turchia moderna, abol\u00ec la religione di Stato nel suo paese. Il suo pensiero verso l'Islam pu\u00f2 essere rappresentato dalla seguente citazione che pronunci\u00f2 in qualit\u00e0 di Capo di Stato:\nL'anticlericalismo turco verr\u00e0 imitato in seguito dallo sci\u00e0 iraniano Mohammad Reza Pahlavi negli anni Sessanta, con alterni risultati fino alla sua deposizione e all'avvento della repubblica islamica nel 1979.\nL'Islam politico ha guadagnato particolare attenzione dal 1979, quando si afferm\u00f2 in Iran la Repubblica Islamica propugnata dall'Ayatollah Khomeini come modello politico contemporaneo di Stato e societ\u00e0 guidata dai principi islamici, interpretati dai giurisperiti (\"velayat e faqih\"), in particolare a riguardo della mancanza di democrazia e diritti umani in tale paese (si veda la questione della \"Fatw\u0101\" contro Salman Rushdie e della pena di morte in Iran).\nXXI secolo.\nIl dibattito sull'Islam e l'Islam politico ha ripreso vigore dopo l'attentato al WTC, fino a sfociare nell'islamofobia. Il modello sociopolitico del fondamentalismo salafita-wahhabita \u00e8 stato oggetto di critiche di molteplici commentatori occidentali, che l'hanno variamente indicato come \"nuovo totalitarismo\". Tra questi il politologo francese Alexandre Del Valle nel libro \"Il totalitarismo islamista all'assalto delle democrazie\", o l'appello \"Insieme contro il nuovo totalitarismo\" dopo le violente manifestazioni scoppiate all'indomani della pubblicazione delle caricature di Maometto sul Jyllands-Posten. In Italia tali tesi sono state portate avanti dalla scrittrice fiorentina Oriana Fallaci, rifacendosi anche alle tesi di Bat Ye'or sull'Eurabia, oltre che dal giornalista italo-egiziano Magdi Allam. Altri famosi esponenti del movimento antislamista negli Stati Uniti - talvolta accusati d'islamofobia - includono i giornalisti e saggisti Claire Berlinski, George Weigel, Tony Blankley, Bruce Bawer, Christopher Hitchens, Daniel Pipes, Robert Spencer e Mark Steyn."}
{"id": "1135623", "revid": "120875", "url": "https://it.wikipedia.org/wiki?curid=1135623", "title": "Jo\u00e3o Fernandes Campos Caf\u00e9 Filho", "text": ""}
{"id": "1135624", "revid": "63363", "url": "https://it.wikipedia.org/wiki?curid=1135624", "title": "Consonante geminata", "text": ""}
{"id": "1135625", "revid": "63363", "url": "https://it.wikipedia.org/wiki?curid=1135625", "title": "Consonanti doppie", "text": ""}
{"id": "1135626", "revid": "45927", "url": "https://it.wikipedia.org/wiki?curid=1135626", "title": "Consonante doppia", "text": ""}
{"id": "1135627", "revid": "63363", "url": "https://it.wikipedia.org/wiki?curid=1135627", "title": "Raddoppiamento consonantico", "text": ""}
{"id": "1135628", "revid": "93436", "url": "https://it.wikipedia.org/wiki?curid=1135628", "title": "\u1e6c\u0101riq Rama\u1e0d\u0101n", "text": "\u00c8 docente di Studi islamici contemporanei all'Universit\u00e0 di Oxford (Oriental Institute, St Antony's College) e insegna alla Facolt\u00e0 di Teologia nella stessa universit\u00e0. \u00c8 \"visiting professor\" alla Facolt\u00e0 di Studi islamici (Qatar), e all'Universit\u00e0 Mundiapolis (Marocco) dove insegna \"Filosofia\", e all'Universit\u00e0 Perlis in Malaysia. \u00c8 altres\u00ec Senior Research Fellow all'Universit\u00e0 di Doshisha (Kyoto, Giappone) e direttore del Centro di Ricerca sulla Legislazione Islamica e l'Etica (CILE) a Do\u1e25a (Qa\u1e6dar). Lavora, inoltre, come consulente in diverse commissioni collegate al Parlamento europeo di Bruxelles. Partecipa attivamente sia in campo associativo che accademico in settori quali quello teologico, etico, della giustizia sociale, l'ecologia e il dialogo interreligioso. \u00c8 Presidente dell'organizzazione (gruppo di riflessione e di azione) European Muslim Network (EMN) con sede a Bruxelles. \u00c8 membro dell'Unione Mondiale dei Sapienti Musulmani.\nTariq Ramadan \u00e8 sposato e padre di 4 figli. Dopo essere stato posto per 2 giorni in stato di fermo a Parigi, e poi in detenzione preventiva nel carcere di Fleury-M\u00e9rogis, dal 2 febbraio 2018, con le accuse separate di stupro e di stupro su persona vulnerabile, per violenza sessuale commessa su di due donne, i cui fatti risalgono al 2009 e al 2012, \u00e8 stato ricoverato in ospedale da venerd\u00ec 16 febbraio. La corte d'appello aveva ordinato il 15 febbraio una perizia sul suo stato di salute, rinviando al 22 febbraio la disamina della richiesta di scarcerazione presentata dai suoi avvocati.\nBiografia e formazione.\n\u1e6c\u0101riq Rama\u1e0d\u0101n \u00e8 nato a Ginevra (Svizzera) il 26 agosto 1962, da Sa\u02bf\u012bd Rama\u1e0d\u0101n e Wafa al-Bann\u0101\u02be, figlia maggiore di \u1e24asan al-Bann\u0101\u02be, che fond\u00f2 a Ism\u0101\u02bf\u012bliyya (Egitto) nel 1928 il movimento dei Fratelli Musulmani. Nel 1949, \u1e24asan al-Bann\u0101\u02be, nonno di \u1e6c\u0101riq, perseguitato sotto il regime di re F\u0101r\u016bq I, viene assassinato. Nel 1954, i suoi genitori lasciano l'Egitto e dopo due anni in Siria e poi in Libano, si rifugiano in Svizzera, a Ginevra, dove nascono \u1e6c\u0101riq e il fratello H\u0101n\u012b. Studia Filosofia e Letteratura francese all'Universit\u00e0 di Ginevra. Con la sua tesi su Nietzsche, intitolata \u00abNietzsche, come storico della filosofia\u00bb consegue la laurea in Lettere, Filosofia e Letteratura Francese, poi un dottorato in \"Islamologia araba\".\nNel periodo che va dal 1988 al 1992, \u00e8 preside al Coll\u00e8ge de Saussure, a Ginevra. Successivamente, tra il 1992-1993 e il 1994-1995 riceve una formazione intensiva negli studi islamici classici presso alcuni sapienti dell'Universit\u00e0 al-Azhar del Cairo, dove ottiene 7 \"ij\u0101z\u0101t\" in 7 diverse discipline.\nPi\u00f9 tardi, nel 2011, invitato in diretta su i-T\u00e9l\u00e9 per dibattere della crisi in Egitto, racconter\u00e0:\nRientrato in Europa, ottiene un lettorato in Religione e Filosofia presso l'Universit\u00e0 di Friburgo, dal 1996 al 2003. L'Universit\u00e0 cattolica di Notre-Dame a South Bend nell'Indiana gli offre all'inizio dell'anno 2004 una doppia cattedra in Scienze Islamiche (collegata anche al Joan B. Kroc Institute per insegnare \u00abLe relazioni tra le religioni, i conflitti e la promozione della pace\u00bb) ma nell'agosto dello stesso anno, il Governo degli Stati Uniti, annulla il suo visto per lavoro (ottenuto nel maggio 2004) senza fornire spiegazioni, sostenendo che il \"Patriot Act\" autorizzava gli Stati Uniti a prendere delle misure in caso di sospetto di attivit\u00e0 legata al terrorismo. In seguito a questo rifiuto, numerosi intellettuali statunitensi, tra i quali Noam Chomsky, firmano una petizione per denunciare questa violazione della libert\u00e0 accademica. Il 17 luglio 2009, la Corte di Appello di Manhattan dar\u00e0 ragione a \u1e6c\u0101riq Rama\u1e0d\u0101n, con la motivazione che le accuse mosse verso di lui erano infondate. Il 20 gennaio 2010, il Dipartimento di Stato degli Stati Uniti prende la decisione, in un documento firmato dalla segretaria di Stato Hillary Clinton, di considerare non pi\u00f9 ammissibili le ragioni che impedivano a Tariq Ramadan di entrare negli Stati Uniti. Nell'ottobre 2005 ottiene una Visiting Fellowship e inizia a insegnare presso il College St Antony dell'Universit\u00e0 di Oxford, ed \u00e8 inoltre invitato a partecipare a un gruppo di riflessione creato da Tony Blair sul problema dell'estremismo islamico nel Regno Unito, in seguito agli attentati accaduti a Londra il 7 luglio di quell'anno. Nel 2005 inoltre \u00e8 Senior Research Fellow presso la Fondazione Lokahi.\nNel 2007, l'Universit\u00e0 di Leida, nei Paesi Bassi, gli propone la cattedra d'\"Islamologia\", finanziata dal sultanato dell'Oman, ma \u1e6c\u0101riq Rama\u1e0d\u0101n, adducendo motivi professionali, non la accetta. Nello stesso anno, viene assunto come consulente per le questioni legate all'immigrazione dal Comune di Rotterdam e come Visiting Professor \u00e8 accolto nell'universit\u00e0 della stessa citt\u00e0. Le due istituzioni troncano la collaborazione nell'agosto 2009, dichiarando che il programma che presentava sulla iraniana Press TV, \"l'Islam e la vita\", era \"inconciliabile\" con le sue funzioni a Rotterdam. Rama\u1e0d\u0101n risponde accusando i suoi detrattori olandesi di servirsi del suo caso a fini elettorali. Alcuni funzionari dell'Universit\u00e0 Erasmus protestano allora contro il modo in cui l'universit\u00e0 si \u00e8 associata al Comune di Rotterdam nei confronti di Rama\u1e0d\u0101n, giudicando ci\u00f2 un attentato alla libert\u00e0 accademica. In un comunicato consegnato da diversi professori e ricercatori, \u00e8 scritto\n e inoltre ricordando, anche che Il tribunale di Rotterdam stabil\u00ec in prima battuta che la rottura del rapporto di collaborazione con \u1e6c\u0101riq Rama\u1e0d\u0101n era stata lecita, ma l'8 novembre 2012, accogliendo il suo ricorso gli ha dato ragione, decretando che l'universit\u00e0 aveva agito contravvenendo ai suoi diritti. Essa pertanto, \u00e8 stata condannata a coprire le spese legali e versare un indennizzo a \u1e6c\u0101riq Rama\u1e0d\u0101n per i danni subiti. Nel settembre 2009 \u1e6c\u0101riq Rama\u1e0d\u0101n \u00e8 nominato alla cattedra di \"Studi Islamici Contemporanei\" all'Universit\u00e0 di Oxford e insegna al St Antony's College della stessa universit\u00e0 (a partire dal 1\u00ba settembre 2009. \u00c8 professore di Scienze Islamiche Contemporanee al dipartimento di Scienze Islamiche della facolt\u00e0 del Qatar (legata alla Qatar Foundation) e ricercatore (Senior Fellow) all'universit\u00e0 di Doshisha (Kyoto, Japon). Nel gennaio 2012, diventa direttore del Centro di Ricerca sulla Legislazione Islamica e l'Etica (CILE) a Doha, Qatar.\n\u1e6c\u0101riq Rama\u1e0d\u0101n \u00e8 sposato a \u012am\u0101n dal 1986, ed \u00e8 padre di quattro figli.\nLe idee.\nContesto.\nIl contesto in cui il musulmano vive \u00e8 per Tariq Ramadan una realt\u00e0 fondamentale, sia come elemento da assumere pienamente nell'interpretazione delle Fonti della religione, che nel campo pi\u00f9 specifico che riguarda la compatibilit\u00e0 tra il contesto occidentale e le esigenze dell'essere musulmani. Molte le opere che riguardano tale argomento, alcune tradotte in diverse lingue tra cui l'italiano, come \u201cPossiamo vivere con l'Islam?,\u201cEssere musulmano europeo\u201d e molti altri (vedi bibliografia). Ramadan si pone il compito \u00abdi mostrare, sia teoricamente che praticamente, che si pu\u00f2 essere pienamente musulmani e occidentali insieme, e che al di l\u00e0 delle differenze che appaiono, condividiamo molti valori a partire dai quali il \u201cvivere insieme\u201d \u00e8 possibile nelle nostre societ\u00e0 pluraliste, multiculturali, e in cui coesistono diverse religioni.\u00bb Il contesto occidentale, dunque, non \u00e8 visto come incompatibile con l'essere musulmani, per prima cosa nel suo libro \u201cD\u00e2r ash-shah\u00e2da: l'Occident, espace du t\u00e9moignage\u201d propone il superamento della\ndivisione binaria classica del mondo in \"d\u0101r al-Isl\u0101m\" (la dimora dell'Islam) e \"d\u0101r al-\u1e25arb\" (la dimora della guerra), sulla base del fatto che tale divisione non appartiene alle fonti principali della religione (Corano e Sunna) e non risponde all'attuale configurazione del mondo, n\u00e9 alla situazione dei musulmani in Occidente, che si vedono riconosciuti i diritti fondamentali. \u00abSe conducessimo una ricerca sui due concetti largamente diffusi di \"d\u0101r al-isl\u0101m\" e di \"d\u0101r al-\u1e25arb\", scopriremmo che non si trovano n\u00e9 nel Corano, n\u00e9 nella Sunna. In realt\u00e0 essi non appartengono alle Fonti principali dell'Islam, i cui principi sono presentati come universali (li-l-'al\u0101m\u012bn), per ogni tempo e per ogni luogo. Furono gli \"\u02bfulam\u0101\u02be\" (sapienti) che nel corso dei primi tre secoli dell'Islam, considerando la situazione del mondo (le sue divisioni geografiche, le forze presenti attraverso l'appartenenza religiosa, la loro influenza a seconda del cambiamento del gioco delle alleanze) cominciarono a classificare e a definire i diversi spazi rispetto al luogo in cui vivevano... In occidente sono garantiti almeno cinque diritti fondamentali: il diritto di praticare l'Islam, il diritto all'istruzione, il diritto di fondare organizzazioni, il diritto alla rappresentazione autonoma, il diritto di fare appello alla legge...\u00bb Una definizione adeguata dei Paesi occidentali \u00e8 secondo lui, \"d\u0101r al-shah\u0101da\", \u201cspazio della testimonianza\u201d, che se da una parte evoca l'apertura che caratterizza l'assetto attuale del mondo globalizzato e il legame con il primo pilastro dell'Islam, e quindi l'identit\u00e0 religiosa, dall'altro sottolinea la responsabilit\u00e0 del mondo in cui si vive: \u00abquesta shah\u00e2da non \u00e8 solo verbale... \u201ccoloro che credono e fanno il bene\u201d dice diverse volte il Corano, insistendo sul fatto che la shah\u0101da ha un impatto inevitabile sulle azioni di un musulmano in qualunque societ\u00e0 si trovi. Portare la shah\u0101da significa essere impegnati nella societ\u00e0 in tutti gli ambiti dove ce n'\u00e8 bisogno: la disoccupazione, l'emarginazione, la delinquenza, ecc. Ci\u00f2 significa essere impegnati nel processo che potr\u00e0 condurre ad una riforma positiva sia delle istituzioni che del sistema giuridico, economico, sociale, e politico, al fine di portare una maggiore giustizia ed una reale partecipazione popolare\u00bb.\nLe difficolt\u00e0 di sentirsi realmente parte del contesto europeo, si situano su due fronti: quello esterno e quello interno alla comunit\u00e0 musulmana. All'esterno pesa il sospetto di una inconciliabilit\u00e0 tra l'essere musulmani e cittadini europei, quasi una schizofrenia, una doppia identit\u00e0, accusa alla quale Ramadan risponde nel suo libro\u201d Mon intime conviction pubblicato nel 2009: \u00ab Nell'ordine religioso e filosofico, quello\nche d\u00e0 il senso alla vita, l'essere umano \u00e8 prima di tutto ateo, buddista, ebreo, cristiano e musulmano: il suo passaporto, la sua nazionalit\u00e0 non rispondono certo alla domanda esistenziale fondamentale. Quando, per\u00f2 \u00e8 questione di votare per un candidato, l'individuo ha l'identit\u00e0 di cittadino, \u00e8 prima di tutto un americano, un italiano, un francese o un inglese che si impegna nelle questioni del suo Paese. Secondo l'ordine o il campo di attivit\u00e0, l'individuo riveste una o l'altra identit\u00e0, senza che ci\u00f2 sia contraddittorio.\u00bb Porta come esempio il caso di un poeta vegetariano, il quale interverr\u00e0 in un circolo di poeti in qualit\u00e0 di poeta, ma come vegetariano quando andr\u00e0 a tavola. Un'identit\u00e0 poliedrica \u00e8 propria di ciascun essere umano, e non solo dei musulmani: \u00abAbbiamo delle identit\u00e0 multiple, in movimento, e niente impedisce che (religiosamente, legalmente o culturalmente) che una donna o un uomo sia nello stesso tempo europea (o) o americana (o) e musulmana (o). L'Islam \u00e8 certo uno e unico sul piano dei principi religiosi fondanti, ma integra la diversit\u00e0 di interpretazione e la pluralit\u00e0 delle culture. La sua universalit\u00e0 del resto proviene\nproprio da questa capacit\u00e0 di integrare la diversit\u00e0 nella sua unit\u00e0 fondante.\u00bb\nAnche se permane presso alcuni musulmani \u00abuna grande confusione tra il dato culturale e il riferimento religioso: per molti essere e restare musulmani, significa essere come lo erano in Marocco, in Algeria, in Egitto, in Libano, in Pakistan o in Turchia...\u00bb si deve prendere atto che \u00able nuove generazioni sono, in larga maggioranza, pienamente musulmane quanto alla religione, e pienamente occidentali quanto alla cultura. Ci\u00f2 non pone loro alcun problema.\u00bb Insomma \u00abl'Islam occidentale \u00e8 oggi una realt\u00e0.\u00bb I musulmani che sono gi\u00e0 cittadini di un Paese europeo non devono pi\u00f9 lasciarsi trattare da\n\u201cminoranza\u201d perch\u00e9, sottolinea Ramadan, \u00abnon esistono, nel diritto europeo, \u201ccittadini minoritari\u201d ! Sono cittadini a pieno\ntitolo, non importa quale sia la loro religione o cultura. Devono lottare contro la mentalit\u00e0 da \u201cminoranza\u201d e darsi pienamente ad\nuna partecipazione civica su un piano di uguaglianza con i cittadini della \u201cmaggioranza\u201d della popolazione.\u00bb \u00abDevono comprendere a fondo che in Occidente sono a casa propria, si tratta di seguire la Via della fedelt\u00e0 ai principi superiori dell'Islam qui come altrove. Devono in questo modo, assumere la propria situazione e liberarsi della mentalit\u00e0 vittimista.\u00bb\n\u00abInfatti, per coloro che sono nati in Occidente \u2013 o che ne sono cittadini - non si tratta pi\u00f9 di parlare di \u201cimmigrazione\u201d, \u00ab di \u201cinserimento\u201d o di \u201cintegrazione\u201d, ma di \u201cpartecipazione\u201d e di \u201ccontributo\u201d\u00bb. \u00abNon devono, a questo proposito, limitarsi alle questioni che riguardano in modo specifico la religione o la comunit\u00e0 dei musulmani, ma interessarsi a tutte le questioni sociali che concernono l'insieme della popolazione (quali, l'insegnamento, la disoccupazione e l'impiego, la delinquenza, la violenza urbana, le attivit\u00e0 dei partiti politici, le relazioni internazionali, etc.)\u00bb\nRama\u1e0d\u0101n invita, d'altra parte, i cittadini delle societ\u00e0 occidentali a rivedere a fondo i loro giudizi sui musulmani che vivono nei Paesi occidentali. Le autorit\u00e0 politiche devono a questo proposito cessare di confondere i problemi sociali che richiedono soluzioni politiche, con i problemi associati a considerazioni religiose, come quelle relative al velo (definito foulard), ai luoghi di culto, agli imam, ecc. Hanno il dovere di studiare, senza partito preso, senza pregiudizi, senza apriorismi, i problemi fondamentali che lamentano i musulmani nella loro vita quotidiana, come quello del lavoro e della disoccupazione, dell'abitazione, della salute, dell'educazione, della marginalizzazione, della povert\u00e0, dell'insicurezza, e altro, e cercare\ndi trovare ad essi soluzioni adeguate, in uno spirito di solidariet\u00e0 nazionale e di comprensione. \u00abL'Occidente, contemporaneamente a un dialogo con \u201cl'altro\u201d, deve ingaggiare un dialogo con se stesso, serio, profondo e costruttivo.\u00bb\nIl contesto, in senso generale, poi ritorna alla base dell'\u201cAppello internazionale alla moratoria sulle punizioni corporali, la lapidazione e la pena di morte nel mondo musulmano\u201d, pubblicato in diverse lingue nel sito ufficiale. \u00abIl contesto socio-politico (al-w\u00e2qi') \u00e8 sempre stato considerato dagli\"\u02bfulam\u0101\u02be\" (sapienti) una delle condizioni per l'applicazione dei \"\u1e25ud\u016bd\" ma la sua importanza \u00e8 tale che questo aspetto esige una particolare attenzione (e la partecipazione degli intellettuali al dibattito, in particolare quelli che sono specializzati nelle scienze umane). In che contesto \u00e8 oggi possibile pensare di applicare gli hud\u00fbd? Quali dovrebbero essere le condizioni richieste in merito al sistema politico e al rispetto della legislazione generale: libert\u00e0 d'espressione, eguaglianza di fronte alla legge, istruzione diffusa, livello di povert\u00e0 e di esclusione sociale, e cos\u00ec via? Quali sono in quest'ambito i punti di divergenza tra le scuole giuridiche e gli \"\u02bfulam\u0101\u02be\" e su cosa si\nbasano tali disaccordi ?\u00bb \u00abI Paesi musulmani prendono molto\nseriamente questi testi... non \u00e8 sufficiente condannare per far progredire le cose... bisogna aprire un dibattito e trovare una\npedagogia... La mia posizione \u00e8 l'arresto totale delle punizioni corporali.\u00bb\nIl contesto come elemento necessario ad una corretta interpretazione delle Fonti della religione in relazione all'etica, si lega particolarmente al concetto di riforma, la quale da tale contesto \u00e8 richiesta, ma anche sostenuta attraverso il tesoro di competenze che esso possiede, il cui confronto con i dati scritturali, \u00e8 indispensabile, secondo \u1e6c\u0101riq Rama\u1e0d\u0101n, a un profondo\nrinnovamento.\nRiforma.\nIl concetto di riforma percorre, affiancando quello di contesto, tutta l'opera di Rama\u1e0d\u0101n e giunge a maturazione nell'opera \u201cLa riforma radicale. Islam, etica e liberazione\u201d. Qui il concetto di contesto si amplia, fino a diventare Universo, inteso geograficamente ma anche come significante, in quest'ultima accezione esso \u00e8 un Libro, quindi Fonte di conoscenza: \u00abIl Libro manifestato che ci parla attraverso i Suoi segni. Ci\u00f2 significa che il Testo rivelato \u00e8 composto da \u201csegni\u201d, proprio come la Creazione che ci circonda \u00e8 un universo di segni che \u00e8 necessario cogliere, capire e tradurre. La corrispondenza tra i due Libri compare in ogni parte del Corano che fa continui riferimenti ai segni dell'uno o dell'altro ordine e che invita l'intelligenza umana a studiare sia il Testo rivelato che la Natura creata... \u00bb Se il mondo \u00e8 fonte di conoscenza, rivelazione esso stesso, allora Ramadan si pone la domanda: \u00abIl mondo, la natura, le scienze umane ed esatte sono o non sono delle fonti del diritto? La domanda \u00e8 fondamentale perch\u00e9 una riforma che vorrebbe allo stesso tempo rimanere fedele ai propri valori, adattarsi al mondo ma anche trasformarlo per il meglio non pu\u00f2 essere efficace se non include tutte questi ambiti nell'origine stessa della sua riflessione. Ci\u00f2 vorrebbe dire che i testi non sono le uniche fonti del diritto e che bisognerebbe esaminare questa (falsa) evidenza della tradizione...\u00bb\nIl concetto di riforma secondo Ramadan include alcuni concetti espressi dalla tradizione classica: \u00abOltre al concetto di \u201c\"i\u1e25y\u0101\u02be\"\u201d (rivivificazione) che abbiamo ritrovato\nnell'opera di al-Ghaz\u00e2l\u00ee, nel lessico delle scienze islamiche ritroviamo due concetti desunti direttamente dalle fonti scritturali e collegati all'idea di \u201criforma\u00bb e di \u00abrinnovamento\u00bb. Il\nprimo \u00e8 il termine \u201c\"tajd\u012bd\"\u201d, molto presente nella letteratura islamica moderna (e particolarmente ricorrente da quasi 150 anni), che letteralmente significa \u201cinnovamento\u201d, \u201crinnovamento\u201d, o addirittura \u201crinvigorimento\u201d o \u201crigenerazione\u201d. Ritroviamo la radice verbale di questo sostantivo in un celebre \"\u1e25ad\u012bth\" del Profeta: \u00abDio mander\u00e0 ogni cento anni a questa comunit\u00e0 (musulmana) chi le rinnover\u00e0 (\"yujaddidu\") la religione\u00bb... Il rinnovamento della religione (\"tajd\u012bd al-d\u012bn\") non comporta ovviamente un cambiamento delle fonti, dei principi e dei fondamenti dell'islam, ma una novit\u00e0 nella comprensione della religione e nel\nmodo di applicarla e di viverla secondo le diverse epoche o i diversi luoghi... Lo stesso significato si ritrova nel termine \u00ab\"i\u1e63l\u0101\u1e25\"\u00bb, che compare spesso nel Corano e in alcune tradizioni profetiche (\"\u1e25ad\u012bth\") e che veicola l'idea di miglioramento, risanamento, riconciliazione, rinnovamento, riparazione e riforma... Nella nozione di \"i\u1e63l\u0101\u1e25\" c'\u00e8 l'idea di riportare l'elemento in questione (un cuore, un'intelligenza o una societ\u00e0) allo stato originale in cui era considerato sano e buono... Le due nozioni di \"tajd\u012bd\" e di \"i\u1e63l\u0101\u1e25\" traducono quindi un'unica idea di riforma e sono allo stesso tempo complementari, perch\u00e9 la prima, per come si intende correntemente, si riferisce principalmente (anche se non esclusivamente) alla relazione con i testi, mentre la seconda riguarda soprattutto la riforma del contesto umano, spirituale, sociale o politico...\u00bb\nMa \u00e8 una riforma radicale a cui invita, si deve passare da una riforma di adattamento al contesto e ai tempi ad una di trasformazione del mondo: \u00abBisogna riferirsi a un'etica per adattarsi semplicemente alle esigenze del mondo che si trasforma o, pi\u00f9 profondamente, con l'esigenza di trasformare il mondo\u2026 dato che l'etica ne interroga proprio la giustizia?... \u00c8\nevidente che c'\u00e8 qualcosa di \u201cradicale\u201d nella riforma che invochiamo. L'idea stessa che sia necessario tornare alla dimensione della \u201ctrasformazione\u201d e non pi\u00f9 al semplice\n\u201cadattamento\u201d alle esigenze del mondo moderno rivela una posizione intellettuale ed etica chiara e allo stesso tempo esigente. Molte voci in Occidente, islamiche o meno, si aspettano che i musulmani si adattino al mondo moderno, alla modernit\u00e0, al modernismo, al post-modernismo, al progresso, alla democrazia e alle scienze... Ci si aspetta dall'islam e dai musulmani che si adattino e non che siano una forza contributiva e propositiva. Una \u201ccritica\ndella modernit\u00e0\u201d o della \u201cpost-modernit\u00e0\u201d, profonda e costruttiva, non sembra rientrare tra le competenze dei musulmani, tutt'al pi\u00f9 rivelerebbe la loro volont\u00e0 di trovare dei pretesti\nper rifiutarla o pi\u00f9 insidiosamente di volerla semplicemente \u201cislamizzare\u201d. Alcuni pensatori musulmani hanno fatto propri questi postulati e continuano a esibire il loro \u201cprogressismo\u201d\nnel costante \u201cadattamento\u201d che, in definitiva, equivale a una totale \u201cassimilazione intellettuale\u201d ai termini del dibattito posti da alcune \u00e9lite occidentali. Confondono la necessaria autocritica con la capitolazione dell'intelligenza di fronte ai diktat dell'ordine dominante.\u00bb Una riforma che trasformi il mondo, esige a monte una nuova mappatura delle Fonti del diritto: \u00abUna riforma che sostenga una trasformazione del mondo, e una nuova rilettura dei testi, non pu\u00f2 basarsi soltanto sulla padronanza di questi ultimi ma impone la piena e ugualitaria integrazione di tutti i saperi umani a disposizione.\u00bb Perch\u00e9 se gi\u00e0 l'importanza di riferirsi al contesto \u00e8 presente negli studi passati, lo \u00e8 in termini di sostegno, ma non di Fonte vera e propria\nPer cui: Il Centro di Ricerca sulla Legislazione Islamica e l'Etica (CILE) a Doha (Qatar), di cui Ramadan \u00e8 direttore, ha iniziato questo lavoro, con diverse commissioni miste (esperti dei Testi ed esperti del contesto) che riflettono sulle grandi questioni etiche del nostro tempo.\nCritiche.\nAccusa di doppio discorso.\nSpiega Tariq Ramadan: \u00abUn mediatore \u00e8\nun ponte, e un ponte non appartiene mai ad una sola riva. \u00c8 sempre\nun po' troppo dal \u201cl'altra parte\u201d, sempre sospettato di una\n\u201cdoppia\u201d lealt\u00e0. Per questo, io sono stato sempre considerato\n\u201cun po' troppo occidentalizzato\u201d da alcuni musulmani, e \u201cun po'\ntroppo musulmano\u201d da alcuni occidentali. Da entrambi i lati del\nfiume, il mediatore deve dunque provare la sua piena appartenenza.\nQuando la passionalit\u00e0 e l'emotivit\u00e0 prevale e colonizza i\ndibattiti, gli interventi che tengono conto delle sfumature, critici\ne autocritici, diventano sospetti, e le sfumature vengono subito\ninterpretate come ambiguit\u00e0. Il mediatore si accorge di essere\ndiventato oggetto di proiezioni che talvolta sono frutto di una lunga\nstoria, di contenziosi e traumi profondi. Niente \u00e8 semplice: ci si\nfa dei \u201cnemici\u201d da entrambe le parti, e succede che finiscano per\ntrattarvi da \u201cvenduto\u201d, cio\u00e8 manipolatore, un maestro del\n\u201cdoppio discorso\u201d.\u00bb Una doppia fedelt\u00e0 che viene spesso\nconfusa con doppiezza. La critica a Tariq Ramadan di usare un doppio\nlinguaggio, \u00e8 particolarmente veemente in Francia, tra i nomi pi\u00f9\nconosciuti Caroline Fourest, che lo ha accusato di essere un \u201cmaestro\ndel doppio linguaggio\u201d, che dichiara una cosa al pubblico non\nmusulmano e un'altra al pubblico musulmano, accuse che hanno\nprovocato numerose reazioni. Caroline Fourest ha pubblicato nell'\nottobre 2004 il libro Fr\u00e8re Tariq nel quale afferma che, nella\nventina di opere scritte da Tariq Ramadan, e nella maggior parte\ndelle conferenze registrate in cassette, Tariq Ramadan appare pi\u00f9\ncome un integralista che un riformista. Tariq Ramadan ha risposto\nche Caroline Fourest interpretava liberamente i suoi discorsi\nestrapolandoli dal loro contesto. In generale Tariq Ramadan spiega\nche il suo pu\u00f2 apparire un doppio linguaggio perch\u00e9 essendo\nconfrontato con un auditorio molto vario cerca di adattare il suo\ndiscorso agli uditori, pur rimanendo invariato il pensiero di fondo,\nin alcuni casi poi pi\u00f9 che di doppio discorso si tratta di doppio\nascolto... \u00abAlcuni poi sono talmente convinti dell'ermetismo\ndell'islam che ritengono una religione arcaica e violenta, da esser\ncompletamente impermeabili a qualsiasi nozione di un islam\naperto.\u00bb\nDa segnalare il\nlibro \u201cChi ha paura di Tariq Ramadan?\u201d di Nina zuF\u00fcrstenberg,\nche offre una visione sostanzialmente positiva, se pur critica\naccogliendo il suo sforzo di essere mediatore tra la cultura\noccidentale e quella islamica e quello di Paolo Branca \u201c Moschee\ninquiete\u201d che riconosce in lui pi\u00f9 che un pericolo, una\nchance.\nAccusa di antisemitismo.\nA proposito della risoluzione del\nconflitto israelo-palestinese, Tariq Ramadan si \u00e8 dichiarato a\nfavore, non della soluzione di \u201cdue Stati per due popoli\u201d, ma di\nquella di \u201cun solo Stato, nel quale tutti possano vivere\u201d.\nNella primavera del 2009, firma la petizione della belga Nadine\nRosa-Rosso intitolata\u00a0: Appel pour le retrait du Hamas de la liste\neurop\u00e9enne des organisations terroristes. Invitato al Forum\nsocial europ\u00e9en (FSE) di Parigi nel 2003, pubblica sul forum di\ndiscussione del FSE un testo polemico, che suscita l'accusa di\nantisemitismo. In questo testo, Critiques des (nouveaux)\nintellectuels communautaires, che era stato, in un primo tempo,\ninviato ai quotidiani Le Monde e Lib\u00e9ration, che avevano rifiutato\ndi pubblicarlo (senza peraltro invocare la motivazione\ndell'antisemitismo) dichiara che alcuni intellettuali ebrei (come\nAlexandre Adler, Alain Finkielkraut, Bernard-Henri L\u00e9vy, Andr\u00e9\nGlucksmann o Bernard Kouchner) non sarebbero pi\u00f9 da considerare come\ndegli intellettuali universalisti che come tali sono difensori dei\ndiritti universali dell'uomo, avendo sviluppato delle analisi\ncomunitariste, motivate unicamente dal dare sostegno a Israele: (\u00abSi\npercepisce chiaramente che la loro posizione politica \u00e8 dovuta a\nlogiche comunitarie, da ebrei, o nazionalisti, in difesa di\nIsraele\u00bb). Questo li avrebbe condotti a sostenere la guerra verso\nl'Irak... \u00ab Se \u00e8 giusto esigere che gli intellettuali e\nresponsabili arabi e musulmani condannino, in nome del diritto e dei\nvalori universali comuni, il terrorismo, la violenza, l'antisemitismo\ne gli Stati musulmani dittatoriali dall'Arabia Saudita al Pakistan\nebrei denuncino in modo chiaro la politica repressiva dello Stato\nd'Israele.\u00bb Questa denuncia verso degli intellettuali, la sua\nforma, la generalizzazione delle sue critiche (Pierre-Andr\u00e9 Taguieff\nnon \u00e8 di origine ebrea, ma di cui \u00abtutti gli amici della famiglia\nerano ebrei dell'Europa dell'Est, segnati dall'esperienza nazista\n\u00bb) e ci\u00f2 che attribuisce a ciascuna delle persone citate, ha\nscatenato le critiche di diversi intellettuali ed editorialisti, tra\ncui Alain Finkielkraut e Bernard-Henri L\u00e9vy. L\u00e9vy gli ha\nrimproverato di aver utilizzato degli \u201cenunciati antisemiti\u201d e ha\ninvitato i movimenti altermondialisti a prendere le distanze da lui.\nAndr\u00e9 Glucksmann risponde in un articolo che intitola \u201cUne\nobsession antis\u00e9mite\u00bb. Sempre nel Nouvel Observateur, tre\nresponsabili del PS, Manuel Valls, Vincent Peillon e Jean-Luc\nM\u00e9lenchon domandano \u2014 invano \u2014 l'esclusione di Tariq Ramadan dal\nForum sociale europeo. In questa polemica, Tariq Ramadan ha\ntrovato per\u00f2 anche dei difensori, tra cui Jos\u00e9 Bov\u00e9, il\ngiornalista Daniel Mermet e No\u00ebl Mam\u00e8re, e ancora il direttore\ndella redazione del settimanale della sinistra radicale Denis\nSieffert, che cos\u00ec argomenta: \u00abMa cosa ha detto di cos\u00ec\nstraordinario Ramadan? Accusa alcuni intellettuali \u201cebrei\nfrancesi\u201d, o \u201cnazionalisti\u201d, \u00ab di sviluppare delle analisi\nsempre pi\u00f9 orientate da una preoccupazione comunitaria che tende a\nrelativizzare la difesa dei principi universali di uguaglianza e\ngiustizia. Rimprovera loro una indignazione selettiva. Ora, \u00e8 un\nfatto che non possiamo ricordare di avere inteso molto Finkielkraut,\nAdler, BHL o ancora Taguieff condannare la politica di repressione di\nSharon.\u00bb Due anni prima nel Monde del 24 dicembre 2001, Tariq\nRamadan scriveva: \u00abDelle frasi malevole, come \u201cAbbasso gli ebrei!\u201d\naccompagnate da manifestazioni quali gli abusi contro le sinagoghe,\nsono state registrate in diverse citt\u00e0 francesi. Pi\u00f9 in generale,\nsi pu\u00f2 ascoltare qua e l\u00e0 dei discorsi ambigui sugli ebrei, il loro\npotere occulto, il loro ruolo insidioso nei media, la loro oscura\nstrategia... Dopo l'11 settembre 2001, le voci false sui 4000 ebrei\nche non si sarebbero presentati al loro lavoro il mattino degli\nattacchi contro il World Trade Center si sono propagate fino alle\nperiferie (...). I musulmani, in nome della loro coscienza e della\nloro fede, hanno il dovere di prendere una posizione chiara,\nrifiutando l'atmosfera deleteria che si sta creando in Francia.\nNiente nell'islam pu\u00f2 legittimare la xenofobia e il rifiuto di un\nessere umano, in base alla sua religione e alla sua appartenenza. Ci\u00f2\nche bisogna dire con forza e determinazione \u00e8 che l'antisemitismo \u00e8\ninaccettabile e indifendibile. Il messaggio dell'islam impone il\nrispetto della religione e della spiritualit\u00e0 ebraica, che sono\nconsiderate come la nobile espressione delle \u201cGenti del\nLibro\u201d.\u00bb\nCritiche interne.\nSe Ramadan agli occhi degli occidentali\nsembra troppo ancorato al riferimento religioso, tanto da accusarlo\ndi neo-fondamentalismo, non mancano critiche all'interno da parte di\nchi invece lo giudica troppo liberale, e di distruzione della\nreligione: \u00abHa tentato pure di anticipare le critiche: \u201cQuesto non\n\u00e8 per compiacere l'Occidente\u201d, ha lamentato ripetutamente, ma\nsenza offrire alcuna spiegazione del perch\u00e9 tutta la sua\nprescrizione si incastri perfettamente con i desideri e le\naspirazioni degli orientalisti occidentali. \u201cNon voglio riformare\nl'Islam\u201d, \u201cnon sto toccando l'Islam\u201d, \u201csto toccando le\nmenti\u201d, ha dichiarato, eppure la sua proposta \u00e8 quella di una\nnuova struttura di autorit\u00e0 e di nuovi usul (principi) in cui le\nbasi della giurisprudenza verrebbero decostruiti per conformarsi alla\ncosiddetta \u201cnuova etica moderna\u201d che \u00e8, complessivamente,\noccidentale.\u00bb"}
{"id": "1135631", "revid": "63363", "url": "https://it.wikipedia.org/wiki?curid=1135631", "title": "Consonanti lunghe", "text": ""}
{"id": "1135632", "revid": "63363", "url": "https://it.wikipedia.org/wiki?curid=1135632", "title": "Consonante lunga", "text": ""}
{"id": "1135633", "revid": "63363", "url": "https://it.wikipedia.org/wiki?curid=1135633", "title": "Lunghezza consonantica", "text": ""}
{"id": "1135634", "revid": "63363", "url": "https://it.wikipedia.org/wiki?curid=1135634", "title": "Durata consonantica", "text": ""}
{"id": "1135635", "revid": "63363", "url": "https://it.wikipedia.org/wiki?curid=1135635", "title": "Quantit\u00e0 consonantica", "text": ""}
{"id": "1135636", "revid": "125301715", "url": "https://it.wikipedia.org/wiki?curid=1135636", "title": "Daniel Pipes", "text": "Biografia.\nDaniel Pipes \u00e8 il primogenito di Richard Pipes, ebreo polacco, fuggito negli USA all'inizio della seconda guerra mondiale dove divenne docente di Storia della Russia all'Harvard University, sovietologo iscritto al Partito repubblicano e sostenitore delle tesi pi\u00f9 radicali verso il comunismo durante la guerra fredda.\nDopo aver iniziato studi di matematica, sempre ad Harvard, Daniel Pipes cambia indirizzo per dedicarsi alla storia islamica assecondando un interesse sorto durante alcuni viaggi nel Sahara e sul Monte Sinai. \nDopo questi studi trascorre due anni al Cairo per imparare l'arabo, quindi ritorna a Cambridge (Massachusetts) per conseguire il Ph.D. in storia islamica medioevale, proprio quando Khomeini dava l'avvio alla rivoluzione iraniana, il che lo porta a spostare il suo interesse verso l'Islam moderno, e a divenirne un critico.\nI primi anni ottanta lo vedono docente presso l'universit\u00e0 di Chicago, ad Harvard ed al Naval War College, senza mai ottenere il posto di titolare. Nel 1986 si trasferisce a Philadelphia, ove dirige il Foreign Policy Research Institute, un centro costituito nel 1955 da Robert Strausz-Hup\u00e9, un austriaco convintamente antitotalitario, prima di creare il Middle East Forum nel 1994. Dal 1980 \u00e8 membro del Council on Foreign Relations.\nGrazie ai contatti di suo padre in seno alle amministrazioni Ford, Reagan e Bush sr., Daniel Pipes ha modo di specializzarsi sul Vicino Oriente, ricoprendo anche dei posti di responsabilit\u00e0 sotto la prima amministrazione (2001-2005) del Presidente George W. Bush. Questo gli ha fatto conquistare rapidamente una certa notoriet\u00e0 dopo gli attentati al World Trade Centre.\nTra l'11 settembre 2001 e l'11 settembre 2002 ha partecipato a 110 trasmissioni televisive e a 450 radiofoniche.\nNell'agosto 2003 il presidente Bush lo ha nominato membro dell'United States Institute of Peace, un'organizzazione imparziale sostenuta con fondi federali, nato nel 1986 per iniziativa del Congresso allo scopo di trattare \u00abla prevenzione, la gestione e la pacifica risoluzione dei conflitti internazionali\u00bb. Pipes lo lascer\u00e0 nel gennaio 2005.\nDaniel Pipes scrive sul \"New York Post\", ed i suoi editoriali sono a volte ripresi sul \"Wall Street Journal\", ma anche dal \"Los Angeles Times\" e dal \"New York Sun\"; in Italia i suoi articoli e le sue analisi sul Medio Oriente e il fondamentalismo islamico, spesso tradotti pochi giorni dopo l'uscita, vengono pubblicati solitamente su \"il Foglio\", \"L'Opinione delle libert\u00e0\" e sul sito ufficiale (ma anche, talvolta, su altre testate come La Stampa, La Voce Repubblicana e Agenzia Radicale, organo di stampa originariamente parte di un gruppo nato dalla scissione del Partito Radicale).\nPosizioni politiche.\nStudente agli inizi degli anni settanta si fece notare a pi\u00f9 riprese per la sua opposizione alle manifestazioni pacifiste organizzate contro la guerra del Vietnam.\nDal 1986 al 1993 \u00e8 redattore capo del giornale \"Orbis\" dove pubblica articoli di appoggio all'Iraq di Saddam Hussein contro l'Iran voisin (guerra Iran-Iraq), posizione da lui definita \u00abl'alternativa di Baghdad\u00bb, riprendendola dal titolo di un saggio di Laurie Mylroie. \nDaniel Pipes in seguito ha per\u00f2 sostenuto l'intervento americano contro l'Iraq nel 2003, giustificandolo per la minaccia rappresentata dal supposto arsenale di armi di distruzione di massa posseduto dal regime iracheno.\nFigura mediatica del neoconservatorismo americano, vicino a questa corrente del Partito Repubblicano, Daniel Pipes sostiene decisamente in politica estera lo Stato di Israele ed ha sempre espresso disapprovazione sulla mancanza di fermezza, a suo dire, del governo di Gerusalemme verso i palestinesi terroristi; pur non possedendo la cittadinanza israeliana, per quanto riguarda la politica dello stato ebraico \u00e8 attestato su posizioni di sionismo liberal-nazionalista-conservatore, simili a quelle del partito israeliano del Likud. Daniel Pipes si disse anche contrario al ritiro dei coloni israeliani da Gaza nel 2005, deciso dall'allora premier di centro-destra Ariel Sharon, che lasci\u00f2 per questo motivo il Likud per fondare il partito centrista Kadima.\nCritiche.\nOltre che dagli avversari del movimento \"neocon\", Pipes \u00e8 stato criticato dal giornalista angloamericano \"liberal\" Christopher Hitchens, che per un certo periodo fu vicino anche al movimento neoconservatore. Quando il politologo fu cooptato nel 2003 nell'Istituto americano per la pace, Hitchens, in un suo fondo su \"Slate\", si dichiar\u00f2 \"\u00absconcertato\u00bb\" per tale nomina effettuata su consiglio del presidente George W. Bush: egli sostenne infatti che \"\u00ab[Pipes], lungi dall'essere un uomo di pace, sfrutta la paura e l'insicurezza generate dall'estremismo islamico per offendere e mettere in cattiva luce coloro che non la pensano come lui\u00bb\", e che ci\u00f2 contrasta con lo spirito di un'istituzione \"\u00absostanzialmente moderata \u2026 e dedita alla risoluzione pacifica dei conflitti\u00bb\". Hitchens aggiunse inoltre che \"\u00abPipes confonde \u201cistruzione\u201d con \u201cpropaganda\u201d\u00bb\" e che \"\u00abinsegue ripicche personali con poco rispetto per l'obbiettivit\u00e0\u00bb\". Daniel Pipes contest\u00f2 infatti negli anni '70 le soluzioni pacifiche alla guerra in Vietnam, e in seguito ha sostenuto (come per\u00f2 anche lo stesso Hitchens) l'intervento statunitense contro l'Iraq; Hitchens lo ha criticato anche per essersi anche detto contrario al ritiro dei coloni israeliani da Gaza nel 2005, lo stesso anno in cui Pipes si dimise dall'Istituto."}
{"id": "1135638", "revid": "1452073", "url": "https://it.wikipedia.org/wiki?curid=1135638", "title": "Saggio di Tollens", "text": "Il saggio di Tollens (chiamato anche \"specchio d'argento\") \u00e8 un saggio chimico per l'individuazione delle aldeidi in una soluzione basato sull'utilizzo del \"reattivo di Tollens\". Tale reattivo \u00e8, di solito, idrossiammoniato d'argento (ovvero ione Diamminoargento). Le aldeidi reagiscono con il reattivo, mediante una reazione di ossidoriduzione, formando il corrispondente acido carbossilico e riducendo l'Ag da +1 a 0. L'argento metallico (a numero di ossidazione 0) forma sulle pareti della provetta un sottile strato a specchio, che permette chiaramente di verificare che la reazione sia avvenuta o meno(da cui il nome \"specchio d'argento\"). \nIl Tollens \u00e8 un saggio di riconoscimento usato in chimica per distinguere emiacetali e emichetali (riducenti) da acetali e chetali. Questi ultimi infatti vengono considerati non riducenti, poich\u00e9 non interagiscono con il reattivo di Tollens.\nIl reattivo di Tollens se non \u00e8 usato in modo corretto potrebbe creare solidi esplosivi.\nReazione.\nDove R-CHO rappresenta una qualsiasi aldeide.\nDal momento che la reazione avviene solo con un'aldeide, la formazione di uno specchio di argento metallico \u00e8 indicativa della presenza di un gruppo funzionale aldeide.\nLa reazione di Tollens avviene anche con il glucosio.\nPreparazione.\nIn una provetta, pulita attentamente e minuziosamente con acqua e risciacquata con acqua deionizzata, si pongono circa 2 ml di nitrato d'argento al 5%; si aggiungono 0,5 ml di una soluzione di idrossido di sodio al 5%. Mescolare bene con una bacchetta di vetro fino a quando non si forma un precipitato bruno di ossido di argento, Ag2O. Questo viene poi solubilizzato con aggiunta di una soluzione di ammoniaca al 2% in una quantit\u00e0 sufficiente a sciogliere completamente il precipitato (attenzione: il massimo quantitativo di soluzione totale nella provetta \u00e8 5-6 ml; se il precipitato non si solubilizza decantare il liquido in un'altra provetta).\nSi aggiungono infine nella provetta 3-4 gocce di campione (ad esempio formaldeide): se il campione \u00e8 un'aldeide, sulle pareti della provetta si depositer\u00e0 uno specchio di argento metallico. "}
{"id": "1135639", "revid": "773636", "url": "https://it.wikipedia.org/wiki?curid=1135639", "title": "Chiesa di San Francesco (Grosseto)", "text": "La chiesa di San Francesco, situata nell'omonima piazza, \u00e8 una delle principali chiese di Grosseto.\nStoria.\nOriginariamente dedicata a san Fortunato, nel corso del Duecento, venne ceduta assieme al chiostro attiguo dai benedettini ai francescani.\nNelle epoche successive il complesso ha subito vari restauri: il campanile che si innalza sulla parte posteriore destra della chiesa venne distrutto da un fulmine e rialzato nel 1926 dall'architetto Lorenzo Porciatti.\nNel 1964 in questa chiesa si sono sposati Adriano Celentano e Claudia Mori; celebr\u00f2 la messa all'alba (per sfuggire ai fotografi) il francescano padre Ugolino Vagnuzzi amico della coppia e per lunghi anni consigliere spirituale degli artisti di fama nazionale.\nDescrizione.\nLa chiesa presenta una facciata semplice con il portale caratterizzato da una lunetta con affresco (Giuseppe Casucci, \"Madonna col Bambino tra i santi Francesco e Fortunato\"), a sua volta sovrastata e protetta da un tabernacolo ligneo, sopra il quale si trova un rosone.\nL'interno, a navata unica, custodisce varie opere d'arte tra le quali spicca il celebre Crocifisso su tavola attribuito alla mano di Duccio di Boninsegna (1285 circa). Recenti studi approfonditi sull'autore di tale importante opera oscillano nell'attribuirne la paternit\u00e0 tra il senese Maestro di Badia a Isola, lo stesso Duccio di Buoninsegna del primo periodo, pi\u00f9 stilisticamente orientato verso Cimabue, e il senese Guido di Graziano. Quale che sia il vero autore del Crocifisso, l'opera \u00e8 di enorme importanza artistica in quanto l'autore esce dal rango della convenzionalit\u00e0 dei pur eccellenti artisti toscani dell'epoca di Duccio. La flessuosit\u00e0 del corpo del Cristo effigiata nel Crocifisso e le proporzioni della immagine fanno s\u00ec che questa opera si collochi tra le pi\u00f9 importanti della Toscana e dell'Italia intera.\nNella chiesa sono conservati anche vari affreschi e decorazioni.\nLa cappella di destra, dedicata a Sant'Antonio, venne aggiunta nel corso del Seicento e decorata con pregevoli affreschi dai pittori Antonio e Francesco Nasini.\nIl chiostro.\nIl chiostro del convento si sviluppa a lato del fianco sinistro della chiesa ed \u00e8 caratterizzato da un portico sorretto da colonne ottagonali; il chiostro d\u00e0 accesso alla sacrestia, alla chiesa e ai locali del convento. Al centro del chiostro sorge il cinquecentesco Pozzo della Bufala, fiancheggiato da due colonne in travertino sulle quali poggia un pregevole coronamento: sotto di esso si trova la cisterna per la raccolta di acqua piovana.\nSulla piazza di fronte al fianco destro della chiesa e al campanile si trova un altro pozzo che raccoglieva l'acqua piovana nella cisterna sottostante per distribuirla alle varie abitazioni della zona."}
{"id": "1135640", "revid": "1305772", "url": "https://it.wikipedia.org/wiki?curid=1135640", "title": "Salim Mansur", "text": "\u00c8 membro della direzione del Centro per il pluralismo islamico di Washington, membro anziano della \"Coalizione canadese delle democrazie\" e consulente accademico del \"Centro per le politiche della sicurezza\" di Washington. \u00c8 stato consulente dell'Agenzia canadese di sviluppo internazionale (CIDA) su problematiche legate allo sviluppo.\n\u00c8 autore di diverse pubblicazioni su giornali accademici su argomenti di politica estera, Medio Oriente e Asia meridionale. Ha anche scritto per la London Free Press, il quotidiano Toronto Sun, ProudToBeCanadian.ca e numerosi altri periodici quali National Review, Middle East Forum e Frontpagemag. Musulmano di origine indiana, i suoi temi pi\u00f9 trattati sono il mondo musulmano, l'Islam, l'Asia meridionale ed il Medio Oriente.\nHa partecipato al documentario . Nel 2000 si \u00e8 anche candidato, senza successo, nel \"Partito riformista della Columbia Britannica\"."}
{"id": "1135643", "revid": "1543377", "url": "https://it.wikipedia.org/wiki?curid=1135643", "title": "Naser Khader", "text": "Precedentemente militava tra le file della Sinistra Radicale.\nPoliticamente \u00e8 uno dei principali proponenti della coesistenza pacifica tra i valori della democrazia e dell'Islam, e in questo senso ha fondato il movimento anti-fondamentalista \"Musulmani Democratici\" (\"Demokratiske Muslimer\") quando scoppi\u00f2 il caso della pubblicazione delle Caricature di Maometto sul Jyllands-Posten."}
{"id": "1135651", "revid": "838137", "url": "https://it.wikipedia.org/wiki?curid=1135651", "title": "Alleanza Liberale", "text": "Alleanza Liberale (in danese: \"Liberal Alliance\") \u00e8 un partito politico danese di orientamento liberale e libertariano fondato nel 2007; inizialmente designato col nome di \"Nuova Alleanza\" (\"Ny Alliance\"), ha assunto l'odierna denominazione nel 2008.\nDa novembre 2016 a giugno 2019 ha fatto parte del Governo L\u00f8kke Rasmussen III.\nStoria.\nIl partito fu fondato con il nome Nuova Alleanza (\"Ny Alliance\") il 7 maggio 2007 da parte di tre parlamentari europei: Naser Khader e Anders Samuelsen - entrambi provenienti dalle file della Sinistra Radicale, di ispirazione liberale sociale - e Gitte Seeberg, gi\u00e0 esponente del Partito Popolare Conservatore. Il partito si proponeva di sintetizzare le due culture politiche, ed era inizialmente considerato un partito liberale classico e moderato.\nAlle elezioni politiche del 2007, NA ottenne il 2,8% dei voti e 5 seggi, ponendosi all'opposizione del governo di centro-destra (V-KF).\nNel 2008, Gitte Seeberg lasci\u00f2 il partito protestando contro lo status del partito come partito di destra, in conflitto con il suo desiderio di formare un partito centrista, inoltre respingeva l'influenza del Partito popolare danese, di destra sociale. In seguito, un altro parlamentare abbandon\u00f2 il partito, unendosi al Partito liberale.\nSotto la nuova guida di Anders Samuelsen, la posizione del partito si spost\u00f2 verso destra, sposando il liberalismo economico e le politiche libertarie, cambiando nome in Alleanza Liberale il 27 agosto 2008.\nIl 1\u00ba settembre 2008, il partito ebbe un terzo mandato in Parlamento, in quanto Gitte Seeberg venne nominata segretaria generale della sezione danese del World Wide Fund for Nature (WWF). Il suo mandato fu assegnato all'ex vice sindaco di Slagelse, Villum Christensen. Il 5 gennaio 2009, il cofondatore del partito Naser Khader lasci\u00f2 il partito.\nAlle europee del 2009, AL ottenne lo 0,59% dei voti, non ottenendo nessun seggio.\nAlle politiche del 2011, AL ottenne il 5% dei voti e 9 seggi, rimanendo all'opposizione questa volta di un governo di centro-sinistra (RV-SD-SF).\nAlle politiche del 2015 ottiene il 7,5% e 13 seggi al Folketing.\nAlle elezioni europee del 2014, AL ottenne il 2,9% dei voti e nessun seggio.\nAlle elezioni parlamentari del 2015, il partito ottenne il 7,5% dei voti e 13 seggi nel Folketing, con risultati dal 17,5% a Gentofte, un sobborgo benestante di Copenaghen, al 4% a Bornholm. Inizialmente, il partito non partecip\u00f2 al governo di minoranza dei liberali di Venstre (con Lars L\u00f8kke Rasmussen), ma prest\u00f2 il suo sostegno parlamentare al governo. Alla fine di novembre 2016 entr\u00f2 a far parte di un governo di coalizione di centrodestra a 3 partiti, insieme a Venstre e al Partito Popolare Conservatore, il terzo governo presieduto da L\u00f8kke Rasmussen. Il leader del partito Anders Samuelsen venne nominato ministro degli affari esteri, mentre Simon Emil Ammitzb\u00f8ll-Bille ebbe l'incarico di ministro dell'economia e degli interni. Ulteriori membri del governo facenti parte di Alleanza Liberale erano Merete Riisager (ministro della pubblica istruzione), Mette Bock (ministro della cultura), Ole Birk Olesen (ministro dei trasporti) e Thyra Frank (ministro della terza et\u00e0).\nAlle elezioni parlamentari del 2019, il partito ottenne 2,3% dei voti (e il 2,2% alle europee), perdendo 9 dei suoi 13 seggi nel Folketing. lI leader del partito Anders Samuelsen non venne rieletto, cos\u00ec si \u00e8 dimesso. Il 9 giugno 2019 Alex Vanopslagh \u00e8 diventato il nuovo leader di AL.\nIdeologia.\nInizialmente il partito era di orientamento centrista, \"unendo le parti migliori del conservatorismo liberale e sociale\". In seguito alla \"Leadership\" di Samuelsen, il partito si \u00e8 spostato verso un orientamento liberale classico e libertario, ed ha supportato riforme liberiste quali una riforma fiscale che sostituisse la tassazione progressiva con una tassa piatta al 40%, dimezzando le aliquote dell'imposta sulle societ\u00e0. Ha supportato i diritti degli utenti per l'assistenza sanitaria pubblica, l'abolizione dei piani di prepensionamento e la rivalutazione di tutti coloro che ricevono sussidi. Si \u00e8 opposto all'ingresso della Danimarca nell'Euro Plus Pact nel 2011, supportando un'UE reinventata e basata sul libero mercato. Ha sostenuto l'uso dell'energia nucleare e il diritto delle coppie dello stesso sesso di sposarsi e adottare bambini (contribuendo a farlo approvare). Ha supportato la legalizzazione dell'hashish e la riduzione delle tasse di immatricolazione dei veicoli.\nNel programma del 2020, Alleanza Liberale sostiene, tra le svariate idee, la riduzione delle tasse, la non-tassazione delle prime 84.000 corone guadagnate da un'impresa, pi\u00f9 libert\u00e0 di scelta e meno burocrazia per le scuole, una razionalizzazione del settore pubblico e un piano per il clima, che prevede la spesa dello 0,2% del PIL danese (circa 3,7 miliardi di corone) per la ricerca sul clima, la riduzione delle tasse sull'elettricit\u00e0, l'abolizione della tassa di immatricolazione sulle auto meno inquinanti e pone come obiettivi ricavare tutta l'energia elettrica danese da fonti rinnovabili entro il 2030 e zero emissioni di anidride carbonica entro il 2050."}
{"id": "1135652", "revid": "120875", "url": "https://it.wikipedia.org/wiki?curid=1135652", "title": "Presidenzialismo", "text": ""}
{"id": "1135657", "revid": "1005847", "url": "https://it.wikipedia.org/wiki?curid=1135657", "title": "Movimento della Rinascita Islamica", "text": "Il Movimento della Rinascita Islamica (in arabo \u062d\u0631\u0643\u0629 \u0627\u0644\u0646\u0647\u0636\u0629 \u0627\u0644\u0627\u0633\u0644\u0627\u0645\u064a\u0629, \"Harakat al-Nahda al-Islamiyya\") \u00e8 un partito politico algerino di matrice islamista."}
{"id": "1135663", "revid": "72396", "url": "https://it.wikipedia.org/wiki?curid=1135663", "title": "Partito Islamico Panmalese", "text": "Il Partito Islamico Panmalese (\"Parti Islam Se-Malesiain\"), noto comunemente come PAS, \u00e8 un partito politico islamista malese attualmente guidato da Datuk Seri Abdul Hadi Awang.\nIl PAS si propone di trasformare la Malesia in un paese che si fonda sulla legge islamica originale, il Corano e la Sunnah, in opposizione all'altro partito di ispirazione islamica Barisan Nasional's Islam Hadhari, che giudica su posizioni troppo morbide."}
{"id": "1135664", "revid": "123591403", "url": "https://it.wikipedia.org/wiki?curid=1135664", "title": "Tamara Dobson", "text": "Biografia.\nNella sua carriera di modella Tamara Dobson pos\u00f2 per molte riviste, come \"Vogue\". L'esordio nel cinema avvenne nel 1972, ma il successo arriv\u00f2 l'anno successivo, grazie a \"\", che la lanci\u00f2 come attrice afroamericana emergente e come una delle icone della blaxploitation. Nel 1975 interpret\u00f2 anche il sequel, \"Operazione casin\u00f2 d'oro\". Sembrava dover competere con Pam Grier per il titolo di regina della blaxploitation, ma negli anni successivi non partecip\u00f2 a molti altri film.\n\u00c8 morta nel 2006, a causa di una grave sclerosi multipla.\nDoppiatrici italiane.\nNei suoi soli due film conosciuti in Italia, \u00e8 stata doppiata da Noemi Gifuni (in \"Cleopatra Jones\") e da Ada Maria Serra Zanetti (in \"Operazione casin\u00f2 d'oro\")."}
{"id": "1135666", "revid": "171002", "url": "https://it.wikipedia.org/wiki?curid=1135666", "title": "J.R. Richards", "text": ""}
{"id": "1135670", "revid": "7", "url": "https://it.wikipedia.org/wiki?curid=1135670", "title": "Statua umana", "text": ""}
{"id": "1135674", "revid": "767487", "url": "https://it.wikipedia.org/wiki?curid=1135674", "title": "Quistis Trepe", "text": " \u00e8 un personaggio del videogioco Final Fantasy VIII prodotto dalla Squaresoft (ora Square Enix) nel 1999.\nQuistis \u00e8 una giovane professoressa del garden di Balamb che, fin dall'inizio, suggerir\u00e0 a Squall come comportarsi in battaglia e a come sfruttare al meglio i Guardian Force.\n\u00c8 la professoressa pi\u00f9 bella della scuola, diventata famosa per la giovane et\u00e0, e nella stessa \u00e8 stato creato un fan club (il Trepe fan club) formato da molti ragazzi innamorati di lei e da parecchie ragazze che la stimano ad oltranza; tuttavia Quistis ha una cotta segreta per Squall che, difatti, \u00e8 molto invidiato dai membri del club: per seguirlo nella sua avventura, sceglier\u00e0 di lasciare il suo ruolo di professoressa.\nAnche lei \u00e8 cresciuta nell'orfanotrofio della \"Madre\" cio\u00e8 della strega Edea insieme a tutti gli altri protagonisti. La sua arma abituale \u00e8 la frusta ed \u00e8 capace di imparare le tecniche dei mostri, dette \"Magie blu\".\nMagia Blu.\nQuistis \u00e8 in grado di apprendere le tecniche dei nemici utilizzando oggetti che essi lasciano cadere per terra a fine battaglia.\nLe tecniche che pu\u00f2 apprendere sono:"}
{"id": "1135675", "revid": "125266117", "url": "https://it.wikipedia.org/wiki?curid=1135675", "title": "L'ajo nell'imbarazzo", "text": "L'ajo nell'imbarazzo \u00e8 un'opera buffa in due atti di Gaetano Donizetti. Il libretto, denominato \"Melodramma giocoso in due atti\" \u00e8 di Jacopo Ferretti ed \u00e8 tratto dalla omonima commedia del 1807 di Giovanni Giraud, che era gi\u00e0 stata adattata per l'opera da altri librettisti e compositori.\nFu rappresentata per la prima volta con grande successo al Teatro Valle di Roma, il 4 febbraio 1824. Fu la prima opera di Donizetti a entrare nel giro dei teatri italiani e esteri.\nStoria delle rappresentazioni.\nL'opera ebbe rappresentazioni in molte citt\u00e0 italiane. L'\"Ajo\" fu il primo dei lavori di Donizetti rappresentato all'estero, con produzioni a Vienna, Dresda, Barcellona e Rio de Janeiro.\nPer l'allestimento previsto a Napoli nel 1826, Donizetti rivedette l'opera, che con il titolo \"Don Gregorio\" and\u00f2 in scena al Teatro Nuovo (Napoli) nel giugno del 1826. Lo stesso anno, vi fu una rappresentazione anche alla Scala. Il 28 luglio 1846 il lavoro arriv\u00f2 a Londra, poi sembra essere scomparso fino al XX secolo. L'\"Ajo\" fu dato a Bergamo nel 1959, ma fu la messa in scena con successo del Festival di Wexford nel 1973 che lo port\u00f2 ad apparire in altre quattro citt\u00e0 europee, tra il 1975 e il 1990. Nel frattempo, una produzione televisiva italiana era stata trasmessa nel 1964. Nel 2006 il Festival di Wexford ha prodotto un nuovo allestimento sulla base dell'edizione critica del \"Don Gregorio\", curata da Maria Chiara Bertieri per la Fondazione Donizetti. La produzione, di grandissimo successo (interpreti Paolo Bordogna, Bruno Taddia, Elizaveta Martyrosian, Danilo Formaggia, Vicen\u00e7 Esteve, Sabina Willeit. Direttore: Michele Mariotti. Regia: Roberto Recchia), \u00e8 stata poi rappresentata a Bergamo, a Fano e a Catania. Una registrazione video \u00e8 stata realizzata da esibizioni dal vivo al Teatro Donizetti nel novembre 2007.\nTrama.\nL'opera si svolge all'inizio del XIX secolo, in una non precisata citt\u00e0 italiana.\nIl Marchese Giulio esige che i suoi figli, Enrico e Pippetto, crescano nella pi\u00f9 totale ignoranza di ogni questione sessuale. Enrico per\u00f2 ha segretamente sposato Gilda, e i due hanno anche un figlio. Esasperato dalla vita che \u00e8 costretto a condurre, il giovane chiede l'aiuto dell'anziano precettore Gregorio, e gli fa incontrare la moglie. Quando giunge il marchese, Gilda rimane intrappolata nella camera di Gregorio. La giovane si preoccupa, perch\u00e9 deve allattare il bambino: Gregorio \u00e8 costretto ad andare a prendere il bambino e portarglielo, nascosto sotto il suo mantello. Leonarda, una vecchia serva della casa, informa il marchese dei suoi sospetti; don Giulio scopre Gilda, ma \u00e8 convinto che sia l'amante del precettore. Nella tempestosa scena che segue, che coinvolge tutti i personaggi, la verit\u00e0 viene finalmente a galla. Il marchese dapprima vorrebbe cacciare e diseredare Enrico per lasciare tutto a Pippetto, poi il deciso intervento di Gilda lo spinge al ripensamento e nella famiglia torna la serenit\u00e0.\nStruttura musicale.\nAtto II.\nPer la messa in scena del \"Don Gregorio\" del 1826, Donizetti scrisse due nuove brani: essi sono \"Come un asino, maestro\", un duetto fra Gregorio e Pippetto che si colloca dopo il N. 4, ed un duetto di raccordo fra Gilda e Leonarda, \"Nella camera soletta\", da eseguirsi in luogo del N. 9. Nel contempo, veniva tagliato il duetto fra Enrico e Gilda."}
{"id": "1135680", "revid": "63363", "url": "https://it.wikipedia.org/wiki?curid=1135680", "title": "Metrica poetica", "text": ""}
{"id": "1135682", "revid": "1543377", "url": "https://it.wikipedia.org/wiki?curid=1135682", "title": "Onda di Kelvin", "text": "L\u2019onda di Kelvin \u00e8 un'onda dell'oceano o dell'atmosfera che bilancia la forza di Coriolis terrestre rispetto a un bordo topografico come una linea di costa o una guida d'onda come l'equatore. Una caratteristica \u00e8 l'essere non-dispersiva, cio\u00e8 la velocit\u00e0 di fase delle creste d'onda \u00e8 uguale alla velocit\u00e0 di gruppo dell'energia del moto ondoso a tutte le frequenze e questo implica che essa mantiene la sua forma nel tempo mentre si muove lungo la direzione della costa. \nDescrizione.\nIn dinamica dei fluidi, un'onda di Kelvin \u00e8 anche un modo di perturbazione a lunga scala di un vortice nella dinamica di un superfluido; in contesti di derivazione meteorologica o oceanografica, si pu\u00f2 assumere che la componente meridionale della velocit\u00e0 si annulli (cio\u00e8 non c'\u00e8 flusso in direzione nord-sud, rendendo cos\u00ec molto pi\u00f9 semplici le equazioni di continuit\u00e0 e della quantit\u00e0 di moto).\nL'onda prende il nome da lord Kelvin che la studi\u00f2 per primo.\nAngolo dell'onda.\nL'angolo dell'onda di Kelvin \u00e8 il risultato dell'inviluppo delle onde generate da un corpo che avanza a velocit\u00e0 costante galleggiando sull'acqua ad alta profondit\u00e0 e il piano di simmetria. Esso assume un valore tipico di 19\u00b0 28' e tende ad aumentare, fino a un massimo di 90\u00b0 al diminuire dell'altezza del fondale.Non dipende n\u00e9 dalla velocit\u00e0 di avanzamento n\u00e9 dalla forma del corpo. Il valore di quest'angolo dipende dal fatto che la velocit\u00e0 del gruppo d'onda, ad alta profondit\u00e0, \u00e8 la met\u00e0 della velocit\u00e0 di fase. L'angolo di Kelvin \u00e8 la caratteristica scia a \"V\" lasciata da una nave quando il mare \u00e8 piatto o da un'anatra che nuota su acqua calma."}
{"id": "1135686", "revid": "767487", "url": "https://it.wikipedia.org/wiki?curid=1135686", "title": "Seifer Almasy", "text": "Seifer Almasy (\u30b5\u30a4\u30d5\u30a1\u30fc\u30fb\u30a2\u30eb\u30de\u30b7\u30fc, \"Saif\u0101 Arumash\u012b\") \u00e8 un personaggio del videogioco del 1999 \"Final Fantasy VIII\", prodotto dalla Squaresoft.\nStudente del \"Garden di Balamb\" sempre in competizione con Squall Leonhart, ha un carattere arrogante ed \u00e8 il capo del comitato disciplinare del garden insieme a Fujin e Rajin. Ha una cicatrice sulla fronte come quella di Squall, ma invertita orizzontalmente, e indossa sempre una giubbotto di pelle grigio con il simbolo della Cross Sword. La sua arma \u00e8 il Gunblade, come il rivale Squall.\nBiografia.\nSeifer \u00e8 lo studente pi\u00f9 indisciplinato del Balamb Garden, e nonostante i molti esami sostenuti non \u00e8 mai riuscito a diventare un Seed, principalmente perch\u00e9 in battaglia preferisce essere solitario invece che fare del gioco di squadra. Che sia il rivale di Squall lo si capisce sin dal filmato di inizio del gioco, nel quale i due impegnati in un duello con i Gunblade, ed \u00e8 proprio lui a procurare il taglio sulla fronte a Squall (che a sua volta lo provoca a Seifer).\n\u00c8 cresciuto anche lui nell'orfanotrofio della \"madre\", cio\u00e8 la strega Edea di cui diventa servo devoto, voltando le spalle al Garden Balamb e ai suoi amici, e cominciando a farsi chiamare \"il cavaliere della strega\". Diventer\u00e0 anche Generale dell'esercito del Garden di Galbadia e sar\u00e0 proprio lui a dirigere l'assalto al Garden di Balamb. Successivamente, una volta sconfitto e scoperto che Edea era in realt\u00e0 controllata dal futuro da un'altra strega, Artemisia, non far\u00e0 pi\u00f9 apparizioni sino al filmato finale del gioco, nel quale lo si vede pescare e ridere e scherzare felice, per la prima volta, con i suoi due compagni e amici Fujin e Raijin.\nTetsuya Nomura aveva originariamente idealizzato Seifer non solo come nemico di Squall, ma anche come parte di un triangolo amoroso tra lui, Squall e Rinoa. Questo suo ruolo si perse nella stesura finale del gioco ma rimase comunque rivale del protagonista.\nAltre apparizioni.\nSeifer compare anche in \"Kingdom Hearts II\" come capo del Comitato Disciplinare di Crepuscopoli (del quale fanno anche parte Fujin e Raijin insieme a Vivi Orunitia di \"Final Fantasy IX\") e rivale della banda composta da Hayner, Pence e Olette."}
{"id": "1135702", "revid": "2089481", "url": "https://it.wikipedia.org/wiki?curid=1135702", "title": "Honda CBF", "text": "L'Honda CBF \u00e8 una gamma di motociclette caratterizzate dalla voluta assenza di predisposizioni specialistiche, prodotte dalla casa nipponica Honda. L'obiettivo di questa gamma non \u00e8 di soddisfare le esigenze d'uso in velocit\u00e0, fuoristrada o lunghi viaggi, ma di fornire un veicolo dal costo contenuto, adatto alla circolazione urbana ed extraurbana a breve raggio e di tranquillo divertimento, come indica la sigla CBF, che sta per \"City Bike Fun\".\nProduzione e mercato.\nIl progetto ha preso concretezza commerciale nel 2004, con la messa in vendita dei modelli Honda CBF 250, Honda CBF 500 e CBF 600, aggiornati nel 2006 e affiancati dal nuovo modello CBF 1000, ulteriormente aggiornati nel 2008 con la CBF 125.\n125.\nVersione introdotta nel 2008\n250.\nVersione principalmente riservata al mercato asiatico e spagnolo a partire dal 2004, \u00e8 dotata di un monocilindrico verticale raffreddato ad aria che eroga circa 22 CV\n500 e 600.\nBen pi\u00f9 potenti le \"CBF 500\" e \"600\", entrambe costruite nello stabilimento italiano di Atessa: la prima dotata di un bicilindrico parallelo da 57 CV e la seconda mossa da una quadricilindrico in linea frontemarcia da 77 CV.\nLa versione da 500\u00a0cm\u00b3 \u00e8 stata prodotta dal 2004 al 2007 e poi ripresentata nel 2013 ed aggiornata nel 2016 con forcella regolabile ed aggiornata nell'immagine, oltre ad usare luci a LED.\nPer quanto riguarda la versione da 600, questa \u00e8 disponibile da gennaio 2010 solo nella versione \"S\" (semicarenata). Mentre cessa di essere venduta la versione \"N\" (naked).\n1000.\nLa versione di maggior cilindrata, costruita in Giappone, monta anch'essa un propulsore quadricilindrico, ma accreditato di 98 CV all'albero.\nCon un sovrapprezzo di circa 600 euro \u00e8 possibile avere l'impianto frenante con ABS che, sul CBF 1000 versione ST, \u00e8 di serie insieme alle motovalige laterali.\nLe colorazioni 2007 sono \"Quasar Silver Metallic\", \"Candy Xenon Blue\", \"Interstellar Black Metallic\" e \"Emergency Red Metallic\"."}
{"id": "1135705", "revid": "287204", "url": "https://it.wikipedia.org/wiki?curid=1135705", "title": "Porto Ferreira", "text": "Porto Ferreira \u00e8 un comune del Brasile nello Stato di San Paolo, parte della mesoregione di Campinas e della microregione di Pirassununga."}
{"id": "1135710", "revid": "116307134", "url": "https://it.wikipedia.org/wiki?curid=1135710", "title": "Coppa dell'Europa Centrale 1929", "text": "La Coppa dell'Europa Centrale 1929 fu la terza edizione della Coppa dell'Europa Centrale e venne vinta dagli ungheresi dell'\u00dajpesti FC. Capocannoniere con 10 gol fu Istv\u00e1n Avar dell'\u00dajpesti FC.\nDa quest'anno non vi presero pi\u00f9 parte le squadre della Jugoslavia, sostituite da quelle del Regno d'Italia. Dal momento che fu l'ultima annata in cui il campionato italiano di calcio si strutturava sui due gironi di Divisione Nazionale e le finali del torneo tricolore coincidevano con il primo turno della Coppa dell'Europa Centrale, rendendo impossibile l'iscrizione dei campioni d'Italia, la FIGC organizz\u00f2 un turno preliminare tra le seconde classificate dei due gironi ed altre due titolate formazioni metropolitane. Da uno di questi due incontri usc\u00ec vincitrice la Juventus FC, che batt\u00e9 l'AS Ambrosiana, mentre nell'altro, conclusosi in pareggio, anche nella ripetizione, il lancio della monetina permise al Genova 1893 FBC di sottrarre il posto al Milan FC.\nTorneo.\nFinale.\n\"Gare giocate il 3 ed 11 novembre\""}
{"id": "1135713", "revid": "287204", "url": "https://it.wikipedia.org/wiki?curid=1135713", "title": "Mei Lanfang", "text": ""}
{"id": "1135719", "revid": "1543377", "url": "https://it.wikipedia.org/wiki?curid=1135719", "title": "Taranta Power", "text": "Taranta Power \u00e8 il movimento musicale e culturale creato dal cantautore italiano Eugenio Bennato nel 1998.\nObiettivo e descrizione.\nL'obiettivo di Bennato con Taranta Power \u00e8 di promuovere la Taranta attraverso attivit\u00e0 musicali, cinematografiche e teatrali. Per diffondere il movimento inizia ad andare in tour in Italia e all'estero riscuotendo consensi di critica e pubblico, crea scuole e promuove giovani artisti.\nIl nome del progetto intende riallacciarsi alla taranta rituale, ma rifuggendo dal richiamo alla raffigurazione stereotipa e banale della \u201ctarantella\u201d cos\u00ec come spesso percepita dal grande pubblico. L'artista napoletano considera il mito della Taranta un portato culturale della storia italiana e un mezzo creativo che mette in relazione persone di diversa estrazione, di generazioni differenti e di varie provenienze, accomunate dagli stimoli forniti dalla danza tradizionale. Taranta Power vuole fra l'altro essere un canale attraverso cui un'immagine dinamica della tradizione musicale italiana sia diffusa all'estero, collaborando cos\u00ec all'inizio del terzo millennio alla contaminazione con altre culture musicali senza per questo disconoscere le radici da cui deriva.\nConcerti.\nGi\u00e0 dal 1997 inizia la diffusione di questo nuovo tipo di musica attraverso raduni in tutta Italia: Napoli (1997, 2001, 2003) (dicembre 1997), Milano (aprile 1998 e maggio 2007), Lecce (ottobre 1998), il tour di Firenze, Milano, Padova, Bologna e Roma (febbraio 2000), a Caulonia in Calabria; e all'estero: Ragusa di Dalmazia (2000), Egitto, Tunisia, Marocco, Algeria, Albania, Spagna nel Tour Meditarreaneo del 2002, in Libano nel 2004 e a Norimberga e Brugges.\nScuole.\nVengono create delle scuole per l'insegnamento di questa musica, per il recupero delle tecniche strumentali e di ballo tradizionali a Bologna (Italia), Melbourne (Australia) e El Jem (Tunisia).\nGli album.\nNel 1999 Eugenio Bennato commercializza l'album omonimo \"Taranta Power\", caratterizzato da sonorit\u00e0 tipicamente mediterranee.\nL'artista Marcello Vitale pubblica nel 2003 l'album \"Chitarra battente\", una raccolta di brani solistici per chitarra.\nDi rilievo anche gli album \"Trib\u00f9 Puglia\" (2002) e \"Trib\u00f9 Sud\" (2003).\nBennato continua il movimento Taranta Power pubblicando ad aprile 2007 il suo nuovo album \"Sponda Sud e successivamente a Febbraio 2008 l'album Grande sud.\" Nel 2015 Taranta Power lancia un nuovo progetto con l'album RENANERA, a nome dell'omonima band lucana."}
{"id": "1135720", "revid": "124016647", "url": "https://it.wikipedia.org/wiki?curid=1135720", "title": "Michele Galante", "text": "Biografia.\nSi \u00e8 avvicinato alla politica ad Urbino negli anni universitari e nel 1967 \u00e8 eletto rappresentante degli studenti vivendo in prima fila gli anni del movimento studentesco del \u201968. Laureatosi, diventa ricercatore presso l'Universit\u00e0 di Urbino. Si iscrive al Partito Comunista Italiano nel 1973 e decide dal 1974 di svolgere l'attivit\u00e0 di funzionario del Partito presso la Federazione di Foggia.\nNel 1973 \u00e8 candidato come capolista del PCI al Comune di San Marco in Lamis, eletto, resta consigliere comunale fino al 1979. Segretario provinciale della FGCI nel biennio 1975-76 entra nella Segreteria provinciale e ci rimane fino al 1983 con la responsabilit\u00e0 prima dell'organizzazione e poi dei problemi economici e sociali. Dal 1977 ad oggi, nei Ds, \u00e8 ininterrottamente Dirigente regionale ricoprendo vari incarichi fino a diventare nel 2001-03 coordinatore della Segreteria regionale dei DS. Dal 1982 al 1987 \u00e8 consigliere del PCI alla Provincia di Foggia.\nNel 1983 \u00e8 eletto Segretario provinciale del PCI, carica che ricopre fino alle elezioni politiche del 1987, quando \u00e8 eletto Parlamentare nella circoscrizione Bari-Foggia. Componente della Commissione Difesa e rappresentante per la Camera nella Conferenza per lo Sviluppo e la Cooperazione in Europa, ora Osce, insieme a Boffa, Sarti e Granelli.\nSuccessivamente ha fatto parte del Comitato direttivo del Parco del Gargano. Dal 1993 al 2001 ha ricoperto l'incarico di Sindaco di San Marco in Lamis. \u00c8 stato anche Presidente di Promodaunia. \u00c8 dirigente provinciale e regionale dei DS. Aderisce al Partito Democratico."}
{"id": "1135723", "revid": "21880", "url": "https://it.wikipedia.org/wiki?curid=1135723", "title": "Allioideae", "text": "Allioideae \u00e8 una sottofamiglia di piante angiosperme monocotiledoni della famiglia Amaryllidaceae introdotta dalla classificazione APG III (2009). Comprende specie che la classificazione tradizionale (Sistema Cronquist, 1981) inquadrava tra le Liliaceae.\nDescrizione.\nQuesta sottofamiglia comprende piante erbacee, il pi\u00f9 delle volte munite di bulbo, talvolta di rizoma. I fiori, simmetrici hanno ovario supero e formano un'infiorescenza ad ombrella. Il frutto \u00e8 a capsula.\nDistribuzione e habitat.\nLa sottofamiglia ha una distribuzione cosmopolita, a prevalenza nelle regioni temperate e subtropicali.\nLa trib\u00f9 Allieae \u00e8 ampiamente distribuita nell'emisfero settentrionale, la trib\u00f9 Tulbaghieae \u00e8 endemica dell'Africa australe, mentre le trib\u00f9 Leucocoryneae e Gilliesieae sono diffuse in Sud America.\nTassonomia.\nSecondo la classificazione tradizionale (Sistema Cronquist), tutte le allioideae erano inserite nella famiglia delle Liliaceae, mentre la Classificazione APG II le ha collocate in una famiglia a s\u00e9 stante (Alliaceae).\nLa Classificazione APG III ha declassato il raggruppamento al rango di sottofamiglia (Allioideae) della famiglia Amaryllidaceae e tale collocazione \u00e8 confermata dalla pi\u00f9 recente classificazione APG IV.\nLa sottofamiglia \u00e8 suddivisa nelle seguenti trib\u00f9:"}
{"id": "1135726", "revid": "762947", "url": "https://it.wikipedia.org/wiki?curid=1135726", "title": "Giornata della Memoria", "text": ""}
{"id": "1135727", "revid": "1048993", "url": "https://it.wikipedia.org/wiki?curid=1135727", "title": "Amanda Pays", "text": "Carriera.\nA 22 anni, dopo alcuni anni trascorsi lavorando come modella, decide di intraprendere la carriera di attrice, iscrivendosi alla Academy of Live and Recorded Arts (ALRA) di Londra. Debutta nel 1984 nel film TV dell'HBO \"The Cold Room\".\nAmanda Pays \u00e8 conosciuta dal pubblico italiano principalmente per il ruolo avuto nella serie televisiva fantascientifica/cyberpunk degli anni ottanta Max Headroom, in cui interpretava l'\"operatore\" Theora Jones, ovvero un tecnico-hacker che appoggiava da remoto, tramite computer, le inchieste giornalistiche effettuate in diretta del protagonista Edison Carter (interpretato dall'attore Matt Frewer).\nOltre a questo ha ricoperto, tra le produzioni che hanno avuto un certo risalto in Italia, anche il ruolo della dottoressa \"Christina \"Tina\" McGee\" nel telefilm Flash ispirato all'omonimo supereroe della DC Comics, il ruolo di \"Elizabeth Williams\" nel film Leviathan e un ruolo minore nei filmati che accompagnavano il videogioco della serie Wing Commander: \"\".\nHa partecipato come guest star a diversi telefilm, tra cui X-Files, Nip/Tuck e Settimo cielo.\nIn X-Files (episodio della prima stagione \"Bruciati vivi\") interpreta il personaggio di Phoebe Green, un ispettore di Scotland Yard che in passato aveva avuto una lunga relazione con Fox Mulder. Inizialmente era previsto che il suo personaggio, grazie anche alla notoriet\u00e0 dell'attrice per i suoi passati ruoli in altri telefilm fantascientifici, comparisse in altri episodi della serie, ma uno scarso riscontro tra i fan (secondo il regista Chris Carter \"i fan su internet amavano odiare\" il suo personaggio) fece scartare l'idea.\nDal 2014 appare nella serie televisiva The Flash, nuova serie incentrata sul velocista scarlatto, riprendendo il ruolo della \"Dottoressa Christina McGee\".\nDurante il periodo di maggiore notoriet\u00e0 \u00e8 stata la testimonial di diversi spot televisivi.\nVita personale.\n\u00c8 sposata dal 1988 con l'attore statunitense Corbin Bernsen, con cui ha avuto quattro figli. \u00c8 la figlia degli attori inglesi Howard Pays e Jan Miller e la nipote dell'attrice Mandy Miller. \nOltre al lavoro di attrice svolge la professione di designer di interni (per queste sue conoscenze \u00e8 anche presentatrice del programma \"The Breathing Room\" sulla tv satellitare \"Fine Living\"). \nIn una particolare puntata di Nip/Tuck interpreta se stessa che viene assunta da Christian Troy per riarredare l'appartamento."}
{"id": "1135731", "revid": "1517931", "url": "https://it.wikipedia.org/wiki?curid=1135731", "title": "Marco Revelli", "text": "Biografia.\nFiglio del partigiano-scrittore Nuto Revelli, \u00e8 titolare delle cattedre di Scienza della politica, Sistemi Politici e Amministrativi Comparati e Teorie dell'Amministrazione e Politiche Pubbliche presso la Facolt\u00e0 di Scienze politiche dell'Universit\u00e0 degli Studi del Piemonte Orientale \"Amedeo Avogadro\", si \u00e8 occupato tra l'altro dell'analisi dei processi produttivi (fordismo, post-fordismo, globalizzazione), della \"cultura di destra\" e, pi\u00f9 in genere, delle forme politiche del Novecento. \u00c8 coautore con Scipione Guarracino e Peppino Ortoleva di uno dei pi\u00f9 diffusi manuali scolastici di storia moderna e contemporanea (Bruno Mondadori, 1\u00aa ed. 1993).\nAttivit\u00e0 politica e giornalistica.\nLa sua prima esperienza politica \u00e8 stata in Nuova Resistenza, un gruppo nato sull'onda degli eventi del luglio 1960 e attivo fino al 1968. In seguito partecipa alla fondazione di Lotta Continua, in cui rimarr\u00e0 fino allo scioglimento (1976). Verso la fine dell'esperienza di LC inizia a collaborare con la rivista \"Primo Maggio\", cio\u00e8 con .\nAlla fine degli anni novanta \u00e8 stato tra i fondatori del periodico (prima mensile e poi settimanale) \"Carta\". Suoi articoli compaiono spesso sul quotidiano \"il manifesto\" e sul settimanale \"Vita\".\nNel 2008 \u00e8 stato (assieme a Giorgio Cremaschi, Gino Strada, Noam Chomsky, Ken Loach e altri) tra i firmatari di un appello di solidariet\u00e0 nei confronti del senatore di Rifondazione Comunista Franco Turigliatto, espulso dal suo partito per non aver votato in parlamento una mozione sulla politica estera del secondo governo Prodi.\nDal 2007 \u00e8 presidente della Commissione di indagine sull'Esclusione Sociale (CIES). Nel 2014 \u00e8 tra i promotori della lista della sinistra radicale in vista delle elezioni europee, denominata L'Altra Europa con Tsipras.\nRiconoscimenti.\nNel 2017 ha ricevuto il Premio Nazionale Letterario Pisa per la Saggistica."}
{"id": "1135732", "revid": "1305887", "url": "https://it.wikipedia.org/wiki?curid=1135732", "title": "Phoenix wright", "text": ""}
{"id": "1135733", "revid": "1318658", "url": "https://it.wikipedia.org/wiki?curid=1135733", "title": "Finale (Pollina)", "text": "Finale \u00e8 una frazione del comune di Pollina, sito nella provincia di Palermo. Sorge nel luogo in cui nel '700 i Ventimiglia edificarono, come sbocco commerciale marittimo del Marchesato, la \u201cvilla\u201d da cui si origin\u00f2 la localit\u00e0.\nGeografia fisica.\nDa piccola stazione di passaggio, abitata da poche centinaia di persone. Finale si \u00e8 estesa negli ultimi 50 anni. Il centro abitato, quindi, presenta un assetto urbano pianeggiante di nuova edificazione.\nLa popolazione \u00e8 costituita da un nucleo originario, attorno al quale si sono insediate famiglie immigrate da Pollina e da San Mauro Castelverde e da altri comuni delle Madonie e dei Nebrodi per sfuggire ai rigori invernali e poter raggiungere pi\u00f9 facilmente i luoghi di lavoro. Questo fenomeno se da una parte \u00e8 da considerare come risorsa e arricchimento del tessuto culturale, dall'altro crea una certa difficolt\u00e0 a definire un'identit\u00e0 comunitaria che permetta il superamento delle eterogeneit\u00e0.\nOggi Finale conta poco pi\u00f9 di duemila abitanti; questo numero, per\u00f2, aumenta considerevolmente durante la stagione estiva: molti villeggianti, infatti, vi si stabiliscono per via della singolare posizione geografica che consente di fruire contemporaneamente del mare e della montagna.\nReligiosit\u00e0.\nIl culto di Maria SS. della Lettera.\nIl culto della Madonna della Lettera arriv\u00f2 a Finale tramite il casato dei Ventimiglia, marchesi di Geraci, proprietari feudali delle Madonie, comprendente anche il feudo di Finale. La borgata, residenza estiva della nobile famiglia, comprendeva una torre spagnola a picco sul mare, appositamente scelta dai marchesi come abitazione di sicurezza, mentre i cortigiani al seguito alloggiavano in una maestosa villa con ampia foresteria e grandi depositi di derrate alimentari. Antedecente al culto della Madonna della Lettera, i Ventimiglia veneravano il mistero dell'Ascensione. La ricorrenza era molto sentita nella piccolissima comunit\u00e0 che contava allora poco pi\u00f9 di 50 abitanti. \nLa parentela collaterale con la famiglia Moncada di Messina, port\u00f2 a Finale un originale riproduzione di un quadro dell'1800, di gusto bizantino, raffigurante una Madonna con in braccio il Bambino Ges\u00f9, reggente il mondo. Nella corona della Madonna era inciso \"Regina Coeli Laetare Alleluya\".\nLa solenne celebrazione veniva celebrata nella cappella di famiglia dei marchesi, tuttora esistente, in posizione antistante la torre di guardia.\nNella seconda domenica d'agosto ricade la festa annuale dedicata alla Madonna della Lettera. \nLa parrocchia.\nLa parrocchia di Finale, intitolata a Maria SS. della lettera, venne istituita nel 1963 da Emiliano Cagnoni che contestualmente nomin\u00f2 parroco padre Epifanio Solaro. Gi\u00e0 da allora era evidente la necessit\u00e0 di costruire una nuova chiesa, che sostituisse la cappella dei Ventimiglia, oramai di proporzioni troppo piccole per soddisfare le necessit\u00e0 della crescente comunit\u00e0. La nuova chiesa venne inaugurata nel 1988 mentre l'antica cappella fu sottoposta ad un lungo periodo di restauro, per poi essere riaperta in tempi recenti.\nMonumenti e luoghi d'interesse.\nLa Torre del Marchese \u00e8 il monumento per eccellenza che caratterizza Finale.\nIl cortile della \"Villa\" dei Ventimiglia, in prossimit\u00e0 del lungomare Marco Polo.\nLa foce del Fiume Pollina \u00e8 un sito di interesse comunitario (area SIC) per la biodiversit\u00e0.\n\"La cinquecento\" opera dell'artista Gabriele Picco in un punto panoramico sulla Strada provinciale 25 che collega Pollina a Finale.\nA met\u00e0 tra Pollina e Finale c'\u00e8 la localit\u00e0 Serra Daino, area protetta dal Parco delle Madonie.\nNelle vicinanze \u00e8 possibile visitare le cosiddette gole del Tiberio scavate dal fiume Pollina, a 70 m sul livello del mare, dal paesaggio davvero suggestivo e dal grande interesse naturalistico; sono state riconosciute dall'UNESCO come uno dei siti Geoparks Network\nInoltre, nel periodo estivo, le spiagge come quella de la \"Torre Conca\" (detta anche spiaggia Valtur), \"Costa Turchina\" e \"Santa Maria\" sono molto visitate.\nEconomia.\nTurismo.\nLo sviluppo turistico della zona cominci\u00f2 negli anni '70 del Novecento, quando fu costruito il Villaggio con animazione Valtur.\nFinale \u00e8 l'ultimo centro abitato della Provincia di Palermo, in direzione di Messina. Offre un mare molto pulito anche perch\u00e9 lontano da tutti i centri abitati. Prima di raggiungere Finale sulla Strada statale 113 Settentrionale Sicula, di fronte un ampio parcheggio, una ripida stradina conduce ad una splendida spiaggia in contrada Rais Gerbi. Superando l'abitato, alla foce del fiume Pollina, si trova la spiaggia di ciottoli Costa Turchina, ultimo lembo della provincia palermitana\nTrasporti e vie di comunicazione.\nStrade ed Autostrade.\nFinale \u00e8 attraversato dalla Settentrionale Sicula che collega Messina al capoluogo di regione.\nIn prossimit\u00e0 di Finale ha inizio la di Castelbuono che collega Finale a Castelbuono e all'entroterra Madonita.\nL'autostrada pi\u00f9 vicina \u00e8 la A20 Palermo-Messina, \u00e8 accessibile tramite lo svincolo Pollina-Castelbuono che dista dal centro abitato 7\u00a0km in direzione Palermo e dallo vincolo Tusa che dista 6,7\u00a0km in direzione Messina.\nLa \u00e8 il principale collegamento con Pollina.\nLa collega Finale a San Mauro Castelverde e all'entroterra Madonita.\nLinee Ferroviarie.\nFinale \u00e8 servito da Trenitalia attraverso la stazione di Pollina-San Mauro Castelverde nella linea ferroviaria Dorsale Tirrenica."}
{"id": "1135735", "revid": "1762097", "url": "https://it.wikipedia.org/wiki?curid=1135735", "title": "Via Zanardi, 33", "text": "Via Zanardi, 33 \u00e8 stata una sitcom italiana trasmessa su Italia 1 dal 28 gennaio al 15 maggio 2001.\nDescrizione.\nAmbientata a Bologna, racconta le vicende di sei ventenni (tre ragazze e tre ragazzi) che vivono nello studentato dell'universit\u00e0: il ventitreenne romano Mattia (Enrico Silvestrin) che suona in una band; il coetaneo parmigiano Ivan (Elio Germano), iscritto a Scienze Politiche; Stefano (Dino Abbrescia), originario di Monopoli, gay, laureando in Ingegneria, \u00e8 l'anziano del gruppo dall'alto dei suoi ventisei anni; la ventunenne Anneke (Antonia Liskova) arriva da Stoccolma, studia Lettere e ama l'Italia (e gli italiani) da quando vide a tredici anni un film con Mastroianni; la trevigiana ventiquattrenne Bea (Ginevra Colonna) risulta pi\u00f9 matura della sua et\u00e0, \u00e8 impegnata socialmente e le mancano pochi esami per laurearsi in veterinaria; la ventenne milanese Francesca (Alessandra Bertin), detta Fra, \u00e8 una supermondana al secondo anno del DAMS.\nTra gli altri personaggi ricorrenti: Leonardo (Alessandro Demcenko), fratello maggiore di Mattia e ragazzo di Fra, gestisce il Garage, il locale che funge da punto di ritrovo; Pier Maria (Max Galligani) e Bubba (Andrea Ottaviani); la romagnola ventenne Lucia (Sarah Felberbaum) \u00e8 l'ex di Ivan che ricompare periodicamente nella sua vita.\nGuest-stars.\nCesare Cremonini (all'epoca cantante dei L\u00f9napop) interpreta il misterioso Gustavo nel secondo e ventiquattresimo episodio (nell'ultima puntata rispunta quale fantomatico agente di un gruppo musicale anni '70, gli Arizona Perizoma, formati dagli altri componenti dei L\u00f9napop, ovvero Nicola Balestri detto \"Ballo\" \u2013 il quale interpreta altres\u00ec Leopoldo, un aiutante di Leonardo nel nono e decimo episodio\u00a0\u2013 Alessandro \"Lillo\" De Simone, Michele \"Mike\" Giuliani e Gabriele Gallassi); pi\u00f9 di passaggio risultano Paola Barale, Paolo Brosio, Barbara D'Urso, Benito Urgu, Armando De Razza, Bruno Gambarotta, Lillo &amp; Greg, Platinette, Andrea Roncato, Shel Shapiro, Beppe Signori, Dario Vergassola, Pali e Dispari, Luisa Corna ed Emanuela Grimalda.\nSigla.\nLa sigla di apertura, \"Donne in perizoma\", \u00e8 composta e cantata dai L\u00f9napop.\nEpisodi.\nIl titolo di ogni episodio inizia con \"Si fa presto a dire...\".\nAscolti.\n\"Via Zanardi, 33\" era stata ideata come risposta italiana a \"Friends\" (il produttore Rosario Rinaldo aveva trascorso due mesi sul set della sit-com americana), ma non riusc\u00ec a emularla a livello di ascolti: sebbene fosse prevista una seconda stagione, la serie venne cancellata alla fine della prima a causa della scarsa audience."}
{"id": "1135737", "revid": "1318658", "url": "https://it.wikipedia.org/wiki?curid=1135737", "title": "Jacques F\u00e9r\u00e9ol Mazas", "text": "Biografia.\nMazas fu un brillante allievo di Pierre Baillot al Conservatorio di Parigi (Conservatoire national sup\u00e9rieur de musique et de danse de Paris) e nel 1808 esegu\u00ec un concerto per violino che Daniel Auber gli aveva dedicato. In seguito viaggi\u00f2 in Spagna, Inghilterra, Paesi Bassi, Belgio, Italia, Germania e Russia e solo nel 1831 ottenne un impiego permanente come primo violinista al Th\u00e9\u00e2tre-Fran\u00e7ais di Parigi; poco dopo fu \"directeur des concerts\" ad Orl\u00e9ans dove diresse l'opera comica su libretto di Eug\u00e8ne Scribe intitolata \"Kiosque\".\nDal 1837 al 1841 fu direttore del Conservatorio di Cambrai.\nOpere.\nLa maggior parte delle sue opere \u00e8 costituita da studi e duetti per violinisti con diversi gradi di esperienza. Mazas redasse anche un metodo per violino ed uno per viola.\nTra le altre cose scrisse"}
{"id": "1135739", "revid": "1573940", "url": "https://it.wikipedia.org/wiki?curid=1135739", "title": "Anodorhynchus hyacinthinus", "text": "L'ara giacinto (Anodorhynchus hyacinthinus ) \u00e8 un pappagallo della famiglia Psittacidae, originario del Sudamerica centrale e orientale.\nNonostante sia facilmente riconoscibile, pu\u00f2 essere confusa con la pi\u00f9 rara e piccola ara indaco (\"Anodorhynchus leari\").\nLa sua popolarit\u00e0 tra gli animali da compagnia \u00e8 una delle cause principali alla base del declino delle popolazioni selvatiche.\nDescrizione.\nL'ara giacinto \u00e8 lunga 100\u00a0cm e pesa 1,5\u20132\u00a0kg. L'apertura alare \u00e8 di 120\u2013140\u00a0cm. \u00c8 quasi completamente azzurra, ma sotto le ali \u00e8 di colore nero. Ha un grosso becco nero con delle zone di pelle nuda color giallo brillante lungo i margini del ramo inferiore; altre zone di pelle nuda gialla circondano gli occhi. La femmina e il maschio sono quasi indistinguibili, ma la femmina \u00e8 leggermente pi\u00f9 gracile.\nBiologia.\nAlimentazione.\nL'ara giacinto \u00e8 dotata di un becco molto robusto che le consente di procurarsi i suoi alimenti abituali, costituiti dal gheriglio di noci e semi dal duro involucro. Il suo becco \u00e8 in grado perfino di frantumare noci di cocco e noci di macadamia. Inoltre, questa ara si nutre anche di frutti e di altre sostanze vegetali. Tra i suoi cibi preferiti vi sono anche i pinoli.\nRiproduzione.\nQuesto uccello nidifica nelle cavit\u00e0 naturali degli alberi. Ogni covata \u00e8 composta da una o due uova, ma di solito sopravvive un unico pulcino, dal momento che il secondo uovo si schiude quasi sempre alcuni giorni dopo il primo e il piccolo che vi sguscia non \u00e8 in grado di competere per il cibo con il primogenito. I giovani rimangono con i genitori fino all'et\u00e0 di tre mesi. Divengono completamente maturi e in grado di riprodursi a sette anni. Le uova vengono predate regolarmente da Corvidi, opossum, coati e (pi\u00f9 spesso) tucani. Gli adulti non hanno predatori naturali.\nDistribuzione e habitat.\nL'ara giacinto sopravvive oggi in Sudamerica in tre aree principali: la regione brasiliana del Pantanal e le regioni della Bolivia orientale e del Paraguay nord-orientale ad essa adiacenti, la regione del Cerrado, nell'entroterra del Brasile orientale (Maranh\u00e3o, Piau\u00ed, Bahia, Tocantins, Goi\u00e1s, Mato Grosso e Minas Gerais) e nelle aree relativamente aperte associate al corso dei fiumi Tocantins, Xingu e Tapaj\u00f3s, nonch\u00e9 sull'isola di Maraj\u00f3, ai margini orientali del Bacino Amazzonico, in Brasile. \u00c8 probabile che popolazioni pi\u00f9 piccole e frammentate sopravvivano anche in altre aree. L'ara giacinto predilige le paludi di palme, le aree boschive ed altri habitat boschivi semi-aperti. Solitamente evita la fitta foresta pluviale e nelle regioni dominate da questo habitat il suo areale si riduce generalmente ai suoi margini o ad aree relativamente aperte (ad esempio lungo i fiumi principali).\nConservazione.\nLe numerose catture per alimentare il traffico degli uccelli da voliera e la deforestazione hanno portato l'ara giacinto vicina all'estinzione. Gli incendi che gli allevatori appiccano ogni anno all'erba possono distruggere gli alberi dove questa specie nidifica; inoltre, le regioni un tempo occupate dall'ara giacinto non sono pi\u00f9 favorevoli alla sua sopravvivenza, dato che vi sorgono ora fattorie, dighe idroelettriche e piantagioni. In passato, in alcune zone, la specie veniva cacciata anche a scopo alimentare, mentre gli indios Kayapo della trib\u00f9 dei Gorotire, nel Brasile centro-meridionale, ne utilizzano le penne per confezionare copricapi ed altri oggetti d'artigianato. Nonostante il numero delle are giacinto sia enormemente diminuito, questi uccelli sono sempre abbastanza comuni nella regione brasiliana del Pantanal, dove \u00e8 in opera un apposito progetto di conservazione, il \"Hyacinth Macaw Project\"; gli uomini del progetto hanno posizionato vari nidi artificiali e intrapreso campagne di informazione e, grazie alla loro opera, ora molti proprietari di fattorie proteggono le are che vivono sulle loro terre.\nUn altro programma di conservazione, sponsorizzato da BioBrasil e dal World Wildlife Fund, viene portato avanti anche dallo Zoo del Minnesota."}
{"id": "1135741", "revid": "1305772", "url": "https://it.wikipedia.org/wiki?curid=1135741", "title": "Mazas", "text": ""}
{"id": "1135742", "revid": "119457738", "url": "https://it.wikipedia.org/wiki?curid=1135742", "title": "Charles William Mitchell", "text": "Il suo stile pittorico si avvicina a quello del contemporaneo John William Waterhouse, il maggior esponente della fase pi\u00f9 tarda dell'esperienza preraffaelita, con cui Mitchell dimostra affinit\u00e0 anche nella scelta dei soggetti.&lt;br&gt;\nIl suo dipinto pi\u00f9 noto \u00e8 \"Hypatia\" (\"Ipazia\") del 1885 che raffigura la filosofa greca e pagana Ipazia (IV-V secolo) nuda di fronte all'altare di una chiesa cristiana nei momenti che precedono il suo assassinio. La scena raffigurata da Mitchell \u00e8 probabilmente ispirata al feuilleton di Charles Kingsley, \"Hypatia or New Foes with an Old Face\" (\"Ipazia o Nuovi nemici dal vecchio volto\", 1853). Il dipinto \u00e8 attualmente conservato alla Laing Art Gallery di Newcastle upon Tyne."}
{"id": "1135752", "revid": "146644", "url": "https://it.wikipedia.org/wiki?curid=1135752", "title": "San Jacopo", "text": ""}
{"id": "1135757", "revid": "287204", "url": "https://it.wikipedia.org/wiki?curid=1135757", "title": "Yasovarman I", "text": "Sal\u00ec al trono dopo la morte del precedente sovrano Indravarman I.\nPrimi anni del regno ad Hariharalaya.\nAlla morte di Indravarman I, scoppi\u00f2 una guerra tra fratelli (pi\u00f9 probabilmente fratellastri) per la successione, secondo quanto suggerisce un'iscrizione su una delle quattro steli del Baray orientale e la mancanza di riferimenti a Indravarman I come vivente dopo l'886. Forse Yasovarman sconfisse l'erede designato dal padre.\nDurante i primi anni del suo dominio, Yasovarman ordin\u00f2 la costruzione di circa 100 ashram, piccoli monasteri per eremiti, in tutto il regno e continu\u00f2 una serie di lavori nella capitale di Hariharalaya, l'odierna Roluos. Termin\u00f2 il baray Indratataka e, su un'isola artificiale al suo centro gi\u00e0 predisposta dal padre, costru\u00ec il tempio di Lolei, dedicato nell'anno 893.\nIl Phnom Bakheng e la nuova capitale Yasodharapura.\nContemporaneamente ai miglioramenti ad Hariharalaya, venne iniziata circa 18\u00a0km a nordovest di Roluos la costruzione di un nuovo enorme baray di 7500\u00a0metri di lunghezza, lungo l'asse est-ovest, per 1830 di larghezza, con un'altezza massima delle acque di\u00a04 metri. Attualmente asciutto, aveva una capacit\u00e0 massima di 55\u00a0milioni di metri cubi. Si trattava del \"Yasodharatataka\", o Baray orientale, che sarebbe stato il primo bacino della nuova capitale, Yasodharapura.\nForte del controllo di una vasta area (in parte tramite vassalli), come dimostrato dall'ampia distribuzione di iscrizioni caratteristiche del suo regno, che a nord-est si estendeva fino allo strategico sito di Vat Phou, Yasovarman intendeva infatti fondare un nuovo tempio-montagna come centro di una nuova capitale, Yasodharapura (che in Sanscrito significa \"Citt\u00e0 che porta Gloria\"). Si sarebbe trattato della prima capitale Khmer nell'odierno sito di Angkor, una quindicina di km a nord-ovest del sito precedente, unita alla vecchia capitale da una strada reale rialzata, anch'essa costruita da Yasovarman.\nIl tempio-montagna di Phnom Bakheng (\"Phnom\" sta per \"collina\" o \"montagna\"), chiamato a quei tempi \"Yasodharaparvata\" e \"Vnam Kantal\" (\"Monte Centrale\"), venne ottenuto livellando parzialmente una collina naturale di 99\u00a0 di altezza. La predilezione di Yasovarman per luoghi simili \u00e8 testimoniata dalla costruzione di templi su tutte le principali alture della zona, oltre a Phnom Bakheng: Phnom Krom, Phnom Dei e Phnom Bok.\nSono state avanzate diverse ipotesi per spiegare le ragioni dello spostamento della capitale. Potrebbe essere stata una necessit\u00e0 dettata dalla distruzione di Hariharalaya, compreso il palazzo reale e parte delle strutture religiose, avvenuta nella guerra civile di successione, oppure la volont\u00e0 di Yasovarman di avere un proprio tempio-montagna, pi\u00f9 grande di quelli dei suoi predecessori. Non si possono dimenticare tesi che prendono in esame ragioni pi\u00f9 pragmatiche, quali la maggior altezza del terreno presso Angkor (quindi un minor rischio di inondazioni dal Tonl\u00e9 Sap) o l'altezza della falda freatica, massima proprio nella locazione del Baray orientale.\nInoltre Yasovarman potrebbe non aver gradito risiedere nel luogo dove in precedenza aveva regnato colui che aveva sopraffatto, preoccupazione comune ad altri regnanti Khmer, come ad esempio Suryavarman I.\nYasovarman e la religione.\nYasovarman I fu uno dei maggiori re di Angkor per le sue realizzazioni. Appare alquanto eclettico dal punto di vista religioso, avendo tenuto in considerazione sia le varie correnti induiste che il buddismo. Lo dimostrano la costruzione di quattro ashram a sud del Baray orientale, ognuno dedicato a una delle quattro grandi correnti religiose del periodo (shivaismo, vi\u1e63\u1e47uismo, brahmanesimo e buddismo), e la presenza di altari dedicati a ben 108 divinit\u00e0 sul Phnom Bakheng. Il culto di stato rimase comunque lo shivaismo (e il culto \"deva-raja\" ad esso associato dai tempi di Jayavarman II): nel santuario centrale del suo tempio-montagna, Yasovarman pose il proprio linga.\nConclusione.\nYasovarman I mor\u00ec nel 910 e ricevette l'appellativo postumo di \"Parama\u015bivaloka\"."}
{"id": "1135759", "revid": "76963", "url": "https://it.wikipedia.org/wiki?curid=1135759", "title": "Edwin Arlington Robinson", "text": "Biografia.\nPer difficolt\u00e0 economiche interruppe gli studi all'Universit\u00e0 di Harvard e si trasfer\u00ec a New York nel 1890.\nStamp\u00f2 il primo volume di poesie nel 1896, \"The Torrent and the Night Before\" (Il torrente e la notte prima), seguito nel 1897 da \"The Children of the Night\" (I figli della notte).\nIl riconoscimento e il successo gli arrisero solo nel 1916 con \"The Man Against the Sky\" (L'uomo contro il cielo), dove appare con chiarezza la sua derivazione dal trascendentalismo.\nVinse ben tre volte il Premio Pulitzer per la poesia e godette dell'appoggio e della stima del presidente Theodore Roosevelt.\nLa trilogia sul ciclo arturiano, composta da \"Merlin\" (Merlino; del 1917), \"Lancelot\" (Lancillotto; del 1920) e \"Tristram\" (Tristano; del 1927), attrasse un vasto pubblico e un ampio consenso della critica.\nFra i temi centrali della produzione poetica di Robinson vi \u00e8 quello dell'amore, sviluppato in tutta la propria complessit\u00e0 (\"Rahel to Varnhagen\", \"Talifer\" ecc.). Nella sua ultima opera, \"Il re Jasper\" (\"King Jasper\") vengono affrontate alcune tematiche sociali inconsuete per lo scrittore."}
{"id": "1135765", "revid": "1543377", "url": "https://it.wikipedia.org/wiki?curid=1135765", "title": "Liberum veto", "text": "Il liberum veto era una facolt\u00e0 riconosciuta in capo ai membri del parlamento della Confederazione polacco-lituana in virt\u00f9 della quale ognuno poteva esprimere il proprio dissenso e bloccare una proposta legislativa. Dunque, in virt\u00f9 di tale meccanismo, si richiedeva l'unanimit\u00e0 per l'emanazione di un qualsivoglia provvedimento emesso dal Sejm (il parlamento confederato): per esprimere il proprio diniego nel corso della sessione, si soleva esclamare \"Sisto activitatem!\" (traducibile in forma non letterale come \"io mi oppongo!\" o \"non si proceda oltre!\") o \"Nie pozwalam!\" (in polacco: \"non [lo] permetto!\"). La regola entr\u00f2 in vigore dalla met\u00e0 del XVII secolo alla fine del XVIII secolo nelle deliberazioni parlamentari del Sejm. Si basava sulla premessa che, poich\u00e9 tutti i nobili polacchi erano uguali, ogni misura che precedeva il Sejm doveva essere approvata all'unanimit\u00e0. Il \"liberum veto\" costituiva un meccanismo fondamentale del sistema politico della Repubblica delle Due Nazioni, rafforzando gli elementi democratici tipici di tale realt\u00e0 geografica, la quale costituiva un unicum mentre il resto del continente tendeva a caratteristiche tipiche dell'assolutismo.\nMolti storici ritengono che il \"liberum veto\" sia stata una delle principali cause del deterioramento del sistema politico della Confederazione, in particolare nel XVIII secolo, quando le potenze straniere cominciarono a corrompere i membri del Sejm per paralizzare l'apparato statale: la crisi interna del Settecento fu in parte dovuta all'ingerenza di nazioni contigue e non, al rifiuto da parte della szlachta (la nobilt\u00e0 locale) di abbandonare i privilegi acquisiti nei secoli precedenti e, infine, alle spartizioni della Polonia per mano di Russia, Prussia e Austria. Lo studioso polacco Piotr Stefan Wandycz riportava che \u00abil \"liberum veto\" era diventato il sinistro carattere distintivo della vecchia anarchia polacca\u00bb. Nel periodo tra il 1573 e il 1763 si tennero circa 150 sejm, di cui circa un terzo non riusc\u00ec a giungere ad alcun approdo, principalmente a causa del meccanismo in questione. L'espressione \"parlamento polacco\", con cui si indica in molte lingue europee una situazione di caos e disordine generale, trae origine dalla paralisi in cui versava la Confederazione.\nStoria.\nOrigine.\nLa norma traeva le sue origini dal principio dell'unanime consenso, legato alle tradizioni decisionali del Regno di Polonia e si svilupp\u00f2 dopo il 1569 quando prese vita la Confederazione polacco-lituana. Ciascun deputato rappresentava una regione nel Sejm, venendo eletto in un sejmik (l'assemblea locale di una regione): inoltre, si assumeva la responsabilit\u00e0 nei confronti del suo sejmik di tutte le decisioni assunte al Sejm. Poich\u00e9 tutti i nobili erano considerati tra di loro pari, una decisione presa a maggioranza contro la volont\u00e0 di una minoranza (anche se solo uno sejmik) veniva considerata una violazione del principio di uguaglianza politica.\nAll'inizio, i deputati dissenzienti andavano spesso convinti o intimiditi a ritirare le loro perplessit\u00e0. Inoltre, in un primo momento, lo strumento trovava motivo di impiego per abolire solo singole leggi, non per sciogliere la camera e far arenare tutte le misure approvate. Ad esempio, come descrive lo storico W\u0142adys\u0142aw Czapli\u0144ski nel contesto del Sejm del 1611, alcune risoluzioni furono annullate, mentre altre approvate. Dalla met\u00e0 del XVII secolo in poi, tuttavia, un'obiezione a qualsiasi articolo della legislazione Sejm da parte di un deputato o senatore fin\u00ec per causare automaticamente l'abrogazione di altre regole precedentemente adottate: ci\u00f2 si spiega perch\u00e9 tutta la legislazione adottata da un dato Sejm veniva approvata come se si fosse di fronte alla promulgazione di un unico testo legislativo.\nSi crede comunemente ed erroneamente che il Sejm sia stato interrotto per la prima volta tramite tale meccanismo per opera del deputato proveniente da Trakai, W\u0142adys\u0142aw Sici\u0144ski, nel 1652. In verit\u00e0, il voto da lui posto riguard\u00f2 solo la prosecuzione delle deliberazioni del Sejm, perch\u00e9 tenute oltre il limite di tempo stabilito dalla legge. Tuttavia, da quel momento si inaugur\u00f2 un pericoloso precedente: nel corso delle sessioni successive, il veto continu\u00f2 ad essere adottato per scopi minori, ma divenne gradualmente pi\u00f9 accettato. Prima che fossero trascorsi 20 anni, nel 1669 a Cracovia, l'intero Sejm si chiuse prima del tempo in forza del meccanismo prima che avesse terminato le sue deliberazioni per opera del deputato di Kiev, Adam Olizar. La pratica and\u00f2 fuori controllo e, nel 1688, il Sejm si sciolse ancor prima che il procedimento fosse iniziato o che il maresciallo (una figura analoga all'odierno presidente di una camera) venisse eletto.\nZenit.\nDurante il regno di Giovanni III Sobieski (1674\u20131696), met\u00e0 dei procedimenti del Sejm si inabiss\u00f2 a causa del veto: come se non bastasse, la pratica cominci\u00f2 ad interessare pure i sejmik, le assemblee locali. Nella prima met\u00e0 del XVIII secolo, divenne sempre pi\u00f9 comune che le sedute parlamentari venissero interrotte poich\u00e9 le potenze contigue della Confederazione, principalmente Russia e Prussia, lo trovarono uno strumento utile per vanificare i tentativi di riformare e rafforzare la Polonia-Lituania. Corrompendo i deputati affinch\u00e9 esercitassero il diritto di cui disponevano, si poteva in teoria far fallire qualsiasi misura non gradita all'estero in qualsiasi momento. Col tempo, la nazione pass\u00f2 dall'essere una grande ed affermata potenza europea ad una realt\u00e0 in declino. I poco produttivi monarchi eletti al trono all'inizio del XVIII secolo, in particolare Augusto II il Forte e Augusto III della Casa di Wettin, non migliorarono la situazione complessiva: abituati alla monarchia assoluta praticata nella loro nativa Sassonia, questi cercarono di governare ricorrendo all'intimidazione e all'uso della forza, scatenando a una serie di conflitti tra i loro sostenitori e oppositori, incluso un altro pretendente al trono polacco sostenuto da nazioni straniere, Stanislao Leszczy\u0144ski. I dissapori spesso generavano nella costituzione di konfederacja, ovvero gruppi di persone in lizza con il re che, in accordo con quanto permetteva la legislazione del tempo, tentavano di paralizzare l'apparato statale in caso di riforme sgradite: si pensi alla confederazione di Varsavia, di Sandomierz, di Tarnogr\u00f3d, di Dzik\u00f3w e alla decisamente pi\u00f9 esplosiva guerra di successione polacca. Mentre otto delle diciotto sessioni del Sejm durante il regno di Augusto II (1694-1733) terminarono con l'approvazione di provvedimenti legislativi, nel trentennio amministrato da suo figlio solo una sessione culmin\u00f2 con un esito diverso dalla bocciatura. Il governo apparse prossimo al collasso, dando origine a quell'anarchia in cui di fatto vers\u00f2 il paese sotto la gestione di assemblee provinciali e magnati.\nLo sconvolgimento delle normali funzioni dell'esecutivo si rivel\u00f2 col tempo ingestibile e assolutamente significativo. Dal 1573 al 1763 si tennero circa 150 assemblee parlamentari, di cui 53 non riuscirono ad approvare alcun provvedimento legislativo. Lo storico Jacek J\u0119druch nota che dei 53 Sejm interrotti, 32 di essi si arrestarono per via del \"liberum veto\".\nCrisi politica.\nIl XVIII secolo vide l'affermazione e l'evoluzione di un'istituzione divenuta nota come \"Sejm confederato\": si trattava di una sessione del parlamento che operava secondo le regole di una konfederacja. Lo scopo primario per cui si adott\u00f2 tale soluzione riguard\u00f2 il tentativo di evitare il turbamento caratterizzato dalla facolt\u00e0 di cui disponevano i cui membri del parlamento. In alcune occasioni, si formava un sejm confederato che comprendeva tutti i normali partecipanti dell'assemblea legislativa, di modo che formalmente non si trattava di una normale sessione, mentre nei fatti si cercava di evitare i problemi dei decenni precedenti.\nLa seconda met\u00e0 del XVIII secolo, che segna l'epoca dell'Illuminismo in Polonia, vide anche un aumento della tendenza che mirava alla modifica dell'inefficiente governo. In effetti, le riforme del 1764\u20131766 migliorarono i lavori del Sejm, introducendo la votazione a maggioranza per le questioni non cruciali, comprese la maggioranza delle questioni economiche e fiscali, con le istruzioni vincolanti dei sejmik vengono bandite. La strada verso l'ammodernamento non risult\u00f2 facile, poich\u00e9 i conservatori, sostenuti da potenze straniere, si opposero alla maggior parte dei cambiamenti e tentarono di difendere il \"liberum veto\" e altri elementi che perpetuassero l'inefficienza, in particolare le Leggi cardinali del 1768, le quali sancivano i privilegi della szlachta.\nIl meccanismo and\u00f2 infine abolito dalla Costituzione del 3 maggio 1791, adottata da un sejm confederato, che stabil\u00ec in modo permanente il principio della regola della maggioranza. La carta fondamentale, considerata tra le prime (se non la prima) realizzate in forma scritta dell'Europa moderna e la seconda costituzione moderna del mondo (dopo la costituzione americana del 1787), and\u00f2 per\u00f2 abrogata da un altro sejm confederato, riunitosi a Grodno nel 1793. Quella convocazione, tenutasi sotto costrizione dalla Russia e dalla Prussia, ratific\u00f2 altres\u00ec la seconda spartizione della Polonia, anticipando la terza e ultima divisione, la definitiva scomparsa dello stato polacco-lituano appena due anni pi\u00f9 tardi.\nGiudizio storiografico.\nIl sociologo Seymour Martin Lipset, valutando le vicende relative all'istituto giuridico attivo in Polonia, conclude:\nIl politologo Dalibor Roh\u00e1\u010d osserva che il \u00abprincipio del libero veto ha svolto un ruolo importante nel[la] comparsa della forma polacca unica di costituzionalismo\u00bb e ha agito come un vincolo significativo sui poteri del monarca, rendendo \u00ablo stato di diritto, la tolleranza religiosa e il governo costituzionale limitato [...] la norma in Polonia in tempi in cui il resto dell'Europa era devastato dall'odio religioso e dal dispotismo\u00bb. \u00c8 stata considerata una delle norme chiave del sistema politico e della cultura della Polonia-Lituania, la libert\u00e0 dorata.\nAllo stesso tempo, gli storici ritengono che il principio del libero veto abbia costituito una delle principali cause del deterioramento del sistema politico della Repubblica delle Due Nazioni e dell'eventuale caduta della Confederazione. Deputati corrotti da magnati, potenze straniere o deputati che credevano di vivere ancora nel \"secolo d'oro\" paralizzarono il governo della Confederazione per oltre un centennio. Piotr Stefan Wandycz sostiene che \u00abil \"liberum veto\" era diventato il sinistro carattere distintivo della vecchia anarchia polacca\u00bb. A fargli eco \u00e8 anche Wagner: \u00abCertamente, non figurava altra istituzione dell'antica Polonia che fu pi\u00f9 aspramente criticata in tempi recenti di questa\u00bb.\nLascito.\nNella cultura di massa.\nUn gioco di carte collezionabili polacco del 2004, \"Veto\", ambientato nel contesto storico di un'elezione reale durante un sejm elettorale, deve il nome a questa procedura.\nParallelismi moderni.\nFino all'inizio degli anni '90, l'azienda informatica statunitense IBM aveva un processo decisionale chiamato \"non-consenso\" (\"non-concour\") in virt\u00f9 del quale qualsiasi capo dipartimento poteva porre il veto a una strategia a livello aziendale se non si adattava alle prospettive del proprio dipartimento; i disaccordi venivano quindi inviati ai superiori della gerarchia, impiegando spesso diversi mesi. Ci\u00f2 ha effettivamente trasformato IBM in una sorta di sistema composto da diversi feudi indipendenti. Il \"non-consenso\" \u00e8 stato eliminato dal CEO Louis Gerstner, che \u00e8 stato incaricato di rilanciare l'azienda in declino.\nLe disposizioni del diritto dell'Unione europea che richiedono l'unanimit\u00e0 tra gli stati sono state paragonate al \"liberum veto\" da alcuni autori. Quando la Vallonia ha posto il veto alla firma del Belgio sul CETA con il Canada, \u00e8 stata richiamata dalla stampa la pratica storica in voga in Polonia-Lituania."}
{"id": "1135767", "revid": "1628923", "url": "https://it.wikipedia.org/wiki?curid=1135767", "title": "Robert Robinson (chimico)", "text": "Dal 1922 al 1928 ha insegnato chimica all'Universit\u00e0 di Manchester e nel 1930 dopo aver ricevuto la Medaglia Davy dalla Royal Society, diventa professore di chimica organica all'Universit\u00e0 di Oxford, dove insegner\u00e0 fino al 1955.\nNel 1935, nell'ambito degli studi sugli steroidi, mette a punto un utile reazione di sintesi di cicloesenoni sostituiti a partire da metil-vinil-chetoni con un meccanismo noto come Anellazione di Robinson. Dal 1939 al 1941 \u00e8 stato presidente della Chemical Society e dal 1945 al 1950 presidente proprio della Royal Society.\nIn chimica organica si \u00e8 interessato della struttura e della sintesi di numerose sostanze complesse, nonch\u00e9 del meccanismo elettrochimico di molte reazioni.\nI suoi studi di biochimica, in particolare sulla struttura dei pigmenti delle piante conosciuti come antocianine, si sono specialmente orientati in ricerche approfondite sugli alcaloidi e hanno contribuito alla sintesi di farmaci contro la malaria.\nNotevole affermazione ha avuto la sua teoria sulla formazione in natura degli alcaloidi, che ammette per queste sostanze la derivazione dagli amminoacidi e dalla demolizione degli zuccheri.\nRobinson ottenne nel 1947, quale massimo riconoscimento, il Premio Nobel per la chimica."}
{"id": "1135769", "revid": "36426", "url": "https://it.wikipedia.org/wiki?curid=1135769", "title": "Chiesa di San Domenico (Messina)", "text": "La chiesa di San Domenico e convento dell'Ordine dei predicatori di San Domenico di Guzman erano sorti nell'XI secolo nei pressi dell'attuale oratorio della Pace, tra la via XXIV Maggio ed il corso Cavour, ma dopo la totale distruzione a causa del terremoto del 1908 venne ricostruita nella zona detta del \"Dazio\", tra il viale Regina Elena e la via Alessandro Manzoni nel 1932.\nLa chiesa antica.\nLa chiesa era stata fondata prima dell'anno 1096 dai templari accanto al proprio ospedale e dedicata a san Marco. Nel 1311 fu ceduta all'ordine domenicano e intitolata a san Domenico, con annesso convento. Ne faceva parte l'Oratorio della Pace, sede della omonima confraternita. La chiesa restaurata nel 1724 sub\u00ec i danni del terremoto della Calabria meridionale del 1783. Un primo incendio nel 1735 arrec\u00f2 danni alle strutture del convento, un secondo incendio fu appiccato durante i moti del 1848. Chiusa al culto la chiesa fu utilizzata come deposito di agrumi, mentre il convento, chiuso nel 1866 divenne un convitto femminile. L'edificio and\u00f2 completamente distrutto durante il terremoto di Messina del 1908.\nAll'interno del tempio \u00e8 documentata la sepoltura del pittore Placido Celi morto a Messina il 1\u00ba aprile 1711.\nConvento di San Domenico.\nPrima istituzione dell'Ordine dei frati predicatori in terra di Sicilia.\nPresso il convento sono documentati i sodalizi:\nCompagnia dei Bianchi.\nCompagnie sotto lo stesso titolo sono attestate presso la chiesa di Santa Caterina da Siena e la chiesa di San Filippo d'Argir\u00f2.\nNella sede dell'oratorio sono documentati gli affreschi Letterio Paladino, di Antonio Filocamo e di suo fratello Paolo, l'apparato in stucchi di Luca Villamaci, la pala d'altare raffigurante \"San Cosimo e San Damiano\" di Vincenzo degli Azani o Aniemolo detto il \u00abRomano\u00bb.\nConfraternita dell'Ave Maria.\nNella sede \u00e8 documentata la volta affrescata dai fratelli Filocamo raffigurante la \"Battaglia contro gli Eresiarchi\" condotta dalla Vergine del Rosario e schiere di angeli a colpi di rose.\nOratorio di Sant'Orsola.\nIl dipinto raffigurante \"Sant'Orsola\" di Antonello Riccio \u00e8 documentato nell'oratorio.\nOrdine militare della Stella.\nIl sodalizio aveva per cappella proprio la chiesa di San Domenico.\nChiesa di San Marco Evangelista.\nPrimitivo luogo di culto d'epoca normanna con annesso ospedale.\nConservatorio di Santa Caterina da Siena.\nConservatorio di Santa Caterina da Siena alla \u00abRocca Guelfonia\u00bb, retto secondo la regola delle Terziarie di San Domenico, eretto dai \u00abCavalieri della Compagnia della Pace\u00bb.\nLa nuova chiesa.\nIl terreno per la costruzione era stato acquisito dall'arcidiocesi di Messina nel 1925, nella zona detta del \"Dazio\", lungo la Circonvallazione, la via che segnava il confine della citt\u00e0 ricostruita dopo il terremoto. La zona era stata durante il XIX secolo sede di molte industrie locali, al di fuori delle mura cittadine, e prendeva il nome dalla postazione del dazio. Il toponimo si mantenne anche dopo l'abolizione di questa istituzione nel 1879 e l'abbattimento delle mura cittadine.\nIl nuovo edificio sorse nell'ambito della ricostruzione delle chiese e dei complessi religiosi dopo la seconda guerra mondiale, promossa dall'arcivescovo Angelo Paino e venne affiancata dall'istituto della Madonna della Lettera della congregazione delle \"Ancelle Riparatrici\" (fondata da monsignor Antonino Celona).\nLa chiesa fu affidata all'ordine domenicano. Per un breve periodo tenne anche il titolo di Santa Maria del Graffeo, della chiesa greca-cattolica che apparteneva alla diocesi dell'Archimandritato di San Salvatore in Lingua Phari, andata distrutta nel terremoto, titolo restituito alla parrocchia personale per i fedeli di rito orientale presenti nella diocesi di Messina ospitati attualmente nella Chiesa dei Santi Cosma e Damiano (Provinciale).\nL'edificio.\nL'edificio dedicato a Maria Madre di Dio venne costruito nel 1932 in cemento armato su progetto di Carmelo Umberto Angiolini, ingegnere e sacerdote, in stile romanico - bizantino.\nLa facciata presenta due pilastri che sorreggono un timpano triangolare, sormontato dalle statue in cemento di \"san Tommaso d'Aquino\" e di \"san Vincenzo Ferreri\". Il portale \u00e8 sormontato da una finestra ripartita da colonne tortili e con balconata in ferro battuto.\nAltri due ingressi si aprivano alle estremit\u00e0 del transetto, quello sul fianco sinistro fu in seguito chiuso per la costruzione di un altare.\nL'interno presenta una pianta a croce latina, con tre navate su colonne marmoree con capitelli compositi.\nNell'abside sono presenti affreschi moderni (anni sessanta) del frate domenicano Angelico Spinillo: nel catino absidale \u00e8 raffigurata \"La partenza della flotta cristiana da Messina per la battaglia di Lepanto\", con al centro la Madonna del Rosario, e lungo la parete medaglioni con episodi della vita di san Domenico. \nIl coro ligneo del 1964 presenta rilievi scolpiti, statue di pontefici, santi e beati domenicani di Sicilia. Sull'altare maggiore \u00e8 collocata la statua marmorea della \"Madonna del Rosario\" in un ciborio ligneo. L'altare del Sacro Cuore occupa il transetto sinistro."}
{"id": "1135772", "revid": "287204", "url": "https://it.wikipedia.org/wiki?curid=1135772", "title": "Niccol\u00f2 Roccatagliata", "text": "Biografia.\nL'attivit\u00e0 dell'artista \u00e8 documentata a Venezia dal 1593 al 1636. Discepolo di Cesare Groppo, Roccatagliata si distingue fra i seguaci del Sansovino per la maniera mossa e pittorica, assai vicina a quella, pi\u00f9 saldamente costruita, del Vittoria, tanto \u00e8 vero che \u00e8 dubbia tra i due artisti l'attribuzione delle statuette di terracotta che servivano al Tintoretto per studiare gli effetti plastico-luministici delle sue pitture.\nUna svelta eleganza tardo-cinquecentesca caratterizza la produzione a San Giorgio Maggiore di Venezia, in particolare i \"Santi Stefano e Giorgio\" della balaustra del coro e due candelabri in bronzo della sagrestia; e anche le statuette di soggetto mitologico: \"Bacco\", \"Ercole\" e \"Meleagro\" al Kunsthistorisches Museum di Vienna.\nLa sua opera pi\u00f9 tarda rivela, nell'accentuarsi del pittoricismo, un'inclinazione al barocco: si pensi al paliotto con la \"Deposizione\", nella sagrestia di San Mois\u00e8, a Venezia, del 1636, in collaborazione col figlio Sebastiano Roccatagliata, dal rilievo estremamente basso e con una composizione affollata di figure al punto di suggerire l'idea di un turbin\u00eco pittorico."}
{"id": "1135774", "revid": "287204", "url": "https://it.wikipedia.org/wiki?curid=1135774", "title": "Phnom Bakheng", "text": "Phnom Bakheng \u00e8 uno dei templi del sito archeologico di Angkor, in Cambogia. \u00c8 dedicato al culto del dio induista Shiva e assume la forma architettonica di tempio-montagna. Il tempio venne edificato durante il IX secolo dal sovrano Khmer Yasovarman I (889-910 d.C.). Il tempio giace sulla cima di una collina e questo lo rende una meta turistica molto interessante ai giorni nostri per diversi motivi, per esempio da quella postazione si pu\u00f2 ammirare un tramonto particolarmente suggestivo, e anche perch\u00e9 consente di avere una visuale eccezionale del leggendario tempio di Angkor Wat (distante circa un kilometro e mezzo), per questi motivi \u00e8 uno dei templi pi\u00f9 visitati e apprezzati dell'intero sito archeologico.\nAl momento della sua costruzione il tempio era senza dubbio il principale edificio di Angkor, infatti il sovrano che lo fece edificare aveva intenzione (e in seguito lo fece) di trasferire la sua capitale da \"Hariharalaya\" alla citt\u00e0 appena fondata \"Yasodharapura\", in cui Phnom Bakheng era il centro religioso e architettonico. L'egemonia architettonica di Phnom Bakheng dur\u00f2 due secoli circa, perch\u00e9 nella prima met\u00e0 del XII secolo il sovrano Suryavarman II edific\u00f2 il mastodontico tempio di Angkor Wat, che scavalc\u00f2 Phnom Bakheng per grandezza e bellezza. Gli scavi seguenti al ritrovamento hanno evidenziato la presenza di un fossato largo 200 metri di circa 4 kilometri quadri, questo fossato segnava probabilmente il confine della citt\u00e0 prima dell'espansione.\nQuesto tempio cos\u00ec come tutti gli altri templi-montagna sono strutturati in onore del Monte Meru, che secondo la cultura induista era una immensa montagna sacra al centro dell'universo in cui si rifugiavano gli dei e in cui risiedevano.\nLa base del tempio ha un lato di 76 metri, ed era strutturata a forma di piramide composta da 7 livelli, originariamente il tempio aveva anche diverse piccole torri (108 circa) attorno alla struttura principale al piano terra, e altre torri sui piani successivi, ai nostri giorni per\u00f2 tutte queste torri sono crollate.\nLo stesso sovrano edific\u00f2 altri due templi in cima a colline, Phnom Krom e Phnom Bok (quest'ultimo vicino al Baray orientale)."}
{"id": "1135778", "revid": "10460", "url": "https://it.wikipedia.org/wiki?curid=1135778", "title": "Quod omnes tangit ab omnibus approbari debet", "text": "Quod omnes tangit ab omnibus approbari debet (letteralmente \"quello che riguarda tutti, deve essere approvato da tutti\") \u00e8 un principio contenuto nel diritto giustinianeo, con valenza solo nel diritto privato.\nDiritto civile.\nNel diritto italiano il caso pi\u00f9 importante, la comunione o compropriet\u00e0 di beni, il codice civile prevede:\nStoria.\nNel regno di Polonia si introdusse il principio del Liberum veto. Nel Parlamento occorreva l'unanimit\u00e0 dei consensi come applicazione estrema della regola del \"quod omnes tangit ab omnibus approbari debet\".\nDurante la rivoluzione americana, gli indipendentisti chiedevano una forma pi\u00f9 debole: \"No taxation without representation\" (\"Nessuna tassazione in mancanza di rappresentanza\"); le tasse sarebbero potute essere decise solo se era presente una rappresentanza di tutte le persone da tassare.\nChiesa cattolica.\nSulla base del principio \"quod omnes tangit\" le Decretali di Bonifacio VIII (\"Liber Sextus 5.12.29\") introdussero il principio \"quod Dei tangit\" che stabiliva per la Chiesa la possibilit\u00e0 di porre il veto a tutti i provvedimenti delle autorit\u00e0 civili che in qualsiasi modo potessero riguardare principi ritenuti fondati sull'autorit\u00e0 divina.\nNegli ordini monastici si introdusse il principio che su determinati argomenti occorresse l'unanimit\u00e0 di chi deteneva \"vox in capitulo\"\nNel contesto del dibattito intorno al concilio Vaticano II la frase assunse un diverso significato.\nYves Congar nel testo \"Quod omnes tangit ab omnibus tractari et approbari debet\" del 1958 lo intende nel senso che la materia di fede deve essere dibattuta e trovare il consenso di tutti i cristiani."}
{"id": "1135780", "revid": "124927499", "url": "https://it.wikipedia.org/wiki?curid=1135780", "title": "Capitaneria di porto", "text": "La capitaneria di porto, in Italia, \u00e8 l'ufficio periferico dell'amministrazione del Ministero delle Infrastrutture e della Mobilit\u00e0 Sostenibili, e sede amministrativa di un compartimento marittimo.\nHa normalmente sede in un dato porto compreso nella zona marittima alla quale \u00e8 sottordinata.\nStoria.\nVennero istituite dal Regio Decreto del 20 luglio 1865, n. 2438 inizialmente come \"corpo civile\", e ad esse vennero affidate la disciplina e la vigilanza su tutte le attivit\u00e0 marittime e portuali.\nDurante l'immediato secondo dopoguerra italiano, nel 1948, passarono alle dipendenze del Ministero della Marina Mercantile. Dal 1994 con una serie di accorpamenti gli uffici delle capitanerie di porto passarono al Ministero dei trasporti e della navigazione, nato dall'unione dei Ministero dei trasporti con il Ministero della marina mercantile.\nCompetenza.\nAd essa \u00e8 affidata la gestione amministrativa, la sicurezza della navigazione, la salvaguardia della vita umana in mare e in genere tutte le attivit\u00e0 marittime connesse alla fruizione del mare nella pi\u00f9 ampia accezione del termine. Presso di essa opera la Guardia costiera della Marina Militare.\nDalla capitaneria dipende l'Ufficio circondariale marittimo, l'Ufficio locale marittimo e la Delegazione di spiaggia.\nAttivit\u00e0.\nGestiscono i seguenti servizi:\nDistribuzione sul territorio.\nAttualmente sono presenti sul territorio statale 54 capitanerie di porto."}
{"id": "1135781", "revid": "118198045", "url": "https://it.wikipedia.org/wiki?curid=1135781", "title": "Ureo", "text": "L'ureo (dal greco \"\u03bf\u1f50\u03c1\u03b1\u1fd6\u03bf\u03c2\") era una decorazione a forma di serpente posta, in origine, ai lati del disco solare e successivamente sul copricapo dei sovrani e delle regine egizie.\ni-a:r:t-I15 \u1ec9\u02c1rt\nnoto anche con le varianti:\n a:r:t-I13\ne\n a:a-r:t-I14\nL'ureo era la rappresentazione del serpente cobra, sacro alla dea Uadjet, venerata nel 19\u00ba distretto del Basso Egitto, una delle due divinit\u00e0 protettrici del sovrano (Le due signore).\nInsieme alla barba posticcia, l'ureo era uno dei simboli esteriori della regalit\u00e0: rappresentava infatti la forza e la potenza del faraone, e incuteva sottomissione ai sudditi. Poteva essere affiancato dal simbolo dell'avvoltoio, come nella famosa maschera di Tutankhamon. In epoca tarda i sovrani utilizzarono anche corone con due urei affiancati. Alcune immagini di regine tolemaiche, come Cleopatra VII presentano copricapi con tre urei.\nPosto sulla fronte del sovrano, svolgeva il suo compito di protettore, sputando fiamme contro i nemici.\nTalvolta l'ureo regale era indicato come:\nG36:r-t-I12 wrt - uret o ureret\nBibliografia.\nMario Tosi, \"Dizionario enciclopedico delle divinit\u00e0 dell'antico Egitto\", Torino Ananke, 2004, ISBN 88-7325-064-5"}
{"id": "1135789", "revid": "119905323", "url": "https://it.wikipedia.org/wiki?curid=1135789", "title": "Everyone Into Position", "text": "Everyone Into Position \u00e8 il secondo album del gruppo rock alternativo britannico Oceansize, pubblicato nel 2005 dalla Beggars Banquet Records."}
{"id": "1135796", "revid": "1573940", "url": "https://it.wikipedia.org/wiki?curid=1135796", "title": "Cucujoidea", "text": "Cucujoidea , \u00e8 una superfamiglia dell'ordine dei Coleoptera (sottordine Polyphaga, infraordine Cucujiformia).\nIl raggruppamento \u00e8 eterogeneo. In generale si tratta di coleotteri di piccole dimensioni, con regime dietetico vario: sono frequenti le specie micetofaghe, ma quelle pi\u00f9 interessanti sotto l'aspetto applicativo sono quelle entomofaghe e quelle fitofaghe. Fra queste ultime compaiono sia insetti dannosi alle colture, sia insetti dannosi alle derrate alimentari.\nSistematica.\nLa superfamiglia Cucujoidea comprende le seguenti famiglie:"}
{"id": "1135806", "revid": "1318658", "url": "https://it.wikipedia.org/wiki?curid=1135806", "title": "Ultimo", "text": ""}
{"id": "1135814", "revid": "30610", "url": "https://it.wikipedia.org/wiki?curid=1135814", "title": "Quod omnes tangit", "text": ""}
{"id": "1135815", "revid": "74173", "url": "https://it.wikipedia.org/wiki?curid=1135815", "title": "Teorema delle radici razionali", "text": "In algebra, il teorema delle radici razionali afferma che ogni soluzione razionale di un'equazione polinomiale a coefficienti interi:\n\u00e8 della forma formula_2, dove:\nIl teorema non d\u00e0 alcuna informazione su eventuali radici irrazionali o complesse.\nAd esempio, se abbiamo un'equazione della forma\nallora le eventuali radici razionali sono contenute in quest'insieme:\nSe il polinomio \u00e8 monico, cio\u00e8 \u00e8 formula_9, evidentemente la formula si semplifica restringendo le opzioni tra i soli divisori del termine noto. La verifica di ogni singola possibile radice si pu\u00f2 ad esempio attuare con il teorema del resto (oppure con la regola di Ruffini se si vuole avere direttamente anche direttamente il quoziente). Se nessun valore soddisfa le richieste, allora tutte le sue radici (che esistono per il teorema fondamentale dell'algebra) sono irrazionali o complesse. Al contrario, se sono state trovate formula_10 radici razionali, allora il polinomio \u00e8 completamente fattorizzabile in polinomi lineari con coefficienti razionali.\nDimostrazione.\nIl teorema delle radici razionali \u00e8 una diretta conseguenza del lemma di Gauss, il quale afferma che se un polinomio (a coefficienti interi) \u00e8 fattorizzabile sui razionali, allora lo \u00e8 anche sugli interi.\nQuindi se esiste una radice razionale formula_2, questo significa che potremo scrivere il nostro polinomio iniziale come formula_12 con tutti i formula_13 interi. Facendo il prodotto (i coefficienti intermedi non ci interessano) e sfruttando il fatto che due polinomi sono uguali se e solo se coincidono tutti i coefficienti, avremo formula_14 e formula_15, da cui il teorema.\nIn altro modo, supponiamo che la frazione formula_16 sia una radice del polinomio. Possiamo supporre che la frazione sia ridotta ai minimi termini, ovvero che gli interi formula_3 e formula_5 siano primi fra loro. Sostituendo si ottiene \nda cui, moltiplicando per formula_20,\nOra formula_3 divide i primi formula_10 termini, dunque deve dividere anche l'ultimo termine formula_24. Dato che formula_3 e formula_5 sono primi fra loro, formula_3 deve dividere formula_4. Con un ragionamento analogo si vede che formula_5 divide formula_6."}
{"id": "1135816", "revid": "34392", "url": "https://it.wikipedia.org/wiki?curid=1135816", "title": "La ciociara (film 1960)", "text": ""}
{"id": "1135822", "revid": "51032", "url": "https://it.wikipedia.org/wiki?curid=1135822", "title": "Servo dei Servi di Dio", "text": ""}
{"id": "1135832", "revid": "30610", "url": "https://it.wikipedia.org/wiki?curid=1135832", "title": "Shaken", "text": ""}
{"id": "1135837", "revid": "1977442", "url": "https://it.wikipedia.org/wiki?curid=1135837", "title": "Bureau international permanent de la paix", "text": "Il Bureau international permanent de la paix \u00e8 la pi\u00f9 antica associazione umanitaria mondiale per la diffusione dell'idea del pacifismo, vincitrice del Premio Nobel per la pace nel 1910.\nStoria.\nL'associazione venne fondata a seguito di una risoluzione successiva al III Congresso Universale per la Pace, organizzato a Roma nel 1891. Il fondatore, e primo presidente, fu il Premio Nobel Fredrik Bajer.\nLa sede venne scelta in Svizzera, Stato neutrale, nella sua capitale Berna, con il compito di fungere da centro amministrativo e coordinativo delle filiali sparse nel mondo."}
{"id": "1135840", "revid": "392652", "url": "https://it.wikipedia.org/wiki?curid=1135840", "title": "Superficie di Costa", "text": "La superficie di Costa, in geometria differenziale, \u00e8 una superficie minima illimitata immersa topologicamente equivalente ad una sfera con un manico e tre buchi (o potremmo dire anche ad un toro con tre buchi): cio\u00e8 \u00e8 una superficie che ha curvatura media uguale a zero in ogni punto, senza bordo, che non si autointerseca, di genere uno e con tre code (tre parti distinte della superficie che si estendono all'infinito).\nLa superficie di Costa viene scoperta dal matematico brasiliano Celso Costa, che la presenta nel 1982 nella sua tesi di dottorato. Dalle immagini della superficie si pu\u00f2 notare che essa assomiglia all'unione di un piano con una catenoide, ed inoltre \u00e8 molto simmetrica.\nLa sua scoperta ha dato nuovo impulso alla ricerca nel campo della teoria delle superfici minime, portando alla scoperta di molte nuove superfici.\nLa superficie di Costa pu\u00f2 essere descritta usando la funzione zeta di Weierstrass e le funzioni ellittiche di Weierstrass."}
{"id": "1135842", "revid": "767487", "url": "https://it.wikipedia.org/wiki?curid=1135842", "title": "Tony Lovato", "text": "\u00c9 la voce/chitarra della band pop-punk, Mest.\nNel 2006 dopo essersi trasferito a Los Angeles, inizi\u00f2 un nuovo progetto chiamato \"A Permanent Holiday\".\nNel 2007 Lovato fu arrestato per aver pugnalato un uomo. Le accuse di omicidio furono ritirate quando l'uccisione fu considerata giustificata dall'autodifesa.\nCarriera musicale con i Mest.\nTony Lovato e suo cugino Matt Lovato hanno fondato i Mest nel 1995. Tony ha scritto la maggior parte dei testi del loro primo album \"Mo' Money, Mo' 40z\". Il loro secondo disco, \"Wasting Time\", \u00e8 uscito nel 2000 su Maverick Records, seguito quindi dal terzo lavoro, \"Destination Unknown\". Il quarto e ultimo \"Photographs\" \u00e8 stato pubblicato nel 2005.\nGli anni con i Confederate Storm.\nQuando aveva 13 anni Tony suonava la chitarra in una band chiamata Confederate Storm, un gruppo naziskin. In seguito il musicista ha dichiarato:\nNelle note del primo album uscito per la Maverick, "}
{"id": "1135854", "revid": "455046", "url": "https://it.wikipedia.org/wiki?curid=1135854", "title": "Commissario europeo per l'industria e l'imprenditoria", "text": "Il Commissario europeo per l'Industria e l'Imprenditoria \u00e8 un membro della Commissione europea. Attualmente tale incarico \u00e8 ricoperto dal francese Thierry Breton, in carica dal 2019 nell'ambito della Commissione von der Leyen.\nCompetenze.\nAl Commissario per l'industria e l'imprenditoria fa capo la Direzione Generale per le imprese e l'industria, attualmente diretta dall'austriaco Heinz Zourek.\nIl commissario attuale.\nAttualmente tale incarico \u00e8 ricoperto dal francese Thierry Breton, in carica dal 1\u00ba dicembre 2019."}
{"id": "1135859", "revid": "57342", "url": "https://it.wikipedia.org/wiki?curid=1135859", "title": "Permanent International Peace Bureau", "text": ""}
{"id": "1135868", "revid": "1762097", "url": "https://it.wikipedia.org/wiki?curid=1135868", "title": "Giovanni Acciai", "text": "Attivit\u00e0 artistica.\nDirettore artistico degli ensemble vocali e strumentali I Solisti del Madrigale e Nova Ars Cantandi, \u00e8 stato direttore musicale del Coro da camera della RAI di Roma (1989-1994), del Coro sinfonico della RAI di Torino, della Corale Universitaria di Torino (1975-82) e del Coro del Teatro Comunale di Bologna (1980-82). \u00c8 tra i fondatori dell'Accademia di Musica Antica di Milano (A.M.A.MI.), fondata a Milano nel 2015, della quale \u00e8 stato anche membro del Comitato artistico, fino al 2019. Sempre nell'anno 2015 \u00e8 stato ammesso a far parte come membro individuale del R\u00e9seau Europ\u00e9en de Musique Ancienne di Versailles (R.E.M.A.). Nel novembre 2019 ha ricevuto il Premio Franco Abbiati 2019 dell'Associazione nazionale dei critici musicali per la prima registrazione in epoca contemporanea del CD Responsoria di Leonardo Leo, a cura dell'etichetta \"Archiv\" della casa discografica tedesca Deutsche Grammophon. \nHa registrato per diverse etichette discografiche: Antes-Concerto, Nuova Era, Sarx, Stradivarius, Unda Maris e Tactus, Archiv Produktion della Deutsche Grammophon (facente parte del gruppo Universal Music). Attualmente collabora con l'etichetta Naxos Records. Ha diretto nel 1991, su invito dalla \"Bach-akademie\" di Stoccarda, un concerto al Festival internazionale \"Mozart Reisen durch Europa\" ed \u00e8 stato chiamato dall\"'Accademia delle scienze e delle arti di Lubiana\" a tenere alcuni concerti nell'ambito delle celebrazioni per il 400\u00ba anniversario della morte di Jacobus Gallus. A Lubiana ha inoltre svolto alcune conferenze sulla prassi esecutiva della musica antica. \nHa tenuto la relazione \"Espressione e artificio nelle Sacrae cantiones (1603)\" di Carlo Gesualdo nel Convegno \"Gesualdo 2003\" svoltosi a Venosa e a Potenza nel settembre del 2003.\nNel novembre 2019 ha partecipato al III Convegno internazionale \"Chiesa, musica, interpreti. Un dialogo necessario\", organizzato dal Pontificio Consiglio della Cultura (Citt\u00e0 del Vaticano), con la relazione \"Il rapporto parola-suono nella musica vocale sacra dal Rinascimento al Barocco\".\nAttivit\u00e0 accademica e divulgativa.\nDiplomatosi alla scuola di Paleografia e Filologia musicale di Cremona appartenente all'Universit\u00e0 di Pavia, ha conseguito i diplomi in musica corale e direzione di coro e in organo e composizione organistica presso il Conservatorio Giuseppe Verdi di Milano, perfezionandosi in direzione di coro con Roberto Goitre, Marcel Couraud e Istv\u00e1n P\u00e1rkai.\nHa insegnato \"Storia ed estetica della musica medievale e rinascimentale\" e \"Semiografia musicale e prassi esecutiva della polifonia vocale\" nel corso di Musicologia al Conservatorio Giuseppe Verdi di Milano; \u00e8 stato inoltre docente di \"Musica d'insieme rinascimentale e barocca\" presso l'Universit\u00e0 degli Studi della Basilicata. Ha insegnato \"Storia della musica antica\" e \"Semiografia e semiologia musicale\" presso l'Universit\u00e0 degli studi di Trieste, sede di Portogruaro. \nAttualmente \u00e8 professore a contratto per l'insegnamento di \"Paleografia musicale\" presso il Conservatorio Giuseppe Verdi di Milano\n\u00c8 direttore artistico di importanti concorsi internazionali di canto corale, quali Grado, Assisi, Lucca e Quartiano. \u00c8 stato membro di giuria dei concorsi nazionali ed internazionali di esecuzione e di composizione corale (Arezzo, Gorizia, Vittorio Veneto, Tours, Neerpelt, Zwickau, Linz, Pusan, Brema, Xiamen, Graz, So\u010di, Kalamata, Magdeburgo, G\u00f6teborg, ecc.). Ha tenuto lezioni a corsi di perfezionamento per direttori di coro (\"Europa cantat\", Feniarco - Settimane cantanti, Estonian Choral Society, Choir Olympics in Corea del Sud e in Cina). Fa parte del comitato artistico del \"China International Chorus Festival\".\nHa diretto dal 1980 al 2004 la rivista specializzata di canto corale e di didattica \"La Cartellina\" fondata nel 1977 da Roberto Goitre; \u00e8 stato anche il fondatore e direttore editoriale de \"L'Offerta musicale\". \u00c8 stato il curatore dell'edizione italiana dell\"'Atlante di musica\" di Ulrich Michels (Milano, Oscar Mondadori, 1982). Ha presentato regolarmente relazioni a convegni di interesse musicologico.\nNel 1982 \u00e8 risultato vincitore del concorso per la realizzazione dell\u2019edizione critica della \"Messa di Gloria\" di Gioacchino Rossini, indetto dalla Fondazione \u00abRossini\u00bb di Pesaro."}
{"id": "1135869", "revid": "7", "url": "https://it.wikipedia.org/wiki?curid=1135869", "title": "Ciociaria nel Cinema", "text": ""}
{"id": "1135872", "revid": "767487", "url": "https://it.wikipedia.org/wiki?curid=1135872", "title": "Destination Unknown (Mest)", "text": "Destination Unknown pubblicato nell'ottobre 2001, \u00e8 il secondo album della band pop punk Mest."}
{"id": "1135873", "revid": "1776051", "url": "https://it.wikipedia.org/wiki?curid=1135873", "title": "End of an Era", "text": "End of an Era \u00e8 un album live del gruppo musicale finlandese Nightwish. \u00c8 stata l'ultima apparizione di Tarja Turunen come cantante del gruppo, nonch\u00e9 l'ultimo concerto del tour mondiale \"Once Upon a Tour 2004/2005\", che promuoveva l'album \"Once\", da cui sono ripresi 8 dei 18 brani presenti in questo live.\nAl concerto partecipa anche John Two Hawks, nativo americano, suonando il flauto in \"Stone People\". L'intro e l'outro dell'album sono stati composti da Hans Zimmer.\nLa copertina raffigura le statue di un angelo e un demone che si danno le spalle. Al centro c'\u00e8 un altro piedistallo molto alto sulla cui punta si trova un cuore spezzato circondato da scariche elettriche. Nello sfondo rovine di templi e un cielo nuvoloso."}
{"id": "1135876", "revid": "466539", "url": "https://it.wikipedia.org/wiki?curid=1135876", "title": "Chrysomeloidea", "text": "Chrysomeloidea , \u00e8 una superfamiglia dell'ordine dei Coleoptera (sottordine Polyphaga, infraordine Cucujiformia).\nBiologia.\nI Crisomeloidi sono in generale coleotteri fitofagi che si sviluppano sia da adulti sia allo stadio giovanile a spese di tessuti vegetali vari: steli erbacei, foglie, frutti, semi. Molte specie sono di grande interesse agrario o forestale, perch\u00e9 dannose alle essenze forestali, alle coltivazioni, alle derrate alimentari. La maggior parte di queste specie rientrano nella famiglia dei Crisomelidi (che prevalentemente attaccano le parti verdi di piante erbacee o legnose oppure i semi).\nTassonomia.\nLa superfamiglia Chrysomeloidea comprende le seguenti famiglie:"}
{"id": "1135877", "revid": "599013", "url": "https://it.wikipedia.org/wiki?curid=1135877", "title": "Soci\u00e9t\u00e9 Nationale des Chemins de Fer Tunisiens", "text": "La Soci\u00e9t\u00e9 Nationale des Chemins de Fer Tunisiens, nota anche con la sigla SNCFT, \u00e8 attualmente il gestore delle ferrovie nazionali della Tunisia.\nEsercizio.\nLa SNCFT dispone di 23 linee che raggiungono circa 200 stazioni per il trasporto di passeggeri o merci (soprattutto fosfati), gestendo 2.152\u00a0km di tratte ferroviarie cos\u00ec differenziate:\nIl collegamento alle reti estere di Algeria e Marocco \u00e8 presente, ma disattivato dagli anni '90.\nAl 31 dicembre 2005 la societ\u00e0 contava 4.900 dipendenti.\nStoria.\nLa societ\u00e0 nacque con decreto del 27 dicembre 1956 per esercire, inizialmente, solo la rete nazionale della Tunisia settentrionale. La rete sud, comprendente le linee di Sfax e quelle per le miniere di fosfati, era gestita dalla \"Compagnie des phosphates et des chemins de fer de Sfax-Gafsa\" in base ad una concessione stipulata il 22 maggio 1897 e scaduta il 31 dicembre 1966. Dal 1\u00ba gennaio 1967 il Governo riprese possesso anche delle linee afferenti alla Tunisia meridionale conservando il diverso scartamento ferroviario."}
{"id": "1135879", "revid": "1318658", "url": "https://it.wikipedia.org/wiki?curid=1135879", "title": "Banteay Srei", "text": "Banteay Srei (scritto anche Banteay Srey) \u00e8 un tempio induista del X secolo d.C., situato in Cambogia. Il suo nome significa \"Fortezza delle donne\" ed \u00e8 dedicato al dio ind\u00f9 Shiva. Si trova a circa 35\u00a0km dalla famosa area di Angkor, vicino alla collina di \"Phnom Dei\", circa\u00a025\u00a0km a nord-est del principale gruppo di templi di Yasodharapura (una della capitali dell'Impero Khmer che si sono succedute nel tempo) e dall'Angkor Thom.\nLa maggior parte del tempio \u00e8 costruito in arenaria rossa e le colonne e le pareti interne presentano un numero incredibile di accuratissime decorazioni ammirabili ancora oggi. Gli edifici stessi sono miniature in scala, molto particolari nell'ottica degli standard delle costruzioni khmer. Queste caratteristiche lo hanno reso particolarmente popolare tra i turisti e lo hanno fatto definire \"una gemma preziosa\" o \"il gioiello dell'arte khmer\" Al di fuori del tempio si possono osservare poche rovine di quella che doveva essere una piccola citt\u00e0 sorta attorno al tempio, di nome Isvarapura.\nIn origine il tempio probabilmente si chiamava \"Tribhuvanamahesvara\" ed era dedicato ad un grande condottiero militare dell'epoca, in seguito assunse il nome attuale \"Banteay Srei\", probabilmente dovuto al grande numero di devata che sono posti come guardiani del tempio in nicchie a lato delle porte e delle false porte.\nStoria.\nIl tempio fu consacrato al dio Shiva nel 967 d.C. ed \u00e8 uno dei rari templi khmer a non essere stato costruito per volere di un re, ma da un uomo di nome \"Yajnyavahara\", consigliere del re Rajendravarman e insegnante di Jayavarman V. Un altro caso, sempre nella stessa area geografica, \u00e8 il tempio buddhista di Bat Chum, costruito nel 960 d.C. da Kavindrarimathana, potente ministro e architetto di Rajendravarman. Secondo le iscrizioni rinvenute il consigliere \"Yajnyavahara\" era un grande studioso e filantropo e si prodigava molto per aiutare le persone vessate da eccessive sofferenze e quelle in condizioni di eccessiva povert\u00e0. Come detto sopra, il tempio in origine era dedicato ad un grande condottiero e vi si esercitava sia il culto di Shiva (nella torre centrale e nelle sezioni est-ovest) che il culto di Vishnu (sezione nord).\nNel corso del secolo successivo fu oggetto di molti lavori di ristrutturazione. Venne ribattezzato \"Banteay Srei\" e il re se ne appropri\u00f2 e dedic\u00f2 il culto del tempio esclusivamente al Dio Shiva e affidato al sacerdote \"Divarakapandita\". Il tempio venne utilizzato fino al XIV secolo. In seguito venne abbandonato.\nIl tempio venne riscoperto nel 1914. Per anni fu meta di moltissimi ladri che trafugavano le opere d'arte e le rivendevano sul mercato nero. Il famoso caso di Andr\u00e9 Malraux del 1923 ebbe per\u00f2 come risultato positivo l'inizio di lavori di restauro e di completa riscoperta del tempio. Nel 1936 venne trovata una stele che consent\u00ec la datazione e la ricostruzione di parte della storia dell'edificio.\nStile.\nIl tempio \u00e8 costruito quasi esclusivamente in pietra arenaria, il poco uso fatto dei mattoni \u00e8 limitato esclusivamente ai recinti e pochi elementi della struttura. Sopra gli architravi delle porte sono presenti diversi frontoni decorati con bassorilievi, per la prima volta nella storia dell'architettura Khmer. Oltre ai frontoni, tutte le pareti sia interne che esterne sono fittamente decorate con figure che rappresentano scene di mitologia e scene tratte da racconti popolari.\nIl tempio.\nCome quasi tutti i templi Khmer. anche questo \u00e8 orientato verso est, e consiste in tre rettangoli concentrici posizionati con il lato lungo sull'asse est-ovest. Il muro esterno delimita una superficie di circa 500 metri quadri.\nIl terzo recinto (esterno).\nIl terzo recinto misura 110\u00a0m per 95, \u00e8 recintato da un muro interrotto in alcuni punti da \"strutture a gopura\", ciascuna delle quali era dotata di diverse decorazioni sul frontone; nessuna di queste \u00e8 ancora presente nel tempio, sono state tutte spostate in musei.\nIl secondo recinto.\nIl secondo recinto misura 38\u00a0m per 42, e ricalca la stessa struttura del precedente, anche qui delle strutture a Gopura interrompono la continuit\u00e0 del muro. Sulle strutture e sul muro sono presenti diversi bassorilievi raffiguranti storie leggendarie (il duello tra il re delle scimmie Vali e Sugreeva, con il Dio Rama che interviene in favore di quest'ultimo.\nIl primo recinto (interno).\nAll'interno del terzo recinto si trovano due biblioteche, composte in mattoni e fittamente ricoperte di bassorilievi, e il santuario che \u00e8 il cuore del tempio."}
{"id": "1135881", "revid": "1610933", "url": "https://it.wikipedia.org/wiki?curid=1135881", "title": "Ara giacinto", "text": ""}
{"id": "1135883", "revid": "767487", "url": "https://it.wikipedia.org/wiki?curid=1135883", "title": "Candyman - Terrore dietro lo specchio", "text": "Candyman - Terrore dietro lo specchio (\"Candyman\") \u00e8 un film del 1992 scritto e diretto da Bernard Rose e interpretato da Virginia Madsen, Tony Todd e Xander Berkeley. Il film si basa sul racconto \"The Forbidden\" di Clive Barker. In quest'opera avviene la prima apparizione del personaggio Candyman.\nTrama.\nLa studentessa Helen Lyle si imbatte casualmente nella leggenda di Candyman, lo spirito di un uomo di colore che appare a chiunque lo invochi ripetendo il suo nome 5 volte davanti allo specchio per poi ucciderlo con l'uncino che ha al posto di una mano. Ci\u00f2 la spinge a indagare su Clara, una donna che venne uccisa barbaramente mentre faceva da babysitter; la ragazza scopre inoltre la storia di Rhutie Jean, donna residente presso il quartiere di Cabini Green, che si dice sia stata uccisa proprio da Candyman, scoprendo cos\u00ec una serie di omicidi simili concentrati in quel quartiere. Scettiche, Helen e un'amica ripetono 5 volte il nome di Candyman davanti allo specchio, ma non succede nulla. Le due iniziano a lavorare su un progetto di tesi incentrato su Candyman, visitando anche i luoghi in cui si dice abbia ucciso: qui scoprono anche delle offerte lasciate da qualcuno in suo onore. Le ragazze conoscono inoltre Anne-Marie, vicina della defunta Rhutie e madre del piccolo Anthony.\nQuella sera, le due ragazze cenano con un docente universitario esperto della leggenda di Candyman. Questi racconta loro la storia da cui \u00e8 nata la leggenda, ossia la terribile vicenda di un pittore di colore vissuto nell'Ottocento che fu fatto barbaramente uccidere dal ricco padre di una ragazza bianca con cui l'uomo aveva avuto un figlio. Gli scagnozzi del mandante dell'assassinio tagliarono una mano al malcapitato e ci infilarono dentro un uncino, dopo di che lo ricoprirono di miele affinch\u00e9 uno sciame d'api lo uccidesse: da allora si dice che Candyman appaia con l'uncino, che usa per mietere vittime, e uno sciame d'api al suo seguito. Il corpo dell'uomo fu infine incenerito. Dopo aver fatto queste scoperte, Helen viene attaccata da un uomo armato di uncino che si definisce Candyman a Cabini-Green: si tratta tuttavia di un comune criminale.\nSopravvissuta all'aggressione, Helen identifica l'uomo che viene arrestato e incolpato di alcuni recenti omicidi. Il vero Candyman appare tuttavia a Helen, la ipnotizza e le rivela che poich\u00e9 lei ha screditato la sua leggenda ora lui dovr\u00e0 versare del sangue innocente. Dopo essere fuggita, Helen si imbatte nell'appartamento di Anne e scopre che il cane della donna \u00e8 stato sgozzato mentre suo figlio \u00e8 stato rapito. Anne-Marie, credendola colpevole, la attacca fisicamente: la polizia arresta Helen. Dopo essere stata rilasciata grazie a una cauzione pagata dal suo fidanzato Trevor, Helen osserva alcune foto che lei e la sua collega avevano scattato a Cabini-Green, scoprendo la presenza di Candyman in una di esse: recatasi dall'amica Bernadette, Helen assiste al suo omicidio da parte di Candyman. La polizia la trova sulla scena del crimine e la arresta con l'accusa di omicidio.\nUn mese dopo, interrogata da uno psichiatra, lei lo invita a evocare Candyman per provare la sua innocenza. L'uomo, enormemente scettico, esegue l'evocazione, pagando con la sua vita tale scelta. Fuggita di galera, Helen \u00e8 ora intenzionata a salvare il piccolo Anthony, motivo per il quale chiede aiuto all'ormai ex fidanzato Trevor. Quando Helen si imbatte di nuovo in Candyman, quest'ultimo le rivela che Anthony potr\u00e0 essere salvato solo se lei si arrender\u00e0 completamente a lui. Offrendole l'immortalit\u00e0, Candyman lascia che uno sciame d'api uscito dalla sua bocca entri in quella di Helen, per poi sparire insieme al bambino. Candyman promette di rilasciare Anthony qualora Helen lo aiuti a diffondere il terrore fra gli abitanti di Cabini-Green, quartiere in cui lui stesso fu ucciso: il suo scopo \u00e8 tuttavia quello di immolare sia Helen che Anthony durante il fal\u00f2 annuale del quartiere.\nDurante l'evento, tuttavia, Helen salva Anthony dalle fiamme sacrificando la sua stessa vita: Candyman viene momentaneamente sconfitto, scomparendo cos\u00ec tra le fiamme. Nei giorni successivi molti residenti, inclusa la madre di Anne-Marie, partecipano al funerale di Helen. Nel frattempo Trevor, sentendosi in colpa per quanto accaduto ad Helen, la invoca chiamando il suo nome per 5 volte davanti a uno specchio: lo spirito di Helen gli appare e, alla stregua di Candyman, lo uccide. Un murale di Helen sorge infine al fianco di quello di Candyman in un memoriale a Cabini-Green: la donna fa ormai parte del folklore relativo alla leggenda.\nProduzione.\nLe scene si svolgono sia in Gran Bretagna sia negli Stati Uniti d'America, in particolare a Chicago. La scelta dell'ambientazione \u00e8 caduta sul quartiere realmente esistente di Cabini-Green proprio a causa delle sue caratteristiche, da cui trasudano effettivamente il sentore di segregazione razziale e di violenza che sono alla base dell'opera. In fase di produzione, il regista ha dovuto affrontare l'opinione di alcuni addetti ai lavori secondo cui il film avrebbe potuto diffondere maggiore razzismo a causa della presenza di un cattivo nero: a tale argomentazione egli rispose che vietare che ci fossero degli Hannibal Lecter o Freddy Krueger neri sarebbe stato effettivamente razzista.\nDistribuzione.\n presenta il ridoppiaggio del film rispetto all'edizione uscita in VHS, che rimane l'unica edizione a presentare il primo doppiaggio.\nAccoglienza.\nCritica.\nSull'aggregatore Rotten Tomatoes il film riceve il 77% delle recensioni professionali positive con un voto medio di 6,6 su 10 basato su 75 critiche, mentre su Metacritic ottiene un punteggio di 61 su 100 basato su 8 critiche.\nPubblico.\nAl box office \"Candyman\" arriv\u00f2 ad un budget di circa otto milioni di dollari. Negli USA incass\u00f2 pi\u00f9 di 25,8 milioni di dollari.\nPremi.\nAl Saturn Awards For Science Fiction, Fantasy And Horror Films, la pellicola vinse 4 premi: Miglior Attrice: Virginia Madsen, Miglior sceneggiatore:Bernard Rose, Miglior Trucco: Bob Keen, e infine vinse come Miglior Film Horror.\nEredit\u00e0.\nImpatto culturale.\nLa rivista Bravo ha inserito l'opera nella sua lista dei film pi\u00f9 spaventosi di sempre, posizionandolo alla posizione 75.\nSequel.\nIl film ha ricevuto due sequel: \"Candyman 2 - L'inferno nello specchio\" (1995) e \"Candyman - Il giorno della morte\" (1999). Era inoltre previsto un prequel mai realizzato.\nNel 2021 \u00e8 stato distribuito il quarto capitolo della serie, \"Candyman\". Annunciato originariamente come remake o come seguito spiriturale, il titolo \u00e8 un sequel diretto del primo film."}
{"id": "1135889", "revid": "72396", "url": "https://it.wikipedia.org/wiki?curid=1135889", "title": "Casarca crestata", "text": ""}
{"id": "1135891", "revid": "785863", "url": "https://it.wikipedia.org/wiki?curid=1135891", "title": "Heartless (Kingdom Hearts)", "text": ""}
{"id": "1135896", "revid": "767487", "url": "https://it.wikipedia.org/wiki?curid=1135896", "title": "The Terror State", "text": "The Terror State \u00e8 il sesto album della band punk rock/hardcore punk Anti-Flag, pubblicato nell'ottobre 2003 con l'etichetta autonoma Fat Wreck Chords."}
{"id": "1135897", "revid": "287204", "url": "https://it.wikipedia.org/wiki?curid=1135897", "title": "761 (disambigua)", "text": ""}
{"id": "1135899", "revid": "287204", "url": "https://it.wikipedia.org/wiki?curid=1135899", "title": "762 (disambigua)", "text": ""}
{"id": "1135900", "revid": "92723", "url": "https://it.wikipedia.org/wiki?curid=1135900", "title": "Storia della Cecoslovacchia", "text": "La Storia della Cecoslovacchia pu\u00f2 essere fatta iniziare con il crollo della Monarchia asburgica alla fine della Prima guerra mondiale, quando fu creata la nazione indipendente della Cecoslovacchia (in ceco: \"\u010ceskoslovensko\"; in slovacco: \"\u010cesko-Slovensko\"), su pressioni, tra gli altri, del Presidente USA Woodrow Wilson.\nI cechi erano a un livello di sviluppo molto pi\u00f9 avanzato (Boemia e Moravia erano le province pi\u00f9 avanzate dell'Impero austro-ungarico e in esse vi si concentrava la gran parte delle industrie), mentre gli slovacchi erano per lo pi\u00f9 agricoltori di un'area che gli ungheresi consideravano \"Ungheria Settentrionale\". Inoltre, mentre il cattolicesimo era un forte fattore identificativo per la popolazione slovacca, i Cechi erano piuttosto tiepidi in fatto di religiosit\u00e0. La differenza tra le due culture non fu mai colmata completamente, e la discrepanza fece sentire i suoi effetti durante i 75 anni di unione, fino a provocare la reciproca secessione.\nStoria politica.\nSituazione fino al 1918.\nLa creazione della Cecoslovacchia nel 1918 rappresent\u00f2 il culmine della lunga battaglia (iniziata nel XIX secolo) per l'identit\u00e0 nazionale dei cechi contro i governatori austriaci e degli slovacchi contro gli ungheresi. Alla fine del XIX secolo la somiglianza delle due lingue contrastava con la rilevante differenza in ambito economico: infatti, se \u00e8 vero che nell'Austria-Ungheria la Boemia e la Moravia da una parte e la Slovacchia dall'altra costituivano rispettivamente la parte pi\u00f9 industrializzata dell'Austria e dell'Ungheria, la differenza tra i loro livelli di sviluppo era significativa.\nLa dominazione ungherese, prima, e quella austro-ungarica, poi, avevano visto i territori di quella che nel 1918 sarebbe diventata la Slovacchia partecipare a pieno titolo alla vita economica, politica e culturale dell'Europa danubiana e del Regno d'Ungheria in particolare.\nLa nobilt\u00e0 slovacca, pienamente inserita in quella ungherese, ebbe modo di raggiungere i massimi livelli nella vita del paese. Grazie all'apporto di tante comunit\u00e0 etnico-linguistiche, fra cui tedeschi e ungheresi), la Slovacchia fu sempre una delle parti pi\u00f9 importanti del regno danubiano.\nPresburgo (Bratislava) fu fino agli inizi del XIX secolo capitale del Regno d'Ungheria.\nNel 1763 le autorit\u00e0 ungheresi istituirono due importanti accademie: una a Bansk\u00e1 \u0160tiavnica per le scienze minerarie, divenuta poi di importanza europea (per esempio con l'invenzione - da parte dell'ingegnere minerario J\u00f3zsef K\u00e1roly Hell (1713-1789) della \"machina hydraulica pneumatica\", antenata dell\"'airlift\" ancora oggi usata per l'estrazione del petrolio), e il \"Collegium Oeconomicum\" - a Senec - per la formazione di ingegneri civili e ragionieri camerali, affidato alla cura degli Scolopi.\nNonostante le differenze culturali, gli slovacchi condividevano con i cechi le aspirazioni di indipendenza dallo Stato asburgico e pertanto i due popoli si unirono volontariamente. Con il cambiamento del secolo, l'idea di un'entit\u00e0 ceco-slovacca inizi\u00f2 ad essere avanzata da alcuni leader cechi e slovacchi, soprattutto fra le rispettive comunit\u00e0 in esilio, segnatamente negli Stati Uniti. Nell'ultimo decennio del XIX secolo si intensificarono anche i contatti tra gli intellettuali cechi e quelli slovacchi. Nonostante le differenze culturali, gli slovacchi condividevano con i cechi le stesse aspirazioni di rendersi indipendenti dall'Impero Austro-Ungarico.\nDurante la prima guerra mondiale, nel 1916, Edvard Bene\u0161, Milan \u0160tef\u00e1nik (astronomo slovacco che aveva partecipato alla guerra come pilota nell'aviazione francese) e Tom\u00e1\u0161 Masaryk crearono il Consiglio Nazionale Cecoslovacco. Masaryk negli Stati Uniti (e in Gran Bretagna e Russia) , \u0160tef\u00e1nik in Francia e Bene\u0161 in Francia e Gran Bretagna lavorarono senza sosta per ottenere il riconoscimento degli Alleati. Quando risultarono impossibili le trattative segrete tra gli Alleati e l'Imperatore austriaco Carlo I (1916-1918), gli Alleati riconobbero nell'estate del 1918 che il Consiglio Nazionale Cecoslovacco sarebbe stato il principale artefice del futuro governo cecoslovacco.\nLa prima repubblica (1918-1938).\nL'indipendenza della Cecoslovacchia fu proclamata ufficialmente a Praga il 28 ottobre 1918. Gli slovacchi, rappresentati da un Consiglio nazionale slovacco (1918), si unirono al nuovo Stato approvando due giorni dopo la Dichiarazione di Martin. Fu adottata una costituzione temporanea e Tom\u00e1\u0161 Masaryk fu dichiarato Presidente il 14 novembre. Il Trattato di Saint Germain, firmato nel settembre 1919 riconobbe formalmente la nuova repubblica. La Rutenia subcarpatica, che in seguito a un plebiscito fra gli emigrati ruteni negli Stati Uniti d'America, in un'assemblea nazionale svoltasi a U\u017ehorod l'8 maggio 1919 aveva sollecitato l'ingresso nella Cecoslovacchia, fu riconosciuta come parte del nuovo Stato con il Trattato del Trianon (giugno 1920). Ci furono forti dispute relativamente ai confini del nuovo Stato, sia con la Polonia, in particolar modo per l'assegnazione di parte della Slesia, nella zona di Teschen (Tesin), sia con la Germania, lungo quasi tutto il confine.\nIl nuovo Stato si caratterizz\u00f2 per una decisa lotta alle minoranze etniche, non tanto quella tedesca, che era troppo forte per essere schiacciata quanto quella magiara.\nIn violazione di tutte le clausole di protezione delle minoranze impostegli dagli Alleati, la Cecoslovacchia provvide subito a ripulire etnicamente il paese, soprattutto nei settori chiave della politica, dell'amministrazione, della cultura, della Chiesa, confiscando le terre agli ungheresi, creando un nuovo sistema elettorale per ostacolare l'elezione dei rappresentanti ungheresi, chiudendo le scuole ungheresi, licenziando i funzionari ungheresi, deportando i religiosi ungheresi, abolendo l'uso ufficiale della lingua ungherese, chiudendo le associazioni culturali ungheresi e l'universit\u00e0 ungherese di Presburgo, l'antica capitale dell'Ungheria\nQuest'azione antiungherese ridusse gli ungheresi da un milione del 1918 a 600.000 persone del 1945 e aiut\u00f2 non poco a forgiare l'identit\u00e0 nazionale della nuova Cecoslovacchia, il cui principale problema era quello di amalgamare le due anime, quella ceca e quella slovacca, dello Stato, cos\u00ec diverse per storia, tradizioni religiose, culturali e sociali.\nLa nuova nazione aveva una popolazione di pi\u00f9 di 13,5 milioni di abitanti; eredit\u00f2 il 70-80% delle industrie dell'Impero austro-ungarico, pertanto la Cecoslovacchia era una delle dieci nazioni pi\u00f9 industrializzate al mondo, anche se le terre ceche erano molto pi\u00f9 avanzate rispetto alla Slovacchia. La gran parte delle industrie si trovava nei Sudeti ed erano possedute da tedeschi e controllate da banche tedesche; la Rutenia subcarpatica era molto arretrata, ed era praticamente senza industrie.\nLo Stato cecoslovacco era una democrazia parlamentare; la costituzione identificava la \"nazione cecoslovacca\" come creatore e principale costituente dello Stato cecoslovacco, e stabil\u00ec il ceco e lo slovacco lingue ufficiali. Il concetto della nazione cecoslovacca era necessario per giustificare l'istituzione della Cecoslovacchia nel mondo, altrimenti la ragione della maggioranza statistica dei cechi comparata a quella dei tedeschi sarebbe stata piuttosto debole. Il nuovo governo fu caratterizzato dalla stabilit\u00e0, i cui fautori furono soprattutto i partiti politici che emersero come veri e propri centri del potere.\nNel 1935 Edvard Bene\u0161 succedette a Masaryk come Presidente, eletto l'anno precedente per la quarta volta, ma costretto ad abbandonare il suo ruolo per motivi di salute.\nLa seconda repubblica (1938-1939).\nSebbene la Cecoslovacchia fosse l'unico Stato dell'Europa centrale ad aver adottato una democrazia parlamentare dal 1918 al 1938, dovette affrontare problemi dati dalle minoranze etniche, le pi\u00f9 importanti delle quali erano quelle dei tedeschi e degli ungheresi. La popolazione di etnia tedesca costituiva pi\u00f9 del 23% della popolazione dello Stato, ed era principalmente concentrata nelle province ceche (Boemia e Moravia), di cui costituiva pi\u00f9 del 30% della popolazione. Il nome che si diedero i Tedeschi di Boemia e Moravia fu Sudeti, dal nome di una catena montuosa della zona. Alcuni membri di queste minoranze cercarono di far crollare il nuovo Stato cecoslovacco.\nL'avanzata di Hitler in Germania, l'annessione tedesca (Anschluss) dell'Austria, la rinascita del revisionismo in Ungheria, i movimenti autonomisti della Slovacchia e la politica di appeasement (\"accettazione\") delle potenze occidentali (Francia e Regno Unito) lasciarono la Cecoslovacchia senza alleati, esposta all'ostile Germania e all'Ungheria, oltre che alla Polonia (che non nutriva simpatie per il nuovo Stato, e ne rivendicava alcuni distretti) verso nord.\nDopo l'Anschluss austriaco, la Cecoslovacchia stava diventando il nuovo obiettivo di Hitler. La minoranza nazionalista tedesca, condotta da Konrad Henlein e con Hitler che ne tesseva le trame, chiese l'unione dei distretti a prevalenza tedesca alla Germania. Agitando l'idea della guerra, Hitler, con la Conferenza di Monaco, estorse nel settembre 1938 parti della Boemia, della Moravia e della Slesia (identificate con il nome di Sudeti) alla Cecoslovacchia. Il 29 settembre fu firmato l'Accordo di Monaco da Germania, Italia, Francia e Regno Unito, e il governo cecoslovacco dovette acconsentire, non essendo stato invitato alla Conferenza. Dopo un ultimatum del 30 settembre, la Polonia ottenne la regione disputata di Zaolzie, dopo l'Accordo di Monaco. Bene\u0161 si dimise da Presidente della repubblica il 5 ottobre 1938, vol\u00f2 a Londra e fu sostituito da Emil H\u00e1cha. All'inizio del mese di novembre, con il Primo Arbitrato di Vienna, la Cecoslovacchia fu obbligata da Germania e Italia a cedere la Slovacchia meridionale (un quinto del territorio slovacco) all'Ungheria.\nI cechi, nella Repubblica cecoslovacca enormemente indebolita, furono obbligati a maggiori concessioni ai non-cechi. Il comitato esecutivo del Partito Popolare Slovacco si riun\u00ec a \u017dilina il 5 ottobre 1938 e con il consenso di tutti i partiti slovacchi, eccetto i Social Democratici, form\u00f2 un governo autonomo slovacco con Jozef Tiso. Analogamente, le due maggiori fazioni della Rutenia subcarpatica, i russofili e gli ucrainofili, si accordarono sull'istituzione di un governo autonomo, costituito l'8 ottobre. Nel tardo novembre 1938, lo Stato troncato, rinominato Ceco-Slovacchia (la cosiddetta Seconda repubblica) fu ricostituito in tre unit\u00e0 autonome: Cechia (Boemia e Moravia), Slovacchia e Rutenia.\nIl 14 marzo 1939 la Slovacchia di Jozef Tiso ottenne l'indipendenza formale come stato satellite, fondando la Prima repubblica slovacca. Hitler obblig\u00f2 H\u00e1cha a cedere quel che rimaneva della Boemia e della Morava al controllo tedesco il 15 marzo 1939, stabilendo il Protettorato di Boemia e Moravia, creato il 16 marzo. Nello stesso giorno, la Rutenia subcarpatica dichiar\u00f2 la propria indipendenza e fu immediatamente invasa e annessa dall'Ungheria. Infine, il 23 marzo, l'Ungheria invase e occup\u00f2 ulteriori parti della Slovacchia orientale, passando dai Carpazi.\nSeconda guerra mondiale.\nBene\u0161 e altri esiliati cecoslovacchi a Londra organizzarono il governo in esilio cecoslovacco e negoziarono per ottenere un riconoscimento internazionale per il governo e l'abrogazione degli Accordi di Monaco. Il governo fu riconosciuto dal Regno Unito il 18 luglio 1940, dall'Unione Sovietica e dagli USA nel 1941. Le unit\u00e0 militari cecoslovacche combatterono insieme agli Alleati; nel dicembre 1943 il governo di Bene\u0161 giunse a un trattato con l'URSS, e oper\u00f2 per portare gli esiliati comunisti cecoslovacchi in Gran Bretagna per cooperare attivamente col governo. Nel marzo 1945 Bene\u0161 offr\u00ec a esiliati comunisti a Mosca posti chiave nel suo governo.\nL'assassinio nel 1942 del Reichsprotektor, Reinhard Heydrich, da parte di un gruppo di partigiani cechi e slovacchi, port\u00f2 a repressioni, incluso l'annientamento del villaggio di Lidice. Tutti gli uomini adulti furono giustiziati, mentre le donne e i bambini vennero trasportati nei campi di concentramento.\nL'8 maggio 1944 Bene\u0161 firm\u00f2 un accordo con i capi sovietici affinch\u00e9 il territorio cecoslovacco liberato dall'Armata rossa potesse essere posto sotto il controllo civile cecoslovacco.\nDal 21 settembre 1944 in avanti, la Cecoslovacchia fu liberata principalmente dalle truppe sovietiche, supportate dalla resistenza ceca e slovacca, da est a ovest; solo la Boemia sud-orientale fu liberata da altre truppe alleate da ovest. Nel maggio 1945 le forze americane liberarono la citt\u00e0 di Plze\u0148, e si verific\u00f2 una rivolta contro i nazisti a Praga. La resistenza era assistita da truppe ausiliarie composte da russi, e originariamente organizzate dai tedeschi. Eccezion fatta per le brutalit\u00e0 commesse dall'occupazione tedesca in Boemia e Moravia, la Cecoslovacchia soffr\u00ec ben poco la guerra. Bratislava fu liberata il 4 aprile e Praga il 9 maggio 1945 dalle truppe sovietiche. Sia i sovietici che gli alleati si ritirarono dal territorio nello stesso anno.\nNel giugno 1945 fu firmato un trattato che cedeva la Rutenia subcarpatica all'URSS; la Conferenza di Potsdam stabil\u00ec l'espulsione dei tedeschi dai Sudeti. Nel febbraio 1946 il governo ungherese acconsent\u00ec al fatto che la Cecoslovacchia potesse espatriare tanti ungheresi quanti erano gli slovacchi in Ungheria che desideravano rientrare in Cecoslovacchia.\nLa terza repubblica (1945-1948) e il comunismo (1948).\nNell'aprile 1945 venne fondata la Terza Repubblica. Il governo, insediatosi a Ko\u0161ice il 4 aprile e spostatosi a Praga nel mese di maggio, era formato da una coalizione del Fronte Nazionale in cui vi erano i Comunisti, i Social Democratici e i Socialisti. Nella coalizione vi erano anche non-socialisti; tra di essi il Partito Popolare Cattolico (in Moravia) e il Partito Democratico.\nLa Cecoslovacchia cadde nella sfera di influenza dell'Unione Sovietica.\nL'entusiasmo popolare evocato dalle truppe sovietiche di liberazione (stabilita nel compromesso di Stalin con gli Alleati alla Conferenza di Jalta nel 1945) and\u00f2 a beneficio del Partito Comunista di Cecoslovacchia (KS\u010c). I cecoslovacchi, sentendosi traditi e delusi dagli occidentali a causa della Conferenza di Monaco del 1938, risposero in favore sia del KS\u010c che dell'alleanza coi sovietici. Riuniti dopo la guerra, i cechi e gli slovacchi organizzarono le elezioni nazionali nella primavera del 1946. Gli elementi democratici, condotti dal presidente Edvard Bene\u0161, speravano che l'URSS avrebbe permesso alla Cecoslovacchia la libert\u00e0 di scegliere il governo e di lasciare che la nazione diventasse un ponte tra est e ovest. I comunisti si assicurarono una grande maggioranza nel Comitato Nazionale eletto, il nuovo organo di amministrazione locale. Nelle elezioni del maggio 1946, il KS\u010c vinse nella parte ceca del Paese (40,17%) e gli anti-comunisti (Partito Democratico) vinsero in Slovacchia (62%). A livello nazionale, comunque, fu il KS\u010c a vincere, con il 38% di media; Edvard Bene\u0161 continu\u00f2 a detenere la carica di Presidente. Il leader comunista Klement Gottwald divenne Primo ministro e anche se i comunisti detenevano pochi ministeri, erano in grado di controllare tutti i ministeri chiave.\nNonostante il nuovo governo comunista intendesse inizialmente partecipare al Piano Marshall, fu obbligato da Mosca a recedere.\nTra le priorit\u00e0 affrontate dalle nuove autorit\u00e0 ci fu la sistemazione della questione etnica.\nA seguito della resa tedesca, circa 2,9 milioni di tedeschi furono espulsi dalla Cecoslovacchia con l'approvazione degli Alleati. \nForti del via libera alla \"pulizia etnica\" concessa dagli \"Accordi di Pace\" del 1946, il governo decise il trasferimento in Ungheria di tutta la minoranza magiara in massa (600.000 persone) in cambio del trasferimento degli Slovacchi d'Ungheria in Slovacchia. \nMentre 100.000 slovacchi lasciarono l'Ungheria, quasi tutti gli ungheresi (eccetto 73.000) decisero di resistere e rimanere nei propri paesi natali.\nQuesta decisione della gran parte degli Ungheresi di restare in territorio slovacco radicalizz\u00f2 lo scontro nazionalistico: a 300.000 ungheresi venne imposta la nazionalit\u00e0 slovacca. \nIl clima di intimidazione creato tra le minoranze, fece ridurre a 370.000 il numero di coloro che al censimento del 1950 si dichiar\u00f2 ungherese (solo negli anni sessanta, con la destalinizzazione, il numero di coloro che si dichiar\u00f2 ungherese sal\u00ec sopra le 500.000 unit\u00e0).\nNel 1947 Stalin convoc\u00f2 Gottwald a Mosca, e al suo ritorno la strategia del KS\u010c divenne pi\u00f9 radicale. Il 20 febbraio 1948 diedero le dimissioni dodici ministri non comunisti, per indurre Bene\u0161 a indire nuove elezioni: il Presidente rifiut\u00f2 di accettare le dimissioni, e non indisse nuove elezioni. Nel frattempo, il KS\u010c organizz\u00f2 le sue forze: il Ministero degli Interni (controllato dai comunisti) dispieg\u00f2 le forze di polizia nei punti nevralgici e organizz\u00f2 una milizia popolare. Il 25 febbraio Bene\u0161, temendo un intervento sovietico, capitol\u00f2. Accett\u00f2 le dimissioni dei ministri dissidenti e ricevette da Gottwald una nuova formazione di governo che complet\u00f2, attraverso i mezzi della legalit\u00e0 superficiale, la presa del potere da parte dei comunisti.\nL'era comunista (1948-1989).\nNel febbraio 1948, quando il comunismo prese il potere, la Cecoslovacchia fu dichiarata \"democrazia popolare\" (fino al 1960) \u2014 un passo preliminare verso il socialismo e, infine, verso il comunismo. Fu anche introdotto il centralismo burocratico sotto la direzione del Partito Comunista. Gli elementi dissidenti furono eliminati a tutti i livelli della societ\u00e0, inclusa la Chiesa cattolica. I principi ideali del Marxismo-Leninismo e del realismo socialista pervasero la vita culturale e intellettuale. L'economia era amministrata a livello centrale e pianificato, con il progetto dell'abolizione della propriet\u00e0 privata del capitale. La Cecoslovacchia divenne uno stato satellite dell'URSS; fu un membro fondatore del Consiglio per la Mutua Assistenza Economica (COMECON) nel 1949 e del Patto di Varsavia nel 1955. L'autonomia della Slovacchia fu eliminata e il KSS (Partito Comunista della Slovacchia) fu riunito al KS\u010c, mantenendo la sua identit\u00e0. Seguendo l'esempio sovietico, la Cecoslovacchia inizi\u00f2 ad enfatizzare il rapido sviluppo dell'industria pesante; anche se la crescita industriale del 170% dal 1948 al 1957 procedette spedita, fu rapidamente sorpassata dal Giappone (300%) e dalla Repubblica Federale Tedesca (quasi 300%), ed eguagliata da Austria e Grecia.\nBene\u0161 rifiut\u00f2 di firmare la Costituzione Comunista del 1948 e si dimise da Presidente; gli successe Klement Gottwald, che mor\u00ec nel 1953; a lui succedette Anton\u00edn Z\u00e1potock\u00fd come Presidente e Anton\u00edn Novotn\u00fd come Capo del KS\u010c. Dopo numerose purghe, sul modello della Russia stalinista e come in altri paesi orientali, il Partito Comunista denunci\u00f2 14 suoi leader (fra cui Rudolf Sl\u00e1nsk\u00fd, segretario generale del KS\u010c) nel novembre 1952 e li condann\u00f2 a morte.\nNegli anni cinquanta gli stalinisti accusarono gli oppositori di \"cospirazione contro l'ordine di democrazia popolare\" e di \"alto tradimento\", per espellerli dalle posizioni di potere. Vennero effettuati arresti in larga scala di Comunisti che erano favorevoli all'internazionalismo, cio\u00e8 quelli che avevano avuto contatti con l'Occidente, i veterani della guerra civile spagnola, ebrei e borghesi nazionalisti slovacchi.\nPer pi\u00f9 di un decennio, la struttura politica comunista della Cecoslovacchia fu caratterizzata dall'ortodossia della presidenza del capo del partito Anton\u00edn Novotn\u00fd. Novotn\u00fd divenne Presidente nel 1957 quando mor\u00ec Z\u00e1potock\u00fd. \nLa Costituzione della Cecoslovacchia del 1960 dichiar\u00f2 la vittoria del socialismo e proclam\u00f2 la Repubblica Socialista Cecoslovacca.\nAll'epoca dell'inizio del regime comunista, la Cecoslovacchia aveva un'economia bilanciata e uno dei pi\u00f9 alti livelli di industrializzazione del continente. Nel 1948 per\u00f2 il governo inizi\u00f2 a penalizzare l'industria in confronto all'agricoltura e alla produzione alimentare e dei servizi. Le principali industrie di base e il commercio estero erano state nazionalizzate prima dell'instaurazione del regime, ma la completa nazionalizzazione avvenne nel 1950-'51.\nL'industria pesante ricevette un grande supporto economico durante gli anni cinquanta, ma il controllo centrale caus\u00f2 molti sprechi e l'uso inefficiente delle risorse. Nonostante la forza lavoro fosse tradizionalmente efficiente e preparata, gli incentivi inadeguati al lavoro e alla dirigenza contribuirono a una bassa produttivit\u00e0 e alla bassa qualit\u00e0 dei prodotti. I fallimenti economici raggiunsero uno stadio critico negli anni sessanta, dopo i quali furono varate misure di riforma con risultati ancora insoddisfacenti.\nLa destalinizzazione in Cecoslovacchia ebbe inizio tardi. All'inizio degli anni sessanta l'economia della nazione divenne pericolosamente stagnante. Il tasso di crescita industriale era il pi\u00f9 basso dell'Europa orientale, e pertanto nel 1965 il Partito approv\u00f2 il Nuovo Modello Economico, che introdusse il libero mercato. Il KS\u010c present\u00f2 nel dicembre 1965 la sua soluzione per la riforma politica: il centralismo democratico fu ridefinito, mettendo pi\u00f9 l'accento sulla democrazia. Il ruolo dominante del KS\u010c fu riaffermato ma limitato; gli slovacchi intanto facevano pressioni per la federalizzazione della nazione. Il 5 gennaio 1968 il Comitato Centrale del KS\u010c elesse Alexander Dub\u010dek, riformatore slovacco, per sostituire Novotn\u00fd come segretario del KS\u010c. Il 22 marzo 1968 Novotn\u00fd si ritir\u00f2 dalla Presidenza e gli succedette il generale Ludv\u00edk Svoboda.\nLa Primavera di Praga (1968).\nDub\u010dek port\u00f2 avanti il movimento di riforma nella direzione del liberalismo. Dopo la caduta di Novotn\u00fd, la censura fu tolta e la stampa, la radio e la televisione furono mobilizzate per scopi di propaganda riformista. Il movimento per la democratizzazione del socialismo in Cecoslovacchia, un tempo confinato nell'intelligentsia del partito, acquis\u00ec un nuovo dinamismo popolare nella primavera del 1968 (la Primavera di Praga). Vi trovarono espressione elementi radicali: apparve nella stampa la polemica anti-sovietica, i socialisti democratici iniziarono a formare un partito separato, furono creati nuovi circoli non affiliati politicamente. La conservazione del Partito richiedeva l'implementazione di misure repressive, ma Dub\u010dek mantenne la moderazione e rienfatizz\u00f2 la leadership del KS\u010c. Inoltre, la Presidenza di Dub\u010dek cerc\u00f2 cambiamenti politico-militari nel Patto di Varsavia e nel COMECON, per migliorare le relazioni con tutte le nazioni del mondo senza riguardo al loro sistema sociale.\nUn programma adottato nell'aprile 1968 pose le linee guida per una democrazia socialista moderna e umanista, che avrebbe garantito, tra l'altro, libert\u00e0 di religione, stampa, assemblea, parola e spostamento; un programma che, con le parole di Dub\u010dek, avrebbe dato al socialismo \"un volto umano\". Dopo 20 anni di partecipazione pubblica scarsa, la popolazione inizi\u00f2 gradualmente ad avere interesse nel governo, e Dub\u010dek divenne una figura molto popolare a livello nazionale.\nLe riforme interne e gli accordi di politica estera della Presidenza Dub\u010dek crearono problemi agli altri governi del Patto di Varsavia. I conservatori del KS\u010c informarono male Mosca riguardo al movimento di riforma, e di conseguenza le truppe del Patto di Varsavia (eccetto quelle della Romania) invasero la Cecoslovacchia nella notte tra il 20 e il 21 agosto. I due terzi del Comitato Centrale del KS\u010c si opposero all'intervento sovietico e l'opposizione popolare si espresse in numerosi atti spontanei di resistenza non violenta. A Praga e in altre citt\u00e0, sia i cechi che gli slovacchi accolsero i soldati del Patto con astio. Il governo cecoslovacco dichiar\u00f2 che le truppe non erano state invitate nella nazione e che la loro invasione costituiva una violazione dei principi del socialismo, della legge internazionale e dello Statuto delle Nazioni Unite. Dub\u010dek, che era stato arrestato nella notte dell'invasione, fu portato a Mosca per negoziare. Il risultato fu la Dottrina Bre\u017enev della sovranit\u00e0 limitata, che caus\u00f2 il rafforzamento del KS\u010c, il controllo del partito sui mezzi di comunicazione, e la soppressione del partito Social Democratico cecoslovacco.\nIl 19 gennaio 1969 lo studente Jan Palach si diede fuoco in piazza San Venceslao a Praga per protestare contro l'invasione della Cecoslovacchia da parte dell'Unione Sovietica nel 1968.\nI principali riformatori cecoslovacchi furono forzatamente e segretamente portati in Unione Sovietica dove firmarono un trattato che permetteva lo \"stazionamento temporaneo\" di un indeterminato numero di truppe in Cecoslovacchia. Dub\u010dek fu rimosso dalla posizione di Primo Segretario il 17 aprile 1969 e fu sostituito da un altro slovacco, Gust\u00e1v Hus\u00e1k. In seguito, Dub\u010dek e molti suoi alleati furono tolti dalle loro posizioni nel partito con una nuova ondata di purghe che dur\u00f2 fino al 1971 e ridusse i membri del partito di quasi un terzo.\nIn economia, con l'avvento di Alexander Dub\u010dek nel gennaio 1968 nacquero le speranze per un grande movimento di riforma; nonostante i rinnovati sforzi, per\u00f2, la Cecoslovacchia non poteva molto contro le forze inflazionistiche, e non riusciva a iniziare l'immenso compito di correggere i problemi alla base dell'economia.\nSi assistette a una crescita dell'economia negli anni settanta, ma si torn\u00f2 al stagnazione dal 1978 al 1982. Negli anni ottanta ci furono invece tentativi di rivitalizzare l'economia con incentivi ai lavoratori e ai manager, ma i programmi non ebbero successo. L'economia crebbe dopo il 1982, raggiungendo una media annuale di pi\u00f9 del 3% dal 1983 al 1985. Furono diminuite le importazioni dall'Occidente e aumentarono le esportazioni; il debito legato alla valuta diminu\u00ec. Furono effettuati nuovi investimenti nell'elettronica, nella chimica e nel settore farmaceutico, che erano i settori leader nell'Europa orientale a met\u00e0 degli anni ottanta.\nLa politica estera (1948-1989).\nLa politica estera si alline\u00f2 rigidamente a quella sovietica.\nLa propaganda e i servizi segreti collaborarono strettamente con gli omologhi sovietici.\nIn alcuni casi il regime comunista aiut\u00f2 i partiti comunisti occidentali dando aiuto a terroristi condannati o ricercati nel loro paese. Questi furono talvolta impiegati nelle trasmissioni di \"Radio Praga\" in varie lingue.\nPer quanto concerne l'Italia rapporti tra i comunisti italiani e la Cecoslovacchia ci furono dalla fine della II guerra; il Pci fece espatriare in Cecoslovacchia molti uomini appartenenti all'ala rivoluzionaria, ex partigiani che non accettavano di inserirsi nella nuova Repubblica italiana. Per un certo periodo si \u00e8 dato per certo che leader delle Br avessero fatto viaggi in Cecoslovacchia all'inizio degli anni settanta e nel decennio successivo, ma nessuna delle indagini svolte al riguardo ha mai condotto a risultati significativi. Alla fine dell'era comunista il governo cecoslovacco fece pervenire nel settembre 1990, al governo italiano una lista di nomi. Altri nomi fece pervenire il dossier Mitrokin. \u00c8 possibile che le persone siano le stesse indicate con nomi convenzionali diversi.\nLa questione slovacca.\nLa parte slovacca della nazione ebbe maggiori guadagni dalla produzione industriale negli anni sessanta e settanta, e giunse ad eguagliare quella delle terre ceche. Il PIL della Slovacchia crebbe dal 60% di quello di Boemia e Moravia nel 1948 a circa l'80% nel 1968, e il potere di acquisto degli slovacchi nel 1971 era pari a quello dei cechi. Il tasso di crescita dell'economia slovacca ha continuato a essere superiore a quello ceco fino ad oggi (2003).\nLa normalizzazione.\nAlexander Dub\u010dek rimase in carica fino all'aprile del 1969. Gust\u00e1v Hus\u00e1k (centrista e nazionalista slovacco) fu nominato primo segretario (titolo cambiato in segretario generale nel 1971). Inizi\u00f2 un periodo di normalizzazione (restaurazione della continuit\u00e0 con il periodo precedente alle riforme). Questo periodo di normalizzazione ripropose la repressione politica e il ritorno alla conformit\u00e0 ideologica; la classe dirigente cecoslovacca dovette subire una nuova ondata di purghe.\nLe dimostrazioni antisovietiche dell'agosto 1969 aprirono la porta a un periodo di aspra repressione: gli anni settanta e ottanta divennero noti come il periodo della \"normalizzazione\", nella quale gli apologisti dell'invasione sovietica del 1968 impedirono ogni opposizione al loro regime conservatore, il che port\u00f2 alla stagnazione della vita politica, sociale ed economica. L'unica cosa richiesta durante la Primavera di Praga che fu ottenuta fu la federalizzazione della nazione, che fu decisa formalmente durante la normalizzazione. La nuova Assemblea Federale (il Parlamento federale) divenne bicamerale, composta da una Camera dei popoli, eletta in tutta la Cecoslovacchia, e da una Camera delle nazioni, in cui cechi e slovacchi erano presenti in pari numero, dovette quindi relazionarsi e lavorare in cooperazione sia con il Consiglio nazionale ceco sia con quello slovacco (i Parlamenti nazionali).\nNel 1975 Gust\u00e1v Hus\u00e1k aggiunse la posizione di presidente al suo titolo di capo del partito. Il regime di Hus\u00e1k obblig\u00f2 tutti alla conformit\u00e0 e all'obbedienza in ogni aspetto della vita. Fece ritornare la Cecoslovacchia a un'economia comandata dall'alto, con grande enfasi sulla pianificazione, estendendo anche l'industrializzazione. Per un certo periodo questa politica sembr\u00f2 avere successo, ma gli anni ottanta costituirono comunque un periodo di stagnazione economica. Altra caratteristica del regime di Hus\u00e1k fu la continua dipendenza dall'Unione Sovietica. Negli anni ottanta circa il 50% dei commerci esteri cecoslovacchi erano con l'URSS, e circa l'80% con gli altri paesi comunisti.\nNegli anni settanta e ottanta il regime fu sfidato da gruppi organizzati e non, che aspiravano al pensiero e all'attivit\u00e0 indipendente. Il 6 gennaio 1977, un manifesto chiamato Charta 77 apparve nei giornali della Germania Ovest, ed era firmato da 243 persone; tra di esse vi erano artisti, ex ufficiali pubblici e altre figure di spicco. La Charta ricevette oltre 800 firme entro la fine del 1977, inclusi lavoratori e giovani. Questo documento criticava il governo per il fallimento nella difesa dei diritti umani, inclusa la nuova costituzione. Anche se non organizzati in senso pratico, i firmatari della Charta 77 costituirono un'iniziativa dei cittadini che aveva come scopo spingere il governo cecoslovacco ad osservare l'obbligo di rispettare i diritti umani dei cittadini. I firmatari vennero arrestati e interrogati; furono poi licenziati dal loro posto di lavoro, ma il primo portavoce, il filosofo Jan Pato\u010dka, mor\u00ec in seguito alle torture subite. Siccome la religione offriva possibilit\u00e0 di pensiero e attivit\u00e0 indipendente, fu severamente controllata e i diritti della Chiesa subirono limitazioni. Diversamente dalla Polonia, l'attivit\u00e0 dissidente e indipendente fu limitata a un piccolo insieme della popolazione. Molti cechi e slovacchi emigrarono verso ovest.\nLa Rivoluzione di velluto (1989).\nAnche se nel marzo 1987 Gust\u00e1v Hus\u00e1k aveva spinto la Cecoslovacchia a seguire il programma della \"perestrojka\", avvis\u00f2 comunque il partito nell'ottobre dello stesso anno a \"non prendere decisioni troppo affrettate\", per \"minimizzare i rischi che si sarebbero potuti verificare.\" (1\u00ba dicembre 1987)\nIl 17 dicembre 1987 Hus\u00e1k si dimise come capo del KSC. Mantenne, comunque, la carica di Presidente della Cecoslovacchia e quella di membro del Presidio del KSC. Le dimissioni di Hus\u00e1k furono causate dalla cattiva salute e dalle ambizioni crescenti dei membri del partito Milo\u0161 Jake\u0161, Ladislav Adamec e Vasil Bi\u013eak, che divennero chiare a partire dalla primavera del 1987. Milo\u0161 Jake\u0161, che sostitu\u00ec Hus\u00e1k come primo segretario del KSC, aveva sessantacinque anni al tempo dell'assunzione della carica pi\u00f9 alta della nazione. Oltre la differenza di et\u00e0 e il fatto che Jake\u0161 era ceco mentre Hus\u00e1k era slovacco, poche altre cose fecero chiaramente distinguere i due capi. Nei suoi primi discordi da capo del KSC, Jake\u0161 assicur\u00f2 al Comitato Centrale del Partito che avrebbe continuato il percorso moderato di riforma intrapreso da Hus\u00e1k. Chiese l'introduzione in larga scala delle nuove tecnologie come mezzo per \"incrementare in modo fondamentale l'efficienza dell'economia cecoslovacca\". Avvis\u00f2 anche che non ci sarebbero state marce indietro sui principi fondamentali del socialismo, aggiungendo che il partito aveva imparato la lezione del 1968-1969 e che ora pertanto ne conosceva le conseguenze. Allo stesso tempo, Jake\u0161 sub\u00ec la pressione sovietica per le riforme dirette a ottenere la ristrutturazione economica, e afferm\u00f2 che \"come comunisti sovietici, dobbiamo osservare il principio secondo il quale pi\u00f9 democrazia significa pi\u00f9 socialismo\".\nLa versione cecoslovacca della \"perestrojka\", che aveva preso forma lentamente negli ultimi mesi del governo Hus\u00e1k sotto la guida dei riformisti e del Premier cecoslovacco pro-Gorba\u010d\u00ebv Lubom\u00edr \u0160trougal, richiese una modesta decentralizzazione dell'amministrazione dell'economia statale, ma rimand\u00f2 ogni azione concreta alla fine del decennio. La lentezza delle riforme in Cecoslovacchia divenne presto irritante per la leadership sovietica. Economicamente, tuttavia, la lentezza fu dovuta al fatto che non esistevano seri problemi economici diversamente da quanto accadeva in Polonia, Unione Sovietica e Ungheria, e d'altra parte gli iniziali effetti catastrofici delle riforme in URSS e Ungheria furono gi\u00e0 visibili nei tardi anni ottanta. L'insoddisfazione di molti cechi e slovacchi era crescente, a causa della rigida situazione politica, della mancanza di libert\u00e0 ma principalmente perch\u00e9 la popolazione poteva assistere a programmi televisivi stranieri (tedeschi sul confine con la Boemia e austriaci nella Slovacchia sud-occidentale, inclusa Bratislava, ma poi dai tardi anni '80 ovunque grazie ai videoregistratori) che mostravano lo stile di vita dell'Europa occidentale e degli Stati Uniti.\nNel dicembre 1987 circa 500.000 cattolici cecoslovacchi firmarono una petizione per la libert\u00e0 religiosa. Questa fu la pi\u00f9 grande petizione delle forze di opposizione in Europa centrale.\nLa prima manifestazione anti-comunista avvenne il 25 marzo 1988 \u2013 la Manifestazione delle Candele. Una riunione pacifica non autorizzata di circa 2.000 cattolici (altre fonti dicono 10.000) nella capitale slovacca Bratislava chiese la libert\u00e0 religiosa e i diritti civili, ma i partecipanti furono dispersi con la violenza dalle forze di polizia. Circa 100 manifestanti vennero arrestati. Alcuni ministri e alti funzionari comunisti (il Primo Ministro slovacco, il Ministro dell'Interno e il Ministro della Cultura) osservavano lo svolgimento dell'operazione dalle finestre di un vicino hotel (il Carlton).\nSi verificarono manifestazioni anche il 28 ottobre 1988 (l'anniversario dell'istituzione della Cecoslovacchia nel 1918) a Bratislava e in altre citt\u00e0. La nascita della Cecoslovacchia \"capitalista\" il 28 ottobre \u00e8 diventata una festa pubblica solo nel settembre 1988 nella Cecoslovacchia comunista. Altre manifestazioni seguirono nel gennaio 1989 (morte di Jan Palach del 16 gennaio 1969), il 21 agosto 1989 (intervento sovietico del 1968) e il 28 ottobre 1989.\nLa rivoluzione anti-comunista inizi\u00f2 il 16 novembre 1989 a Bratislava con una manifestazione degli studenti slovacchi a favore della democrazia e continu\u00f2 con l'analoga manifestazione di studenti cechi a Praga il 17 novembre.\nLa Cecoslovacchia democratica (1989-1992).\nIl 17 novembre 1989 la polizia comunista soppresse con la forza una manifestazione a favore della democrazia, assaltando brutalmente molti studenti partecipanti. Nei giorni che seguirono, la Carta 77 e altri gruppi si unirono per formare il Forum Civico, il cui capo era lo scrittore dissidente V\u00e1clav Havel. Questa nuova organizzazione ottenne il sostegno di milioni di cechi e di slovacchi, (che formarono il Pubblico Contro la Violenza).\nDovendosi confrontare con il rifiuto della popolazione, il Partito Comunista croll\u00f2. I suoi capi, Hus\u00e1k e il segretario Milo\u0161 Jake\u0161 si dimisero nel dicembre 1989, e Havel fu eletto Presidente della Cecoslovacchia il 29 dicembre. La stupefacente velocit\u00e0 degli eventi fu in parte causata dalla totale mancanza di popolarit\u00e0 del regime comunista e dal cambiamento della politica sovietica.\nNello stesso dicembre fu formato un governo di coalizione, in cui il Partito Comunista ebbe la minoranza dei ministeri. Le prime elezioni libere dal 1946 in Cecoslovacchia si tennero nel giugno 1990, senza incidenti e con pi\u00f9 del 95% di affluenza alle urne. Come previsto, il Forum Civico e il Pubblico Contro la Violenza vinsero le elezioni nelle rispettive repubbliche ed ebbero la maggioranza nel Parlamento federale. Quest'ultimo intraprese un movimento di riforma per assicurare l'evoluzione democratica della nazione. \nIl Forum Civico si accorse tuttavia che, anche se aveva ottenuto il principale obiettivo di rovesciare il regime comunista, era per\u00f2 inefficace come partito al governo. Le dimissioni del partito furono pertanto necessarie e inevitabili.\nCon la fine del 1990 i \"gruppi parlamentari\" non ufficiali si evolsero con diverse agende politiche. Il pi\u00f9 influente di questi gruppi era il Partito Civico Democratico, capeggiato dall'ex Primo Ministro V\u00e1clav Klaus. Tra gli altri partiti che nacquero dopo la rottura ci furono il Partito Social Democratico Ceco, il Movimento Civico, l'Alleanza Civica Democratica.\nNel 1992 gli slovacchi chiesero maggiore autonomia bloccando il funzionamento del governo federale. Nelle elezioni del giugno 1992, il Partito Civico Democratico di Klaus vinse nelle terre ceche, avendo proposto una riforma economica. Il Movimento di Vladim\u00edr Me\u010diar per una Slovacchia democratica emerse come il principale partito slovacco, che si basava sulle continue richieste di autonomia. I federalisti, come Havel, erano incapaci di contenere le spinte divisionistiche, e pertanto nel luglio 1992 Havel si dimise. Nell'ultima met\u00e0 dell'anno Klaus e Me\u010diar giunsero a un accordo secondo il quale le due repubbliche si sarebbero separate alla fine dell'anno.\nI membri del Parlamento della Cecoslovacchia, divisi lungo le linee nazionali, cooperarono per la formazione della legge di divisione. Il 1\u00ba gennaio 1993 furono fondate pacificamente e simultaneamente la Repubblica Ceca e la Slovacchia.\nLe relazioni tra i due stati, nonostante occasionali dispute riguardo alla divisione delle propriet\u00e0 federali e sul governo del confine, convivono in pace. Entrambi i nuovi stati ottennero subito il riconoscimento degli Stati Uniti e dell'Unione europea."}
{"id": "1135901", "revid": "287204", "url": "https://it.wikipedia.org/wiki?curid=1135901", "title": "763 (disambigua)", "text": ""}
{"id": "1135902", "revid": "1501558", "url": "https://it.wikipedia.org/wiki?curid=1135902", "title": "Hakob Tonoyani anvan Sowpergavat'", "text": "La Hakob Tonoyani anvan Sowpergavat' (in italiano \"Supercoppa Giacobbe Tonoyan\"), meglio nota come \"Supercoppa d'Armenia\", \u00e8 una competizione calcistica armena. In essa si affrontano in gara unica i campioni d'Armenia (cio\u00e8 i vincitori del campionato nazionale) e i vincitori della Coppa dell'Indipendenza.\nViene disputata ogni anno a partire dal 1996, con l'unica eccezione del 2001.\nIn caso di \"double\" partecipa la squadra seconda classificata in campionato. Tale eventualit\u00e0 si \u00e8 verificata nel 1996 ad opera del Pyunik, nel 1999 ad opera dell'Tsement Ararat, nel 2003 e nel 2005 in entrambi i casi ad opera del Pyunik."}
{"id": "1135905", "revid": "287204", "url": "https://it.wikipedia.org/wiki?curid=1135905", "title": "764 (disambigua)", "text": ""}
{"id": "1135907", "revid": "1008732", "url": "https://it.wikipedia.org/wiki?curid=1135907", "title": "765 (disambigua)", "text": ""}
{"id": "1135908", "revid": "2354", "url": "https://it.wikipedia.org/wiki?curid=1135908", "title": "Teorema dell'energia meccanica", "text": ""}
{"id": "1135911", "revid": "287204", "url": "https://it.wikipedia.org/wiki?curid=1135911", "title": "766 (disambigua)", "text": ""}
{"id": "1135913", "revid": "740662", "url": "https://it.wikipedia.org/wiki?curid=1135913", "title": "Semicontinuit\u00e0", "text": "In analisi matematica, la semicontinuit\u00e0 di una funzione reale \u00e8 una propriet\u00e0 pi\u00f9 debole della continuit\u00e0. Intuitivamente, se una funzione continua in un punto \u00e8 localmente limitata, una funzione semicontinua inferiormente (o superiormente) in un punto sar\u00e0 localmente solo limitata inferiormente (o superiormente).\nLa definizione di semicontinuit\u00e0, come quella di continuit\u00e0, si pu\u00f2 porre anche in uno spazio astratto come uno spazio topologico.\nDefinizione.\nUna funzione formula_1 definita in uno spazio topologico si dice semicontinua inferiormente (s.c.i.) in formula_2 se per ogni formula_3 esiste un intorno formula_4 tale che:\nper ogni formula_6 in formula_4. Equivalentemente, formula_8 si dice semicontinua inferiormente in formula_2 se:\ndove formula_11 \u00e8 il limite inferiore di formula_8 in formula_2. Una funzione semicontinua inferiormente ha dunque tutte le immagini definitamente sopra o vicino al valore formula_14.\nUna funzione formula_1 si dice semicontinua superiormente in formula_2 (s.c.s.) se per ogni formula_3 esiste un intorno formula_4 tale che:\nper ogni formula_6 in formula_4. Equivalentemente, formula_8 si dice semicontinua superiormente in formula_2 se:\ndove formula_25 \u00e8 il limite superiore di formula_8 in formula_2. Una funzione semicontinua superiormente ha dunque tutte le immagini definitamente sotto o vicino al valore formula_14."}
{"id": "1135915", "revid": "339392", "url": "https://it.wikipedia.org/wiki?curid=1135915", "title": "Funzione semi-continua", "text": ""}
{"id": "1135917", "revid": "287204", "url": "https://it.wikipedia.org/wiki?curid=1135917", "title": "767 (disambigua)", "text": ""}
{"id": "1135919", "revid": "287204", "url": "https://it.wikipedia.org/wiki?curid=1135919", "title": "768 (disambigua)", "text": ""}
{"id": "1135920", "revid": "287204", "url": "https://it.wikipedia.org/wiki?curid=1135920", "title": "769 (disambigua)", "text": ""}
{"id": "1135922", "revid": "287204", "url": "https://it.wikipedia.org/wiki?curid=1135922", "title": "770 (disambigua)", "text": ""}
{"id": "1135923", "revid": "287204", "url": "https://it.wikipedia.org/wiki?curid=1135923", "title": "771 (disambigua)", "text": ""}
{"id": "1135924", "revid": "287204", "url": "https://it.wikipedia.org/wiki?curid=1135924", "title": "772 (disambigua)", "text": ""}
{"id": "1135925", "revid": "1573940", "url": "https://it.wikipedia.org/wiki?curid=1135925", "title": "Chiesa di San Benedetto (Cagliari)", "text": "La chiesa di San Benedetto \u00e8 un edificio religioso della citt\u00e0 di Cagliari.\nSi trova nel centralissimo quartiere di San Benedetto, nella zona est della citt\u00e0, che prende il nome proprio da questa chiesa e che si svilupp\u00f2 a partire dalla prima met\u00e0 del XX secolo, dall'espansione del quartiere storico di Villanova.\nLa chiesa sorge lungo un'importante arteria cittadina, la via San Benedetto, ma l'ingresso principale si trova su una traversa, la via Verdi.\nStoria.\nIl tempio e l'attiguo convento vennero fondati nel 1643, per volere del nobile di origine genovese don Benedetto Nater che, in segno di devozione a san Francesco, volle donarli ai frati cappuccini.La chiesa venne intitolata a san Benedetto da Norcia, santo di cui il Nater portava il nome.\nIl convento ospit\u00f2 i novizi dei cappuccini; tra questi, nel 1721, anche Vincenzo Peis, il futuro sant'Ignazio da Laconi.Il convento venne chiuso nel 1855, in seguito alla legge di soppressione degli ordini religiosi; utilizzati per gli impieghi pi\u00f9 disparati, chiesa e convento caddero presto in rovina.Nel 1923 il sacerdote mons. Virgilio Angioni ottenne dal comune di Cagliari l'autorizzazione di rimettere in sesto e utilizzare il complesso di San Benedetto, come sede dell'Opera del Buon Pastore, un'istituzione caritatevole da lui fondata.Intanto cominciavano a essere edificati nell'area intorno alla chiesa, fino ad allora in aperta campagna, i primi palazzi di quello che sarebbe diventato uno dei pi\u00f9 importanti quartieri della citt\u00e0 moderna.Nel 1933 San Benedetto divenne parrocchia succursale della collegiata di San Giacomo a Villanova e, nel 1946, prima chiesa parrocchiale della neo parrocchia di San Benedetto.\nEra una sede provvisoria, date le modeste dimensioni dell'edificio e il numero sempre in crescita degli abitanti del nuovo quartiere; infatti, nel 1957 si inaugur\u00f2 la nuova parrocchiale, la chiesa di Santa Lucia.La chiesa \u00e8 tuttora aperta al culto, officiata dai padri gesuiti; il convento \u00e8 abitato dalle suore del Buon Pastore.\nArchitettura e opere d'arte.\nLa chiesa di San Benedetto si presenta con il prospetto principale, caratterizzato dal portale in stile gotico, sovrastato da due piccoli oculi. La facciata \u00e8 chiusa da terminale piatto con merlatura, soluzione quest'ultima, tipica di molte chiese in stile gotico aragonese della provincia di Cagliari, come le parrocchiali di Sestu e Assemini\nL'interno, come l'esterno, \u00e8 semplice, a una navata voltata a botte, con due cappelle sul lato destro; nella prima cappella \u00e8 un altare marmoreo, sotto il quale si trova una scultura lignea del \"Cristo morto\", del XVII secolo.\nDietro il presbiterio, nell'antico coro dei frati, oggi cappella privata delle suore, si trova una pala raffigurante la \"Crocifissione\", del XVII secolo, opera del pittore Pantaleo Calvi.\nVi si trova inoltre la tomba del venerabile monsignor Angioni, meta della devozione dei fedeli."}
{"id": "1135927", "revid": "287204", "url": "https://it.wikipedia.org/wiki?curid=1135927", "title": "773 (disambigua)", "text": ""}
{"id": "1135928", "revid": "113904816", "url": "https://it.wikipedia.org/wiki?curid=1135928", "title": "Constance Dowling", "text": "Biografia.\nAttrice cinematografica in voga negli anni quaranta, prima di trasferirsi nel 1943 in California aveva lavorato come modella e ballerina di fila, insieme alla sorella Doris, anche lei attrice. Inizi\u00f2 la carriera cinematografica comparendo nella commedia americana \"Cos\u00ec vinsi la guerra\" (1944). In seguito apparve in altri film, come il noir \"L'angelo nero\" (1946), ma la sua carriera stent\u00f2 a decollare.\nLa Dowling visse in Italia dal 1947 al 1950 e recit\u00f2 in alcuni film italiani, fra i quali \"Miss Italia\", accanto a una giovane Gina Lollobrigida, a Umberto Melnati e a Carlo Hintermann, quest'ultimo al suo debutto cinematografico.\nDurante la sua permanenza in Italia, alla fine del 1949, la Dowling conobbe il poeta Cesare Pavese, il quale si innamor\u00f2 di lei senza mai essere contraccambiato. A Constance sono dedicate le poesie della raccolta \"Verr\u00e0 la morte e avr\u00e0 i tuoi occhi\", \"La luna e i fal\u00f2\" e nel \"Diario\" lo scrittore esprime la propria amarezza per non avere avuto Constance, bens\u00ec la sorella Doris, accanto a s\u00e9 in occasione del conferimento del premio Strega. Il 27 agosto 1950 Pavese si tolse la vita in un albergo di Torino.\nA New York ebbe una lunga relazione sentimentale con il regista Elia Kazan, che per\u00f2 era gi\u00e0 sposato. Ciononostante non riusc\u00ec a farlo allontanare dalla moglie. Il legame fin\u00ec nel momento in cui l'attrice fece ritorno a Hollywood sotto contratto con la Metro-Goldwyn-Mayer, nella prima met\u00e0 degli anni cinquanta, quando ottenne una parte in \"Attacco alla base spaziale U.S.\" (1954), suo ultimo film, diretto dal regista fantascientifico Herbert L. Strock. \nNel 1955 spos\u00f2 il produttore cinematografico Ivan Tors, ritirandosi dalle scene. La versione ufficiale della morte di Constance Dowling, avvenuta nel 1969, parla di attacco cardiaco, mentre Lawrence G. Smith, autore di un saggio su Pavese, riporta la testimonianza del nipote: suicidio con sonniferi."}
{"id": "1135931", "revid": "287204", "url": "https://it.wikipedia.org/wiki?curid=1135931", "title": "774 (disambigua)", "text": ""}
{"id": "1135932", "revid": "212348", "url": "https://it.wikipedia.org/wiki?curid=1135932", "title": "Nuoto ai Giochi della XXVIII Olimpiade - 100 metri dorso maschili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento non \u00e8 stato migliorato nessun record:\nBatterie.\nSi sono svolte 6 batterie di qualificazione. I primi 16 atleti si sono qualificati per le semifinali."}
{"id": "1135934", "revid": "287204", "url": "https://it.wikipedia.org/wiki?curid=1135934", "title": "775 (disambigua)", "text": ""}
{"id": "1135936", "revid": "287204", "url": "https://it.wikipedia.org/wiki?curid=1135936", "title": "776 (disambigua)", "text": ""}
{"id": "1135937", "revid": "287204", "url": "https://it.wikipedia.org/wiki?curid=1135937", "title": "777 (disambigua)", "text": ""}
{"id": "1135939", "revid": "339392", "url": "https://it.wikipedia.org/wiki?curid=1135939", "title": "Forze Armate Rivoluzionarie Colombiane", "text": ""}
{"id": "1135942", "revid": "287204", "url": "https://it.wikipedia.org/wiki?curid=1135942", "title": "Norman Angell", "text": "Biografia.\nFiglio di Thomas Angell Lane e Mary (Brittain) Lane, fu l'ultimo di sei figli di un'agiata famiglia borghese del periodo vittoriano.\nNegli anni dell'adolescenza venne molto influenzato dalla sorella maggiore, Carrie, e dalle continue e profonde letture di autori quali Voltaire, Herbert Spencer e Charles Darwin. Fu l'approfondimento delle opere di John Stuart Mill che lo influenzarono maggiormente negli anni della crescita.\nFrequent\u00f2 la scuola elementare in Inghilterra, proseguendo gli studi in Francia, per poi rientrare a Londra ed infine in Svizzera. Insoddisfatto della vita trascorsa in Europa, che consider\u00f2 vecchia ed arcaica, nel 1891, all'et\u00e0 di 17 anni, si trasfer\u00ec negli Stati Uniti, lavorando come bracciante in California. Nella sua permanenza negli Stati Uniti conosce per caso un giornalista del \"San Francisco Chronicle\" che gli propone di scrivere per il giornale sulle vicende che riguardano l'Europa negli anni che precedono la Prima guerra mondiale.\nNel 1898 impegni familiari lo richiamarono in patria, dove conosce Lord Northcliffe, instauratosi a capo della stampa inglese, che lo assume e lo invia a Parigi dove diventa cronista del \"Daily Mail\", giornale in lingua inglese.\nIl fermento della capitale francese, a seguito degli avvenimenti dell'Affare Dreyfus, l'esperienza maturata negli Stati Uniti con lo scoppio del Conflitto ispano-americano e la guerra boera indussero Lane a scrivere, nel 1903,\" Patriottismo sotto tre bandiere: una mozione per il razionalismo in politica\" (\"Patriotism under Three Flags: A Plea for Rationalism in Politics\").\nNel 1909 diede alle stampe il suo libro pi\u00f9 importante, ampliato definitivamente nel 1910 col titolo \"La grande illusione\" (\"The Great Illusion\"), che venne tradotto in 25 lingue con tirature altissime per l'epoca, in cui Angell espose le sue teorie antimilitariste e il suo principio secondo il quale la guerra non d\u00e0 benefici economici in quanto gli Stati, indirizzati verso un'economia di libero scambio, sono interdipendenti. Egli \u00e8 anche convinto che il capitalismo sia incompatibile con la guerra e difende il liberismo come unica via verso pace e prosperit\u00e0.\nNel 1921 segue per il quotidiano \"The Times\" gli accordi di Parigi volti a riorganizzare l'Europa uscita dalla guerra mondiale dove constata che le umiliazioni profonde inferte alla Germania condurranno di nuovo l'Europa alla guerra.\nEletto al Parlamento del Regno Unito nel 1931, nelle file del Partito Laburista, si impegn\u00f2 nella lotta verso i totalitarismi, il fascismo ed il nazismo in particolare. Il suo impegno venne riconosciuto con il conferimento del Premio Nobel per la pace nel 1933.\nDopo la fine della Seconda guerra mondiale l'impegno di Angell prosegu\u00ec costantemente negli anni, diffondendo il suo pensiero in continui viaggi per il mondo.\nMor\u00ec all'et\u00e0 di 94 anni in una casa di riposo."}
{"id": "1135943", "revid": "287204", "url": "https://it.wikipedia.org/wiki?curid=1135943", "title": "778 (disambigua)", "text": ""}
{"id": "1135946", "revid": "287204", "url": "https://it.wikipedia.org/wiki?curid=1135946", "title": "779 (disambigua)", "text": ""}
{"id": "1135947", "revid": "44876", "url": "https://it.wikipedia.org/wiki?curid=1135947", "title": "Paolo Cristallini", "text": "Carriera.\nGiocatore.\nHa iniziato la carriera nelle giovanili del , con cui viene aggregato in prima squadra nella stagione 1988-1989 senza scendere in campo in quel campionato che vede la retrocessione della squadra in Serie B. Esordisce in prima squadra nel campionato di Serie B 1989-1990, totalizzando tre presenze, e in Serie A nella stagione successiva, nella partita -Pisa 6-3 del 21 ottobre 1990. Nelle stagioni successive, in Serie B, diventa uno dei titolari della formazione neroazzurra, militando nella citt\u00e0 toscana per un totale di sei stagioni e collezionando 97 presenze e 4 gol.\nNel 1994, dopo il fallimento del Pisa, viene acquistato in compropriet\u00e0 dal (dove militer\u00e0) e dal Parma, generando anche un contenzioso legale per il mancato pagamento del parametro alla societ\u00e0 toscana. Sotto la Mole gioca tre campionati, due in Serie A e uno in Serie B (80 presenze e 7 gol), segnalandosi come mediano arcigno e combattivo.\nNella stagione 1997-1998 passa al Bologna per 6,5 miliardi di lire. Con i felsinei \u00e8 poco impiegato (19 partite e un gol), e nell'estate successiva viene ceduto al , giocando per tre campionati, due in Serie A e uno in Serie B (in cui ottiene la promozione nella massima serie), per un totale di 76 gare e 5 gol.\nNell'estate del 2001, in scadenza di contratto, viene ingaggiato dal , militante in Serie B. Da allora segue le vicissitudini della squadra biancorossa per cinque campionati cadetti consecutivi, ritirandosi infine al termine della stagione 2005-2006. Con la maglia berica colleziona in totale 79 presenze e 6 gol.\nDirigente.\nDall'estate del 2006 al 2008 assume il ruolo di \"Direttore della prima squadra\" del , col compito di curare i rapporti tra societ\u00e0 e squadra. \nDirettore sportivo del Vicenza dal 2008, ha ricoperto tra 2008 e il 2014 anche il ruolo di direttore generale. \nIl 14 marzo 2016 viene sollevato dall'incarico di direttore sportivo del club biancorosso.\nNel dicembre 2017 viene chiamato dal presidente del , Massimo Cellino come direttore sportivo in coppia con Nicola Salerno, venendo per\u00f2 esonerato il 10 marzo 2018 dal patron biancazzurro."}
{"id": "1135948", "revid": "287204", "url": "https://it.wikipedia.org/wiki?curid=1135948", "title": "780 (disambigua)", "text": ""}
{"id": "1135950", "revid": "287204", "url": "https://it.wikipedia.org/wiki?curid=1135950", "title": "781 (disambigua)", "text": ""}
{"id": "1135953", "revid": "287204", "url": "https://it.wikipedia.org/wiki?curid=1135953", "title": "783 (disambigua)", "text": ""}
{"id": "1135954", "revid": "23671", "url": "https://it.wikipedia.org/wiki?curid=1135954", "title": "Mizuki Shigeru", "text": ""}
{"id": "1135956", "revid": "287204", "url": "https://it.wikipedia.org/wiki?curid=1135956", "title": "784 (disambigua)", "text": ""}
{"id": "1135960", "revid": "287204", "url": "https://it.wikipedia.org/wiki?curid=1135960", "title": "785 (disambigua)", "text": ""}
{"id": "1135965", "revid": "287204", "url": "https://it.wikipedia.org/wiki?curid=1135965", "title": "786 (disambigua)", "text": ""}
{"id": "1135971", "revid": "287204", "url": "https://it.wikipedia.org/wiki?curid=1135971", "title": "787 (disambigua)", "text": ""}
{"id": "1135973", "revid": "23671", "url": "https://it.wikipedia.org/wiki?curid=1135973", "title": "Yokoyama Mayumi", "text": ""}
{"id": "1135981", "revid": "93556", "url": "https://it.wikipedia.org/wiki?curid=1135981", "title": "Bolivarismo", "text": "Il bolivarismo \u00e8 il nome che rappresenta la visione storico-politica dell'America latina di Sim\u00f3n Bol\u00edvar (1783-1830), generale, patriota e rivoluzionario, che partecip\u00f2 attivamente alle lotte per l'indipendenza di Venezuela, Colombia, Per\u00f9, Bolivia ed Ecuador.\nIl bolivarismo punta alla creazione di una unione politica dei paesi e delle societ\u00e0 latinoamericane, mantenendo sempre vivo il progetto della Grande Colombia, confederazione che esistette dal 1819 al 1831 e dalla cui frammentazione nacquero gli attuali stati di Colombia, Venezuela, Ecuador e Panama.\nIn Venezuela il bolivarismo \u00e8 fortemente associato al socialismo del XXI secolo e al chavismo per effetto dell'azione politica dell'ex Presidente Hugo Ch\u00e1vez della cosiddetta \"rivoluzione bolivariana\" da lui promossa."}
{"id": "1135989", "revid": "119335032", "url": "https://it.wikipedia.org/wiki?curid=1135989", "title": "Marvin Gaye Live!", "text": "Marvin Gaye Live! \u00e8 il diciassettesimo album di Marvin Gaye, uscito nel 1974."}
{"id": "1135991", "revid": "289247", "url": "https://it.wikipedia.org/wiki?curid=1135991", "title": "Pallacanestro su sedia a rotelle", "text": ""}
{"id": "1135992", "revid": "71563", "url": "https://it.wikipedia.org/wiki?curid=1135992", "title": "Harzburgite", "text": "La Harzburgite \u00e8 una roccia ignea ultramafica; \u00e8 una variet\u00e0 di peridotite composta da olivina e pirosseni a basso tenore di calcio (enstatite) e deriva il suo nome dalle montagne di Harz in Germania. Contiene comunemente, dello spinello cromifero come minerale accessorio. La variet\u00e0 di harzburgite granatifera \u00e8 molto meno comune e si ritrova solo come xenolite nelle kimberliti.\nLe Harzburgiti si formano con la fusione parziale della peridotite ricca di pirosseni, detta lherzolite. Il magma prodotto dalla fusione parziale delle harzburgiti pu\u00f2 effondere (tipicamente lungo le dorsali oceaniche) sotto forma di basalto. Se il processo di fusione continua, tutto il pirosseno presente passa nella fase fluida lasciando una roccia madre peridotitica, priva di pirosseni, detta dunite. L'harzburgite pu\u00f2 formarsi anche con l'accumulo di olivina e pirosseno ipocalcico in grandi camere magmatiche in profondit\u00e0 nella crosta oceanica.\nDiffusione.\nL'harzburgite \u00e8 la peridotite pi\u00f9 comune nelle ofioliti, che si ritiene siano parti di crosta oceanica sovrimposta al continente in seguito alla collisione con la crosta continentale. \nPu\u00f2 essere trovata anche in associazione ai massicci peridotidici alpini, composti principalmente da lherzolite che rappresentano il mantello subcontinentale esposto dal processo orogenetico.\nL'harzburgite granatifera si trova solo come xenolite."}
{"id": "1135993", "revid": "124730856", "url": "https://it.wikipedia.org/wiki?curid=1135993", "title": "Mich\u00e8le Alliot-Marie", "text": "\u00c8 stata anche la prima donna a dirigere un partito politico in Francia: Dal 1999 al 2002 ha presieduto il Raggruppamento per la Repubblica (RPR), il movimento neogollista fondato da Jacques Chirac nel 1978 che nel 2002 \u00e8 confluito dell'Unione per un Movimento Popolare (UMP).\nDivorziata dal 1984 dal professore universitario di antropologia Michel Alliot, di cui ha conservato il cognome, \u00e8 la compagna di Patrick Ollier, deputato, presidente dell'Assemblea nazionale dal 7 marzo al 26 giugno 2007, attualmente presidente della commissione Affari economici, ambiente e territorio.\nAll'interno dell'Unione per un Movimento Popolare, in sintonia con l'attuale presidente del Consiglio costituzionale Jean-Louis Debr\u00e9, incarna la corrente sociale. Erede del gollismo, intende promuovere \"una certa visione della Francia\" e l'azione al servizio dei francesi.\nNel 2006, \u00e8 stata classificata dalla rivista \"Forbes\" come la \"cinquantasettesima donna pi\u00f9 potente del mondo\".\nCarriera politica.\nFiglia di un deputato gollista che \u00e8 stato anche sindaco di Biarritz, si laurea in scienze politiche e in legge, specializzandosi in diritto privato. Avvocato e docente universitario, nel corso degli anni Settanta collabora con alcuni ministri fra cui l'autorevole Edgar Faure. Nel 1974 entra in politica sostenendo la candidatura di Jacques Chaban-Delmas alle elezioni presidenziali. Dal 1985 al 1986 \u00e8 segretario nazionale del RPR, con delega alla funzione pubblica, del Raggruppamento per la Repubblica.\nDal 1986 al 1988 \u00e8 segretario di Stato all'insegnamento superiore presso il ministero dell'Educazione nazionale nel secondo governo di Jacques Chirac.\nNel 1990 si occupa, sempre per l'RPR, di politica estera, in qualit\u00e0 di vice segretario generale, e nel 1991, entra nell'ufficio politico del partito.\nMinistro delegato alla giovent\u00f9 e allo sport nel governo di \u00c9douard Balladur dal marzo 1993 al maggio 1995. Alle elezioni presidenziali del 1995 assume un atteggiamento equidistante dai due candidati del RPR, il Primo ministro \u00c9douard Balladur e Jacques Chirac. Una volta eletto quest'ultimo, Alliot-Marie non sar\u00e0 chiamata a far parte del governo di Alain Jupp\u00e9.\nDal 1998 al 2002 \u00e8 vicepresidente del gruppo RPR all'Assembl\u00e9e Nationale.\nNel dicembre 1999 Alliot-Marie \u00e8 eletta da un'ampia maggioranza presidente del partito neogollista, al termine di una campagna interna che la vede contrapposta a Jean-Paul Delevoye, che godeva dell'appoggio del presidente della Repubblica Chirac, all'attuale primo ministro Fran\u00e7ois Fillon, a Patrick Devedjian e a Jean-Fran\u00e7ois Cop\u00e9. La sua elezione rappresenta una sorpresa per tutti, e suona anche come uno schiaffo per Chirac, che \u00e8 costretto a subire un capopartito che non proviene affatto dalla sua cerchia di fedelissimi.\nNel suo periodo di presidenza, durato fino al maggio 2002, Alliot-Marie spende tutte le sue energie a rivitalizzare l'RPR, messo duramente alla prova da una serie di sconfitte elettorali, dalla coabitazione tra Chirac e il governo guidato dal socialista Lionel Jospin e dalle numerose fratture all'interno della sua formazione politica.\nDopo la vittoria del centrodestra alle presidenziali del 2002, torna d'attualit\u00e0 il tema della creazione di un nuovo partito che unisca la destra al centro, in Francia storicamente alternativo alla sinistra. Inizialmente contraria all'ipotesi della creazione dell'Unione per un Movimento Popolare, prima d'accettare, nel settembre del 2002, la confluenza dell'RPR nella nuova UMP, Alliot-Marie riesce a ottenere precise garanzie statutarie e la valorizzazione di alcune personalit\u00e0 a lei vicine.\nMandati parlamentari e incarichi di governo.\nEletta deputato all'Assembl\u00e9e Nationale nel 1986, da allora \u00e8 rieletta a tutte le elezioni successive, fino a quelle del 2012 nelle quali \u00e8 stata battuta al ballottaggio dal candidato socialista (48,38% contro il 51,62% dei voti). Per via dell'incompatibilit\u00e0 fra mandato parlamentare e incarichi ministeriali, si \u00e8 dimessa tutte le vole che \u00e8 entrata a far parte del governo.\nDal 1989 al 1992 \u00e8 deputato al Parlamento europeo.\nDopo le elezioni del 2002, \u00e8 ministra della difesa e dei reduci nel primo governo di Jean-Pierre Raffarin, mantenendo la stessa carica anche nel secondo e nel terzo governo Raffarin ed in quello di Dominique de Villepin.\nDopo la vittoria di Nicolas Sarkozy alle presidenziali del maggio 2007 e la nomina di Fran\u00e7ois Fillon alla carica di primo ministro, ha ereditato proprio da Sarkozy la carica di ministra dell'interno, dell'oltremare e delle collettivit\u00e0 territoriali. Riconfermata nel secondo governo Fillon, il 23 giugno 2009, in occasione di un ampio rimpasto, \u00e8 stata elevata al rango protocollare di ministra di Stato ed \u00e8 passata al dicastero della Giustizia. Ministra di Stato, ministra degli affari esteri ed europei dal 14 novembre 2010 al 27 febbraio 2011.\nMandati locali.\nAlliot-Marie ha fatto parte di varie amministrazioni locali del dipartimento dei Pirenei Atlantici. Dal 1983 al 1988 \u00e8 stata consigliere comunale di Ciboure e dal 1989 al 1992 di Biarritz. Per dieci anni, dal 1992, \u00e8 stata anche sindaco di Saint Jean de Luz. Consigliere generale del dipartimento dei Pirenei Atlantici dal 1994."}
{"id": "1135995", "revid": "287204", "url": "https://it.wikipedia.org/wiki?curid=1135995", "title": "788 (disambigua)", "text": ""}
{"id": "1135996", "revid": "287204", "url": "https://it.wikipedia.org/wiki?curid=1135996", "title": "789 (disambigua)", "text": ""}
{"id": "1135998", "revid": "287204", "url": "https://it.wikipedia.org/wiki?curid=1135998", "title": "790 (disambigua)", "text": ""}
{"id": "1135999", "revid": "1543377", "url": "https://it.wikipedia.org/wiki?curid=1135999", "title": "Anthony Ervin", "text": "Biografia.\nSpecializzato nello stile libero ha vinto una medaglia d'oro e una d'argento ai Giochi olimpici di Sydney 2000, e due medaglie d'oro a Rio 2016.\nErvin entr\u00f2 a far parte della squadra olimpica di nuoto nel 2000. Ritiratosi dalle competizioni nel 2003, all'et\u00e0 di 22 anni, mise all'asta la sua medaglia d'oro olimpica su eBay per aiutare i sopravvissuti dello tsunami del 2004 che colp\u00ec il sud-est asiatico. Torn\u00f2 ad allenarsi nel 2011 e riusc\u00ec a qualificarsi per i Giochi olimpici di Londra del 2012, dove arriv\u00f2 quinto nei 50m sl.\nSulla sua distanza preferita, partecipa anche alle Olimpiadi del 2016 di Rio de Janeiro, dove a distanza di 16 anni da Sydney 2000 e a 35 anni d'et\u00e0, rivince l'oro olimpico sui 50m sl, dopo un altro oro vinto con la staffetta 4x100m sl."}
{"id": "1136002", "revid": "287204", "url": "https://it.wikipedia.org/wiki?curid=1136002", "title": "791 (disambigua)", "text": ""}
{"id": "1136004", "revid": "125801899", "url": "https://it.wikipedia.org/wiki?curid=1136004", "title": "Punisher - Zona di guerra", "text": "Punisher - Zona di guerra (\"Punisher: War Zone\") \u00e8 un film del 2008 diretto da Lexi Alexander, basato sull'omonimo personaggio dei fumetti della Marvel Comics creato da Gerry Conway e Ross Andru. In origine esistevano due versioni della sceneggiatura: una scritta da Kurt Sutter e una da Nick Santora; successivamente lo studio ha optato per la versione di Santora definita pi\u00f9 fumettistica, violenta e grottesca ed \u00e8 stata poi riscritta da Matt Holloway e Art Marcum. In seguito a questa decisione, Sutter ha deciso di rimuovere il suo nome dai credits.\nTrama.\nUn notiziario televisivo annuncia l'uscita di galera del boss mafioso Gaetano Cesare, mentre Frank Castle alias Punisher prepara il suo armamento. A villa Cesare, intanto, viene dato un party proprio in onore del boss. Al party arriva il nipote Billy Russotti, conosciuto come \"Il Bello\", un avido e spietato criminale. Cesare e suo nipote Billy parlano di un affare che non pu\u00f2 andare in porto perch\u00e9 folle: comprare delle armi biologiche dal terrorista romeno Cristu Bulat. La chiacchierata s'interrompe bruscamente e Cesare raggiunge i suoi invitati a tavola. La cena viene interrotta dall'arrivo di Punisher, che massacra Cesare e tutti i suoi uomini; alla vista di Punisher, Billy fugge con la sua banda. Intanto fuori dalla villa sono presenti il detective imbranato Martin Soap e Saffioti; quest'ultimo si ritrova faccia a faccia con il vigilante dal teschio sull'armatura e preferisce lasciarlo andar via, auto-infliggendosi un pugno per inscenare un combattimento.\nBilly e i suoi uomini, Pittsy e Ink, fanno ritorno alla base dove s'incontrano con la banda di Maginty, che si muove praticando il parkour. Intanto l'agente Miller staziona fuori dalla base. Billy rivendica del denaro sparito ma non fa in tempo a risolvere il problema che Punisher arriva alla base. Russotti si scontra con Punisher e quest'ultimo lo spinge all'interno di un enorme macchinario per la distruzione delle bottiglie di vetro; quando Punisher l'aziona, Billy inizia ad urlare e il suo volto lentamente a sfigurarsi. Dopo di che Punisher \u00e8 costretto a fuggire per l'arrivo della polizia e scopre che nella sparatoria ha ucciso anche un infiltrato, un poliziotto di nome Nicky Donatelli. Punisher inizia ad essere divorato dai sensi di colpa per aver ucciso un innocente ingiustamente. Intanto alla base di Russotti la polizia scopre che Billy \u00e8 sopravvissuto ma il suo volto \u00e8 pieno di sangue e devastato.\nGiorni dopo al cimitero di New York viene data sepoltura a Donatelli e al funerale sono presenti sua moglie Angela e la giovanissima figlia Grace, nonch\u00e9 il suo ex collega e partner Paul Budiansky; proprio quest'ultimo chiede al suo superiore, il capitano Ross, di poter iniziare una missione che lo porter\u00e0 ad acciuffare Punisher. Intanto Castle giunge al cimitero e si reca sulla tomba della sua famiglia: attraverso dei flashback si vede come la sua famiglia sia rimasta uccisa durante un pic-nic davanti ai suoi occhi.\nAl dipartimento di polizia, Budiansky entra a far parte della task force per acciuffare Punisher insieme a Martin Soap; \u00e8 proprio Soap ad introdurlo nel mondo del vigilante, dicendogli di come un uomo normale come Castle sia divenuto un vigilante dopo il massacro della sua famiglia. Intanto, nel suo loft situato all'interno della metropolitana, Castle confida a Linus Lieberman alias Micro, un hacker di professione e fornitore di armi, che \u00e8 stato lui ad uccidere Donatelli e ora si sente responsabile. Nel frattempo Russotti si \u00e8 fatto ricostruire il volto da un chirurgo e lo ha pieno di cuciture: \u00e8 per questo che Russotti prender\u00e0 il suo soprannome \"Puzzle\" (nei fumetti \"Mosaico\"). Dopo aver ucciso il suo chirurgo, Puzzle decide di vendicarsi di Punisher.\nFrank inizia a seguire la famiglia Donatelli a causa dei suoi molteplici sensi di colpa e a comprendere il loro dolore, simile al suo. Intanto Billy e la sua banda arrivano all'ospedale psichiatrico della citt\u00e0 dove si trova suo fratello, il pazzoide conosciuto come \"Jimmy il Matto\" (in lingua originale \"LBJ\", sigla di \"Loony Bin Jim\"). Jimmy il Matto si vendica della sua prigionia uccidendo e cannibalizzando il suo custode, dopo di che la banda fugge. Frank, nel frattempo, decide di recarsi a casa Donatelli e consegnare loro una cospicua somma di denaro per farsi perdonare. Qui fa amicizia e si lega con la giovane Grace nella quale rivede sua figlia; l'arrivo di Angela interrompe l'idilliaco momento e Frank va via.\nBilly ed i suoi uomini arrivano in uno degli alberghi dei sua propriet\u00e0 e qui Jimmy il Matto decide di rompere tutti gli specchi per impedire che suo fratello possa specchiarsi e soffrire nuovamente alla visione del suo volto. Qui avviene l'incontro con il terrorista Cristu Bulat per l'acquisto delle armi biologiche e, dopo un po' di spargimento di sangue, si arriva ad un compromesso. Puzzle ha bisogno del denaro che Donatelli gli port\u00f2 via. Il giorno seguente Frank fa la conoscenza di Carlos, fornitore di armi e di informazioni di Micro; \u00e8 quest'ultimo a fargli una soffiata sul rapporto Maginty-Jigsaw. Frank massacra la banda di Maginty e riesce a strappare a quest'ultimo un'informazione vitale: Puzzle \u00e8 andato a casa Donatelli. Frank viene raggiunto da Budiansky: i due hanno un piccolo combattimento che porta all'arresto di Punisher.\nIntanto Puzzle e la sua banda arrivano a casa Donatelli e si mettono in cerca del denaro. Frank convince Budiansky a fare una deviazione a casa Donatelli ma questo decide di lasciare con Soap il prigioniero. Arrivato dentro la casa, Budiansky non pu\u00f2 far altro che gettare le pistole e sedersi accanto ad Angela e sua figlia. Punisher convince Soap a lasciarlo andare ed entra in casa: uccide Ink e Pittsy e porta in salvo Angela e sua figlia, facendole nascondere all'interno del suo loft. Budiansky e Soap riescono, invece, a catturare Puzzle e suo fratello Jimmy.\nAl dipartimento di polizia, Jigsaw e LBJ patteggiano con la polizia e fanno catturare Cristu Bulat. Ottengono cos\u00ec la libert\u00e0 e delle informazioni riservate dall'agente Miller riguardo Micro. Carlos arriva nel loft di Punisher e lo avverte del rapimento di Micro; Punisher esce e va a controllare a casa del suo amico. Proprio sfruttando questo momento, Jimmy il Matto fa il suo ingresso nel loft del vigilante e ferisce gravemente Carlos colpendolo pi\u00f9 volte con l'ascia e rapendo Grace e Angela. Quando torna, Castle trova l'orribile spettacolo e sotto richiesta dello stesso Carlos mette fine alla sua agonia uccidendolo. Puzzle e Jimmy arrivano al Bradstreet Hotel dove hanno portato sia Micro che Grace e Angela: il loro piano \u00e8 uccidere Punisher, e per farlo chiamano a raccolta tutti i criminali della citt\u00e0.\nRecatosi in chiesa Castle viene raggiunto da Budiansky, a cui comunica del piano di Puzzle. I due decidono di allearsi. Per facilitare le cose, Budiansky e Soap si recano dal padre di Cristu Bulat, Tiberiu, e stringono un'alleanza per combattere Puzzle, il responsabile della cattura del figlio. Tiberiu porta i suoi uomini al Bradstreet Hotel convincendo i criminali all'interno di essere l\u00ec per l'affare \"Punisher\". Quando sono all'interno, gli uomini di Tiberiu iniziano a sparare all'impazzata ai criminali gi\u00e0 all'interno aiutando cos\u00ec l'arrivo di Castle.\nPunisher entra, cos\u00ec, all'interno del Bradstreet Hotel e fa piazza pulita dei criminali rimasti. Il vigilante viene raggiunto da Jimmy il Matto e i due ingaggiano una lotta senza esclusione di colpi. Proprio quando sta per dargli il colpo di grazia, Jimmy riesce a fuggire e a raggiungere suo fratello Puzzle. Jimmy punta la pistola contro Grace mentre Puzzle contro Micro: ora Punisher dovr\u00e0 decidere se uccidere la piccola Grace oppure il suo amico Micro. Puzzle lo costringe a prendere una decisione e, convinto dallo stesso Micro, Punisher decide di uccidere il suo aiutante. Ma, con un colpo improvviso, Punisher spara e uccide Jimmy il Matto e nello stesso momento Puzzle spara e uccide Micro. Punisher libera Grace e Angela e le fa uscire, dopodich\u00e9 si confronta con Jigsaw. Dopo uno scontro spietato e violento, Punisher infilza con un bastone Puzzle e lo lascia bruciare.\nGrace e Angela vengono prese in custodia da Budiansky mentre Punisher viene accompagnato lontano da Soap. Mentre Soap gli parla di \"riabilitazione\", il vigilante scompare nel vuoto ma \u00e8 costretto a ricomparire quando deve salvare il detective da un malintenzionato, sparandogli in testa e provocando in Soap la battuta \u00abOh no, ho tutti i pezzi di cervello addosso\u00bb.\nProduzione.\nLa pellicola \u00e8 un reboot totale della saga del Punitore, che non ha n\u00e9 continuit\u00e0 e n\u00e9 prende in considerazione il precedente film del 2004 \"The Punisher\", riazzerando la storia e dandone una versione pi\u00f9 fedele del fumetto. Non a caso la pellicola \u00e8 ambientata a New York, come nei fumetti, e ha in comune con essi molti personaggi realmente apparsi nelle saghe fumettistiche.\nDato che il film \u00e8 un reboot del franchise, anche l'interprete \u00e8 diverso rispetto al film del 2004: al posto di Thomas Jane nei panni di Frank Castle c'\u00e8 Ray Stevenson, il cui look ricorda i disegni del copertinista Tim Bradstreet (il cui cognome d\u00e0 il nome all'hotel in cui avviene lo scontro finale). Tuttavia, anche se non \u00e8 un seguito ma un nuovo inizio le origini del personaggio non vengono rinarrate estesamente: si fa un piccolo cenno al massacro della famiglia di Castle, avvenuto a Central Park, in cui sono stati uccisi la moglie, il figlio e la figlia.\nNonostante i modesti incassi ai botteghini del film \"The Punisher\" del 2004, la Lions Gate Entertainment mise in cantiere un seguito chiamato \"The Punisher 2\" basato sulle buone vendite del DVD. Il regista Jonathan Hensleigh si disse pronto a tornare, mentre Thomas Jane dichiar\u00f2 che la nemesi del film sarebbe stato Mosaico. Jonathan Hensleigh scrisse la sceneggiatura ma il progetto fu rimandato per tre anni. John Dahl fu approcciato per la regia del seguito ma, non amando lo script, decise di rinunciare. Successivamente Thomas Jane abbandon\u00f2 il progetto, costringendo lo studio a riavviare il franchise con nuovi attori e nuovo regista.\nIl nuovo film \u00e8 stato diretto da Lexi Alexander ed \u00e8 stato scritto da Nick Santora, Mark Holloway e Art Marcum. Le riprese si sono ufficialmente svolte tra il 22 ottobre e il 14 dicembre 2007 in Canada.\nIl 1\u00ba ottobre 2008 la Motion Picture Association of America ha annunciato la classificazione \"R\" per questo film con la motivazione \u00abFor pervasive strong brutal violence, language and some drug use\u00bb.\nPromozione.\nIl primo teaser trailer ha debuttato il 12 giugno 2008; il trailer, della durata di poco pi\u00f9 di un minuto, mostra alcune sequenze di azione con Stevenson nei panni di Punisher e la nemesi del film, Jigsaw, interpretato da West.\nIl 24 luglio 2008 ha debuttato alla San Diego Comic-Con International uno speciale \"Red Band Trailer\" violento (ossia un trailer vietato minori); questo trailer speciale \u00e8 stato poi messo on line dal sito IGN. Il secondo trailer ufficiale, invece, \u00e8 stato presentato in anteprima dal sito Spike.com lo stesso giorno e si concentra molto di pi\u00f9 sulle origini del nemico Puzzle.\nDistribuzione.\nLa Lions Gate ha fatto uscire il film negli Stati Uniti d'America il 5 dicembre 2008, registrando un basso incasso al botteghino.\nIn Italia doveva essere distribuito dalla Sony Pictures il 3 aprile 2009; successivamente la Sony ha comunicato di aver annullato la data di uscita italiana, optando per la distribuzione direttamente in DVD, avvenuta ufficialmente il 7 ottobre 2009.\nIl film ha esordito nelle sale con il logo Marvel Knights, una sottoetichetta dei Marvel Studios, ed \u00e8 stato classificato con la \"R\" (vietato ai minori di 17 anni non accompagnati) per via della brutale violenza contenuta nella pellicola; non a caso nella pellicola si contano pi\u00f9 di ottanta cadaveri.\nEdizioni home video.\nIl DVD e il Blu Ray del film sono usciti in Italia il 7 ottobre 2009. Distribuito dalla Sony Pictures, il film \u00e8 stato presentato sul mercato con i seguenti contenuti speciali:\n\"Punisher - Zona di guerra\" \u00e8 stato distribuito in Italia con il divieto ai minori di 14 anni.\nL'edizione italiana \u00e8 stata curata da Vittorio De Angelis e presenta una discrepanza di traduzione: il nome dell'antagonista principale \u00e8 nella versione originale \"Jigsaw\", che qui viene reso in italiano con \"Puzzle\" anzich\u00e9 con il tradizionale \"Mosaico\".\nColonna sonora.\n\"Punisher: War Zone Original Motion Picture Soundtrack\".\nLa colonna sonora del film \u00e8 stata pubblicata il 25 novembre 2008 dall'etichetta Lionsgate Records.\n\"Punisher: War Zone Original Motion Picture Score\".\nLo score del film, invece, \u00e8 stato composto da Michael Wandmacher ed \u00e8 uscito il 14 dicembre 2008.\nReboot.\nDopo il flop al botteghino della pellicola, i diritti del personaggio sono tornati ai Marvel Studios che, secondo le parole di Kevin Feige, sarebbero interessanti a produrre un ulteriore adattamento."}
{"id": "1136005", "revid": "287204", "url": "https://it.wikipedia.org/wiki?curid=1136005", "title": "792 (disambigua)", "text": ""}
{"id": "1136006", "revid": "125194561", "url": "https://it.wikipedia.org/wiki?curid=1136006", "title": "Kohona", "text": "Il kohona, detto anche Kohana oppure gatto nudo hawaiiano, \u00e8 una razza di gatto.\nHabitat.\nIl gatto Kohona \u00e8 tipico delle Isole Hawaii.\nDescrizione.\nIl kohona \u00e8 un felino completamente nudo: mentre sphynx, Don Sphynx o peterbald possono avere 3 differenti tipi di pelle: \"wax, rubber, peach\", le prime due si assomigliano, mentre la pelle tipo peach sembra la peluria di una pesca. Il kohona \u00e8 privo totalmente di follicoli piliferi rendendo la sua pelle talmente nuda da sembrare cera. Infatti mentre lo Sphynx al tatto assomiglia ad una calda pelle di pesca, il gatto nudo hawaiano sembra una calda candela. Questa mutazione genetica \u00e8 stata riscontrata nelle isole Hawaii non molto tempo fa, la maggior parte degli esemplari \u00e8 stata importata negli Stati Uniti, pi\u00f9 precisamente in California, dove un'allevatrice di sphynx, Michelle Berge, sta cercando di portare avanti un programma di allevamento attento e meticoloso onde evitarne l'estinzione. Al giorno d'oggi gli esemplari conosciuti di Kohona sono solamente 18. Questo tipo di felino nudo, a causa dell'estrema nudit\u00e0, sviluppa un'enorme quantit\u00e0 di rughe che alla nascita lo fanno sembrare decisamente bruttino. A causa di questo eccesso di pieghe facciali, che vanno notevolmente diradandosi con la crescita, un cucciolo di kohana ha un estremo bisogno di cure e di svezzamento artificiale durante le prime settimane di vita, questo perch\u00e9 la suzione \u00e8 in parte compromessa. Gli incroci con lo sphynx canadese stanno portando piano piano all'evoluzione della razza, rimane per\u00f2 rarissimo poter vedere uno di questi esemplari e ancor meno poterlo comprare; le liste di attesa sono lunghissime ed \u00e8 difficile che venga accordata la vendita, ammesso che si sia disposti a pagare circa 5.000 euro per un gatto da compagnia."}
{"id": "1136008", "revid": "287204", "url": "https://it.wikipedia.org/wiki?curid=1136008", "title": "793 (disambigua)", "text": ""}
{"id": "1136014", "revid": "287204", "url": "https://it.wikipedia.org/wiki?curid=1136014", "title": "794 (disambigua)", "text": ""}
{"id": "1136015", "revid": "33689", "url": "https://it.wikipedia.org/wiki?curid=1136015", "title": "Fenile", "text": ""}
{"id": "1136016", "revid": "287204", "url": "https://it.wikipedia.org/wiki?curid=1136016", "title": "795 (disambigua)", "text": ""}
{"id": "1136017", "revid": "201394", "url": "https://it.wikipedia.org/wiki?curid=1136017", "title": "Macchine e dollari", "text": "Macchine e dollari \u00e8 il primo album in studio del gruppo rock italiano Timoria, pubblicato nel 1988.\nFormazione.\nAltri musicisti"}
{"id": "1136018", "revid": "1632387", "url": "https://it.wikipedia.org/wiki?curid=1136018", "title": "Cinetocore", "text": "Il cinetocore \u00e8 una struttura proteica componente del centromero. Di solito per ogni centromero vi sono 2 cinetocori, un cinetocore per ogni cromatidio.\nIl ruolo dei cinetocori \u00e8 quello di agganciarsi ai microtubuli del fuso mitotico durante la divisione cellulare.\nIn questo modo i cromosomi vengono allineati correttamente all'equatore del fuso, e successivamente grazie alla trazione dei microtubuli, che si accorciano depolimerizzandosi nella zona vicino al centriolo, i cromatidi fratelli vengono separati e trascinati ai due poli opposti della cellula.\nSono collocati sulla parte esterna di ciascun cromatidio.\nAl microscopio elettronico ciascuno di essi si presenta come una piastra di 0.2\u00b5m.\n\u00c8 costituito da tre strati di natura proteica:\nPerfino il cinetocore pi\u00f9 semplice \u00e8 composto da pi\u00f9 di 45 proteine diverse. Molte di queste proteine sono conservate in tutte le specie di eucarioti, e includono una variante specializzata dell'istone H3 (denominato CENP-A o CenH3) che aiuta il cinetocore ad associarsi al DNA. Altre proteine del cinetocore si collegano ai microtubuli del fuso mitotico. Esistono anche proteine motrici, incluse la dineina e la chinesina, che generano forze per il movimento dei cromosomi durante la mitosi. Altre proteine, come MAD2 controllano l'attacco ai microtubuli come pure la tensione tra i cinetocori fratelli e attivano il checkpoint del fuso per arrestare il ciclo cellulare nel caso sia assente anche uno solo di essi."}
{"id": "1136019", "revid": "1272592", "url": "https://it.wikipedia.org/wiki?curid=1136019", "title": "Visione Futura", "text": "Visione Futura (in inglese \"Future Sight\") \u00e8 un set di del gioco di carte collezionabili \"\". In vendita in tutto il mondo a partire dal 4 maggio 2007, \u00e8 la terza e ultima espansione del \"blocco di Spirale Temporale\", preceduta appunto da \"Spirale Temporale\" e \"Caos Dimensionale\".\nAmbientazione.\nRimanendo attinente all'ambientazione del blocco Spirale Temporale, in Visione Futura si resta a Dominaria: vengono per\u00f2 presentati, rivisti o introdotti scorci su altri piani del multiverso, taluni mai esplorati prima.\nCaratteristiche.\nVisione Futura \u00e8 composta da 180 carte, stampate a bordo nero, cos\u00ec ripartite:\nIl simbolo dell'espansione \u00e8 un occhio, (o una clessidra vista da sopra), e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\nVisione Futura \u00e8 disponibile in bustine da 15 carte casuali e in 4 mazzi tematici precostituiti da 60 carte ciascuno:\nCuriosit\u00e0.\nVisione Futura fu presentata in tutto il mondo durante i tornei di prerelease il 21 aprile 2007, in quell'occasione venne distribuita una speciale carta olografica promozionale: il guerriero zombie leggendario \"Korlash, Erede di Blackblade\", che presentava un'illustrazione alternativa rispetto alla carta che si poteva trovare nelle bustine.\nNessuna carta \u00e8 stata ristampata da set precedenti. Tuttavia le carte \"pianotraslate\" presenti in questa espansione saranno prima o poi ristampate in set successivi.\nTra le carte del set merita assoluta menzione il \"Tarmogoyf\". Pur costando solo un mana incolore e un mana verde la sua forza e costituzione si basano sul numero di tipi diversi di carte presenti in entrambi i cimiteri, cosa che gli consente di essere potente fin dall'inizio della partita. Attualmente il Tarmogoyf \u00e8 considerato la carta pi\u00f9 costosa del formato \"Modern\" con quotazioni medie dagli 80 ai 150 \u20ac per una singola copia, arrivando fino ai 600 \u20ac a copia nel caso la carta sia foil.\nAlcune carte di Visione Futura presentano due abilit\u00e0 che funzionano sinergicamente se usate insieme. Il \"Primarca Kavu \"ad esempio possiede sia \"Convocazione \"che \"Potenziamento\". In questo caso si pu\u00f2 ad esempio TAPpare delle creature con \"Convocazione \"per pagarci il costo di \"Potenziamento\".\nNovit\u00e0.\nVisione Futura si distingue da ogni altra espansione del gioco pubblicata prima per l'incredibile carico di novit\u00e0 che presenta in essa. Oltre a proporre un grande numero di nuove abilit\u00e0 e meccaniche di gioco, introduce ben due nuovi tipi di carta: i Viandanti e i Tribali, che vanno ad aggiungersi a quelli gi\u00e0 esistenti fin dall\"'Edizione Alpha\". Questi nuovi tipi sono citati nel testo della carta \"Tarmogoyf\", ma non sono presenti nel set, eccetto un Incantesimo Tribale - Aura. La Wizards of the Coast ha atteso il successivo set (Lorwyn) per dare delucidazione sulle regole di gioco dei due nuovi tipi di carta e mostrare i primi viandanti.\nNuove abilit\u00e0.\nVisione Futura, come le altre espansioni del suo blocco, racchiude in s\u00e9 anche molte abilit\u00e0 delle espansioni che la hanno preceduta, come \"Sete di Sangue\" di \"Patto delle Gilde\", \"Profetizzare\" di \"Quinta Alba\" e altre ancora. Inoltre quest'espansione d\u00e0 per la prima volta un nome a diverse abilit\u00e0 che sono gi\u00e0 esistenti nel mondo di Magic:\nFortificazioni.\nFortificazione \u00e8 un nuovo tipo di artefatto, che funziona esattamente come gli \"equipaggiamenti\", solo che vengono assegnate alle terre invece che alle creature. Ogni fortificazione entra in gioco non assegnata, ma \u00e8 provvista dell'abilit\u00e0 Fortificare, che le consente di essere assegnata a una terra per potenziarla. Se la terra fortificata dovesse in seguito lasciare il campo di battaglia (ad esempio perch\u00e9 \u00e8 stata distrutta) la fortificazione rimarr\u00e0 in gioco, e potr\u00e0 essere assegnata a una nuova terra. Si pu\u00f2 comunque cambiare la terra fortificata senza che questa venga distrutta, basta pagare il costo dell'abilit\u00e0 \"Fortificare\", che pu\u00f2 essere attivata per\u00f2 solo quando si potrebbe giocare una stregoneria, ovvero solo nelle fasi principali del proprio turno.\nCarte cronotraslate.\nDiversamente dalle carte cronotraslate di Spirale Temporale, che riproponevano la vecchia grafica pre-blocco Mirrodin, le nuove carte cronotlasate di Visione Futura mostrano un layout tutto nuovo. Poich\u00e9 l'espansione Visione Futura si propone di racchiudere in s\u00e9 molte delle future innovazioni di gioco, ognuna di queste carte far\u00e0 parte di un set stampato in futuro, e racchiude in s\u00e9 qualche cosa che non si \u00e8 mai visto prima: dai semplici rimandi ad ambientazioni e storyline di espansioni future, a nuove abilit\u00e0 e meccaniche di gioco, fino a vere e proprie anticipazioni su nuovi tipi di carta."}
{"id": "1136020", "revid": "287204", "url": "https://it.wikipedia.org/wiki?curid=1136020", "title": "796 (disambigua)", "text": ""}
{"id": "1136022", "revid": "287204", "url": "https://it.wikipedia.org/wiki?curid=1136022", "title": "797 (disambigua)", "text": ""}
{"id": "1136025", "revid": "110157", "url": "https://it.wikipedia.org/wiki?curid=1136025", "title": "Diidrofolato reduttasi", "text": "La diidrofolato reduttasi (DHFR) \u00e8 un enzima che catalizza la riduzione dell'acido diidrofolico ad acido tetraidrofolico, con l'utilizzo di NADPH come donatore di elettroni, secondo la seguente reazione:\nNella forma presente negli animali e in alcuni microrganismi, l'enzima \u00e8 anche in grado di ridurre (con una velocit\u00e0 ridotta) il folato a 5,6,7,8-tetraidrofolato.\nImportanza clinica.\nDal momento che il tetraidrofolato, prodotto della reazione, \u00e8 la forma attiva dell'acido folico nell'uomo, l'inibizione della DHFR pu\u00f2 causare un deficit funzionale di acido folico. Dal momento che esso \u00e8 necessario alle cellule a rapida proliferazione per la produzione di timina, questo effetto pu\u00f2 essere terapeutico. \nIl metotrexato \u00e8 l'inibitore pi\u00f9 importante della DHFR, in grado di legare l'enzima con una affinit\u00e0 1.000 volte maggiore di quella dell'acido folico. Assieme all'aminopterina \u00e8 stato il primo anti-folico a trovare impiego come chemioterapico, perch\u00e9 in grado di bloccare la crescita incontrollata delle cellule tumorali.\nDivenne subito la prima arma di battaglia contro le leucemie infantili assieme allo steroide prednisone, associazione che permetteva di ottenere prolungate remissioni cliniche.\nOggi si usa soprattutto nelle leucemie e nei linfomi, ma altri tumori come osteosarcoma, sarcoma di Ewing, il corioncarcioma, il carcinoma renale e polmonare, comprendono nella loro batteria di farmaci anche il metotrexato (per approfondimenti vedere alla voce antineoplastici)\nAltre molecole che agiscono sulla DHFR sono ad esempio l'antimalarico pirimetamina e l'antifolico trimetoprim, molto noto perch\u00e9 associato a sulfamidici va in commercio col nome di Bactrim."}
{"id": "1136026", "revid": "287204", "url": "https://it.wikipedia.org/wiki?curid=1136026", "title": "798 (disambigua)", "text": ""}
{"id": "1136028", "revid": "54253", "url": "https://it.wikipedia.org/wiki?curid=1136028", "title": "Iconismo", "text": ""}
{"id": "1136035", "revid": "287204", "url": "https://it.wikipedia.org/wiki?curid=1136035", "title": "799 (disambigua)", "text": ""}
{"id": "1136040", "revid": "762947", "url": "https://it.wikipedia.org/wiki?curid=1136040", "title": "Fran\u00e7ois Dauvern\u00e9", "text": "Fu il primo professore di tromba moderna al Conservatorio di Parigi, maestro di Jean Baptiste Arban e autore di numerosi testi didattici sulla tromba ancora oggi diffusi e praticati.\nBiografia.\nAll'et\u00e0 di 15 anni era gi\u00e0 trombettista nel Corpo delle Guardie dei Re di Francia, per passare poi nell'Orchestra dell'Accademia Reale di Musica.\nNel 1826, il giovane Dauvern\u00e9 entr\u00f2 in possesso di una tromba tedesca in Fa dotata di pistoni, inventati solo pochi anni prima, che costituirono una vera rivoluzione nel campo degli ottoni. \nEgli si rese conto immediatamente delle potenzialit\u00e0 di questo nuovo strumento musicale, tanto che collabor\u00f2 subito con vari costruttori per costruire esemplari migliori.\nDauvern\u00e8 \u00e8 generalmente considerato il primo ad avere eseguito in pubblico alcuni brani con la nuova tromba a pistoni, nel 1827. \nLa sua opera di diffusione influenz\u00f2 anche importanti compositori quali Berlioz e Rossini, i quali inserirono il nuovo strumento nelle loro composizioni, rispettivamente nell'ouverture Waverley (1827) e nel Guglielmo Tell (1829).\nNel 1835 il Conservatorio di Parigi inaugur\u00f2 la prima classe di Tromba: il primo professore fu proprio Dauvern\u00e9, che vi rimase sino al 1869.\nDi quegli anni sono ben noti i suoi \"morceaux de concours\" (i brani richiesti negli esami), di solito composti dagli stessi docenti i quali vi rispecchiano gli ultimi sviluppi del loro strumento e le loro preferenze stilistiche.\nIn particolare Dauvern\u00e8 cre\u00f2 dal nulla un intero repertorio, dal 1833 (il primo anno in cui la tromba fu inclusa negli esami in qualit\u00e0 di strumento solo), fino al 1869.\nTra i suoi studenti, i pi\u00f9 famosi furono Jean Baptiste Arban che entr\u00f2 nella sua classe nel 1841; Jules-Henry Louis Cerclerier (1823-1897), che divenne suo successore alla cattedra di Tromba del Conservatorio, e Louis Antonie Saint-Jacome (1830-1898), che pubblic\u00f2 un metodo per tromba nel 1870.\nSi ritir\u00f2 dall'insegnamento il 1\u00ba gennaio 1869 e mor\u00ec a Parigi il 4 novembre 1874.\nMetodi.\nDauvern\u00e9 pubblic\u00f2 parecchi metodi di studio:\nIn particolare, l'ultimo metodo contiene una storia dettagliata della tromba dall'antichit\u00e0 sino alla met\u00e0 del XIX secolo, oltre a contenere insegnamenti su tutti i tipi di trombe, da quella naturale, alla slide trumpet, sino all'ultima nata, la tromba a pistoni.\nCollegamenti esterni.\nA biography of F.G.A. Dauvern\u00e9 by Jean-Louis Couturier\nhttps://web.archive.org/web/20110203025301/http://www.jeanlouiscouturier.com/content/show/23-Fran%C3%A7ois+Georges+Auguste+DAUVERNE.php"}
{"id": "1136042", "revid": "838137", "url": "https://it.wikipedia.org/wiki?curid=1136042", "title": "Diaschisi", "text": "La diaschisi \u00e8 una diminuzione del metabolismo neuronale e del flusso ematico cerebrale causata dalla disfunzione/lesione di una regione cerebrale anatomicamente separata ma funzionalmente correlata.\n\u00c8 legata al fatto che le aree che ricevono gli input dai neuroni della zona lesionata sono meno attive perch\u00e9 ricevono meno informazioni."}
{"id": "1136044", "revid": "767487", "url": "https://it.wikipedia.org/wiki?curid=1136044", "title": "Beethoven", "text": ""}
{"id": "1136046", "revid": "1534511", "url": "https://it.wikipedia.org/wiki?curid=1136046", "title": "Gruppo circolare", "text": "In matematica, il gruppo circolare (indicato in grassetto da lavagna con formula_1 o in semplice grassetto con T) \u00e8 il gruppo moltiplicativo di tutti i numeri complessi con valore assoluto pari a 1, cio\u00e8 il cerchio unitario nel piano complesso,\ndotato dell'ordinaria moltiplicazione del campo complesso.\nIl gruppo circolare forma un sottogruppo di C\u00d7, il gruppo moltiplicativo di tutti i numeri complessi non nulli. Poich\u00e9 C\u00d7 \u00e8 abeliano, segue che anche T lo \u00e8.\nLa notazione T per il gruppo circolare deriva dal fatto che T\"n\" (il prodotto diretto di T con s\u00e9 stesso \"n\" volte) \u00e8 geometricamente un \"n\"-toro. Il gruppo circolare \u00e8 quindi un 1-toro.\nIntroduzione elementare.\nUn modo per pensare al gruppo circolare \u00e8 che esso descrive come sommare gli \"angoli\", quando sono permessi solo angoli tra 0\u00b0 e 360\u00b0. Per esempio, il diagramma mostra come aggiungere 150\u00b0 a 270\u00b0. La risposta dovrebbe essere 150\u00b0 + 270\u00b0 = 420\u00b0, ma quando si pensa in termini del cerchio unitario, bisogna \"dimenticare\" il fatto che si \u00e8 fatto un giro attorno al cerchio. Quindi correggendo la risposta di 360\u00b0 ci d\u00e0 420\u00b0 \u2212 360\u00b0 = 60\u00b0.\nUn'altra descrizione \u00e8 in termini della ordinaria addizione, usando solo numeri tra 0 e 1. Per fare questo, si devono dimenticare le cifre prima della virgola decimale. Per esempio, calcolando 0.784 + 0.925 + 0.446 la risposta potrebbe essere 2.155, ma tirando via il 2, la risposta (nel cerchio unitario) \u00e8 0.155.\nStruttura topologica e analitica.\nIl gruppo circolare non \u00e8 solo un gruppo algebrico astratto. Esso ha una topologia naturale quando \u00e8 considerato come sottospazio del piano complesso. Poich\u00e9 la moltiplicazione e l'inversione sono funzioni continue su C\u00d7, il gruppo circolare ha la struttura di un gruppo topologico. Inoltre, poich\u00e9 il cerchio unitario \u00e8 un sottoinsieme chiuso e limitato del piano complesso, il gruppo unitario \u00e8 un sottogruppo chiuso di C\u00d7 (visto come gruppo topologico). Dal punto di vista topologico, il gruppo circolare \u00e8 compatto.\nSi pu\u00f2 dire di pi\u00f9. Il cerchio \u00e8 una variet\u00e0 topologica 1-dimensionale reale e la moltiplicazione e l'inversione sono mappe reali e analitiche sul cerchio. Questo d\u00e0 al gruppo circolare la struttura di un gruppo di Lie 1-dimensionale. In effetti, a meno di un isomorfismo, \u00e8 l'unico gruppo di Lie connesso, compatto1-dimensionale. Inoltre, ogni gruppo di Lie \"n\"-dimensionale, compatto e connesso \u00e8 isomorfo a T\"n\".\nIsomorfismi.\nIl gruppo circolare prende varie forme in matematica. Sono elencate alcune delle pi\u00f9 comuni. In particolare, si pu\u00f2 mostrare che\nL'insieme di tutte le 1\u00d71 matrici unitarie coincide chiaramente con il gruppo circolare; la condizione di unitariet\u00e0 \u00e8 equivalente alla condizione che gli elementi abbiano valore assoluto 1. Quindi, il gruppo circolare \u00e8 canonicamente isomorfo a U(1), il primo gruppo unitario.\nIl gruppo circolare \u00e8 quindi isomorfo al gruppo ortogonale speciale SO(2). Questo ha l'interpretazione geometrica che la moltiplicazione per un numero complesso unitario \u00e8 una rotazione proprio del piano complesso, e ogni tale rotazione \u00e8 di questa forma.\nRappresentazioni.\nLe rappresentazioni del gruppo circolare sono semplici da descrivere. Segue dal lemma di Schur che le rappresentazioni complesse irriducibili di un gruppo abeliano sono 1-dimensionali. Poich\u00e9 il gruppo circolare \u00e8 compatto, ogni rappresentazione \u03c1: T \u2192 \"GL\"(1, C) \u2245 C\u00d7, deve prendere valori in \"U\"(1)\u2245 T. Quindi, le rappresentazioni irriducibili del gruppo circolare sono gli omomorfismi tra il gruppo circolare e se stesso. Ogni tale isomorfismo \u00e8 nella forma\nQueste rappresentazioni sono tutte inequivalenti. La rappresentazione \u03c6-n \u00e8 la coniugata di \u03c6n,\nQueste rappresentazioni sono i caratteri del gruppo circolare. Il gruppo dei caratteri di T \u00e8 chiaramente un gruppo ciclico infinito generato da \u03c61:\nLe rappresentazioni irriducibili reali del gruppo circolare sono le rappresentazioni 1-dimensionali e le rappresentazioni\nche prendono valori in SO(2). Qui si hanno solo \"n\" interi positivi poich\u00e9 la rappresentazione formula_8 \u00e8 equivalente a formula_9."}
{"id": "1136051", "revid": "123898624", "url": "https://it.wikipedia.org/wiki?curid=1136051", "title": "Zoosafari Fasanolandia", "text": "Lo Zoosafari di Fasano e Fasanolandia \u00e8 un complesso turistico che include un giardino zoologico e un parco divertimenti situati a Fasano, in provincia di Brindisi.\nL'area si estende per trenta ettari e accoglie circa 3\u00a0000 animali di 200 specie diverse, che possono essere osservati lungo un percorso automobilistico (zoo safari). Particolarmente interessanti i gruppi di giraffe, zebre, leoni e orsi tibetani, nonch\u00e9 gli unici orsi polari in Italia.\nStoria.\nNegli anni 1970 l'azienda agricola Pedali, avente sede in una masseria di Fasano, decise di aprire un agriturismo con annesso uno zoo per attirare i clienti. Il parco fu aperto il 25 luglio 1973, Negli anni successivi venne aperto anche l'adiacente parco divertimenti, inizialmente chiamato Fantasilandia, e in seguito rinominato Fasanolandia.\nLo zoo safari.\nPartita con solo la sezione zoo safari, il parco oggi include:"}
{"id": "1136052", "revid": "80598", "url": "https://it.wikipedia.org/wiki?curid=1136052", "title": "Carlo Rossi (paroliere)", "text": "Ha utilizzato anche lo pseudonimo \"Giangrano\".\nBiografia.\nCarlo Rossi \u00e8 uno dei pi\u00f9 noti parolieri e discografici italiani; non va confuso con il musicista e discografico riminese, quasi omonimo, Carlo Alberto Rossi o con l'attore di teatro Carlo Rossi (Carlo Maria all'anagrafe) noto con il personaggio di Empirio de \"L'albero azzurro\".\nL'attivit\u00e0 di paroliere.\nL'inizio dell'attivit\u00e0 di Carlo Rossi come autore di testi per canzoni \u00e8 legato alla sua conoscenza, nel 1958, di un giovane musicista romano, Edoardo Vianello: costui compone delle musiche semplici e orecchiabili, ed ha bisogno di un paroliere che sappia legare ad esse dei testi altrettanto semplici ma non banali, e lo trova in Carlo Rossi, che per hobby scrive poesie e racconti spesso umoristici, che riesce ad applicare l'ironia e il divertimento nei testi delle canzoni.\nI due vengono fatti conoscere da un amico comune, Teddy Reno; fino a quel momento Rossi ha lavorato come impiegato, ma ha sempre avuto l'hobby dello scrivere.\nQuando Vianello ottiene un contratto discografico con la RCA anche Rossi, pur continuando a collaborare con il cantautore romano, inizia a comporre con altri musicisti che gravitano attorno alla stessa casa discografica, come Piero Piccioni, Roby Ferrante, Marcello Marrocchi.\nNel 1961 partecipa per la prima volta al Festival di Sanremo con una canzone cantata da Edoardo Vianello, \"Che freddo!\", che per\u00f2 viene eliminata.\nCon Vianello, oltre ai suoi grandi successi di quegli anni (come \"Il capello\", \"Abbronzatissima\", \"I Watussi\" e molte altre) scrive due canzoni per la giovane cantante torinese Rita Pavone: \"La partita di pallone\" e \"Sul cucuzzolo\".\nIl 1963 \u00e8 l'anno del grande successo di \"Cuore\", testo in italiano di un successo americano sempre per la Pavone.\nNel 1964 scrive il testo di un grande successo per la cantante Louiselle, \"Andiamo a mietere il grano\"; la cantante non bisser\u00e0 pi\u00f9 questo successo con i dischi successivi, ma si innamora di Rossi, e i due si sposano l'anno successivo.\nIl 1964 \u00e8 anche l'anno della sua seconda partecipazione al Festival di Sanremo con una canzone cantata da Paul Anka (su musica di Roby Ferrante) si tratta di \"Ogni volta\", che risulta essere uno dei 45 giri pi\u00f9 venduti dell'anno.\nDiscografico.\nNel 1966 Carlo Rossi \u00e8 tra i fondatori, con Ennio Morricone, Nico Fidenco e il discografico Vincenzo Micocci (tutti conosciuti negli anni alla RCA), di una nuova casa discografica, la Parade. Il progetto \u00e8 da un lato quello di continuare la ricerca di nuovi talenti, dall'altro quello di diffondere discograficamente le grandi colonne sonore.\nUno dei primi 45 giri pubblicati \u00e8 quello di un giovane cantautore napoletano, che si chiama Edoardo Bennato; in particolare Rossi e Micocci erano rimasti colpiti dalla canzone \"Era solo un sogno\", ed avevano provato a contattare Bobby Solo per proporgliela ma, poich\u00e9 l'artista romano non \u00e8 interessato, il disco viene pubblicato dalla Parade.\nL'attivit\u00e0 continua negli anni successivi, e tra gli artisti scoperti e lanciati sono da citare il gruppo napoletano degli Alunni del Sole, Donatella Moretti, i Calipop (che incisero una cover in italiano di \"Let's spend the night together\" dei Rolling Stones) e i Chetro &amp; Co di Ettore De Carolis, uno dei primi gruppi psichedelici italiani.\nPer la Parade incisero inoltre anche sua moglie Louiselle, Nancy Cuomo e Fausto Cigliano.\nCome ricordato, la casa discografica si caratterizza anche per il cospicuo numero di colonne sonore pubblicate, scritte da grandi musicisti come Armando Trovajoli, Luis Bacalov e, ovviamente, lo stesso Ennio Morricone.\nAll'inizio del 1970, per\u00f2, la casa discografica chiude: come ha raccontato Vincenzo Micocci in molte interviste, la Parade era rappresentata da un avvocato che aveva il vizio del gioco e fece sparire del denaro, per cui i soci decisero la chiusura dell'azienda.\nDopo questa esperienza, Rossi fonder\u00e0 la Erre."}
{"id": "1136055", "revid": "212348", "url": "https://it.wikipedia.org/wiki?curid=1136055", "title": "Dunmeh", "text": "Dunmeh o d\u00f6nmeh (in turco \"convertiti\") \u00e8 termine utilizzato per riferirsi ad un gruppo di cripto-ebrei dell'Impero ottomano seguaci di Sabbatai Zevi, formalmente convertiti all'islam nel 1666, identificati anche col nome di \"Sel\u00e2nikli\" (che significa \"persone da Tessalonica\"). Per quanto costoro si considerassero ancora appartenenti a una forma di ebraismo, non erano riconosciuti come tali dalle autorit\u00e0 ebraiche rabbiniche. \nLa conversione di Zevi, avvenuta nel 1666, se autentica o forzosa, rimane oggetto di dibattito. L'opinione comune \u00e8 che i dunmeh si mostrassero musulmani in pubblico ma che continuassero segretamente a professare l'ebraismo per evitare di essere discriminati come \"dhimmi\". I dunmeh erano una delle branche principali dei sabbatiani, cio\u00e8 tutti quei movimenti ebraici che consideravano Zevi come messia.\nOrigini della dottrina dunmeh.\nLa dottrina dei dunmeh deve i natali al predicatore ebraico Sabbatai Zevi, vissuto nel secolo XVII nella Turchia ottomana e al suo successore, Jacob Frank, vissuto in Polonia nel XVIII secolo. Si tratta di due tra i numerosi presunti messia venerati dai movimenti messianici e cabbalistici ebraici: tuttavia questa dottrina non \u00e8 rimasta confinata a una cerchia ristretta, ma ha interessato nei secoli successivi numerose nazioni e, per lo pi\u00f9, i ceti aristocratico-nobiliari, superando i territori di origine anche grazie all'estrema mobilit\u00e0 ebraica.\nI contenuti pi\u00f9 conosciuti della dottrina sabbatista.\nL'ideologia religiosa dei Dunmeh del XVII secolo ruotava principalmente intorno ai Diciotto Precetti, una versione ampliata dei Dieci Comandamenti in cui il monito contro l'adulterio \u00e8 spiegato come una misura precauzionale piuttosto che come un divieto, probabilmente incluso per spiegare l'attivit\u00e0 sessuale antinomista del sabbatanesimo. I comandamenti aggiuntivi si occupano di definire i tipi di interazioni che possono verificarsi tra i Dunmeh e la comunit\u00e0 ebraica e musulmana. La pi\u00f9 importante di queste leggi di interazione era di evitare il matrimonio con gli ebrei o musulmani e di preferire le relazioni all'interno della setta sabbatiana. Nonostante ci\u00f2, essi mantennero legami sia con gli ebrei seguaci di Zevi che non si erano convertiti sia con i rabbini, insediando segretamente delle controversie all'interno dei Dunmeh concernenti la Legge mosaica.\nPer quanto riguarda le pratiche rituali e liturgiche, i Dunmeh seguivano tradizioni ebraiche e musulmane, spostandosi tra l'una e l'altra quando era necessario per integrarsi nella societ\u00e0 ottomana. Esteriormente musulmani e segretamente ebrei sabbatiani, i Dunmeh osservavano le festivit\u00e0 musulmane tradizionali come il Ramadan, ma allo stesso tempo celebravano lo Shabbat e le principali festivit\u00e0 ebraiche. Gran parte delle pratiche sabbatiane \u00e8 una combinazione di vari elementi della cabala, del sabbatianismo stesso, della Legge mosaica e del sufismo. Recitavano inoltre le preghiere sia in ebraico che in ladino, e osservavano dei rituali sulla commemorazione di eventi importanti nella vita di Zevi, oltre che ad interpretare la sua conversione islamica in modo cabalistico.\nGli influssi esoterici furono presenti fin dalla fondazione. Infatti il pi\u00f9 fedele seguace (nonch\u00e9 ispiratore) di Sabbatai Zevi, di cui si autoproclam\u00f2 profeta e di cui diverr\u00e0 successore, tale Nathan di Gaza (o Ghazzati), fu un grande esperto della cabala e ader\u00ec agli insegnamenti del celebre mistico ebraico Isaac Luria, vissuto nel XVI secolo."}
{"id": "1136059", "revid": "339392", "url": "https://it.wikipedia.org/wiki?curid=1136059", "title": "Forland", "text": ""}
{"id": "1136062", "revid": "99767645", "url": "https://it.wikipedia.org/wiki?curid=1136062", "title": "Mark Foster", "text": "Specializzato nello stile libero ha vinto numerose medaglie ai Mondiali di nuoto e a quelli Europei. \u00c8 stato alfiere della Gran Gretagna ai Giochi olimpici di Pechino 2008. Nel 2017 ha fatto coming out come omosessuale."}
{"id": "1136064", "revid": "767487", "url": "https://it.wikipedia.org/wiki?curid=1136064", "title": "Coppa Intertoto UEFA 2000", "text": "La Coppa Intertoto UEFA 2000 vede vincitrici l'Udinese, il Celta Vigo e lo . Tali squadre accedono alla Coppa UEFA 2000-2001. Di seguito sono riportati i risultati della competizione:\nPrimo turno.\n\"Andata 18 e 19 giugno, ritorno 25 e 26 giugno.\"\nSecondo turno.\n\"Andata 1 e 2 luglio, ritorno 8 e 9 luglio.\"\nTerzo turno.\n\"Andata 15 e 16 luglio, ritorno 22 luglio.\"\nSemifinali.\n\"Andata 26 luglio, ritorno 2 agosto.\"\nFinali.\n\"Andata 8 agosto, ritorno 22 agosto.\""}
{"id": "1136066", "revid": "63363", "url": "https://it.wikipedia.org/wiki?curid=1136066", "title": "Geminate", "text": ""}
{"id": "1136073", "revid": "729019", "url": "https://it.wikipedia.org/wiki?curid=1136073", "title": "Nazionale di pallacanestro dell'Unione Sovietica", "text": "La nazionale di pallacanestro dell'Unione Sovietica, selezione dei migliori giocatori di pallacanestro di nazionalit\u00e0 sovietica, ha rappresentato l'Unione Sovietica nelle competizioni internazionali di pallacanestro, in un periodo di tempo che va dal 1935, anno della affiliazione alla FIBA, al 1991, anno della dissoluzione dello stato. Era gestita dalla defunta Federazione cestistica dell'Unione Sovietica.\nStoria.\nAffiliata alla FIBA sin dal 1935, ha ottenuto la sua prima vittoria agli europei maschili disputati in Cecoslovacchia nel 1947.\nRisulta essere, a tutt'oggi, forte dei suoi due tornei olimpici e tre mondiali vinti, la seconda migliore nazionale della storia cestistica dopo gli Stati Uniti.\nMemorabile fu la finale delle Olimpiadi di Monaco di Baviera del 1972, in cui vinsero la loro prima medaglia d'oro, anche se ci furono contestazioni da parte statunitense.\nSi \u00e8 dissolta nel 1991 e ha partecipato alle Olimpiadi di Barcellona 1992 come \"squadra unificata\", rappresentante cio\u00e8 le repubbliche affiliate alla Comunit\u00e0 degli Stati Indipendenti."}
{"id": "1136074", "revid": "838137", "url": "https://it.wikipedia.org/wiki?curid=1136074", "title": "Kieren Perkins", "text": "Specializzato nello stile libero ha vinto due ori e due argenti ai Giochi olimpici, inoltre, miglior\u00f2 per tre volte il record del mondo dei 1500\u00a0m stile libero.\nCarriera.\nDopo aver vinto la sua prima medaglia nel 1989 ai Campionati australiani, nel 1990 partecipa ai Giochi del Commonwealth del 1990, vincendo la medaglia d'argento sui 1500 metri stile libero. Dopo quei Giochi, la carriera Perkins sub\u00ec un'impennata, e si present\u00f2 da favorito l'anno successivo ai mondiali di Perth, dove tuttavia fu battuto in finale per soli 22 centesimi dal tedesco J\u00f6rg Hoffmann, che stabil\u00ec un nuovo tempo record del mondo.\nNel 1992 Perkins abbass\u00f2 il record mondiale di Hoffmann, con un tempo di 14:48.40 a Sydney, e vinse poi i 1500 metri stile libero alle Olimpiadi del 1992 a Barcellona, abbassando il suo record di 5 secondi e fissandolo a 14:43.48, battendo il connazionale Glen Housman e lo stesso Hoffmann. Perkins da aprile deteneva anche il record mondiale dei 400 metri, ma a Barcellona fu battuto per soli 16 centesimi dal russo Evgenij Sadovyj, che con 3.45\"00 gli tolse anche il mondiale.\nNel 1994 ai Giochi del Commonwealth a Victoria, in Canada, Perkins vinse 400 e 1500 m stile libero, battendo in quest'ultima gara il record del mondo e, di passaggio, anche il record degli 800\u00a0m. (gli 800 metri non era un singolo evento ai giochi). Il record dei 400 metri lo batter\u00e0 ai mondiali, sempre nel 1994, a Roma, vincendo la gara in 3'43\"80, tempo che resister\u00e0 fino all'avvento di Ian Thorpe, che lo migliorer\u00e0 solo nel 1999. Ai mondiali vinse anche i 1500\u00a0m, anche se con un tempo pi\u00f9 alto di quello degli anni precedenti, 14'50\"52, e a fine anno sar\u00e0 nominato Nuotatore dell'anno.\nPrima dei Giochi olimpici di Atlanta, nel 1996, Perkins era dato fuori forma e il favorito sui 1500 m stile libero alle Olimpiadi era il connazionale Daniel Kowalski. In batteria Perkins conferm\u00f2 il non felice momento, almeno apparentemente, qualificandosi per la finale come ottavo per soli 24 centesimi di secondo. Partito dalla corsia otto, in realt\u00e0 Perkins domin\u00f2 la finale e fu l'unico a scendere sotto i 15 minuti (14:56.40), sopravanzando Kowalski. Pur essendo il detentore del record mondiale, Perkins non era riuscito a qualificarsi per i 400 metri olimpici in aprile, ai campionati australiani, finendo solo terzo.\nDopo il trionfo di Atlanta, alcuni commentatori furono sorpresi quando Perkins decise di continuare con il nuoto, anche perch\u00e9 era apparso un altro australiano che avrebbe potuto oscurarlo in futuro, Grant Hackett. Tuttavia, con le Olimpiadi del 2000 che si svolgevano a Sydney, Perkins. decise di continuare a gareggiare, e vinse l'argento, dietro a Hackett, sui 1500 metri olimpici."}
{"id": "1136075", "revid": "44638", "url": "https://it.wikipedia.org/wiki?curid=1136075", "title": "Nazionale di pallacanestro sovietica", "text": ""}
{"id": "1136076", "revid": "44638", "url": "https://it.wikipedia.org/wiki?curid=1136076", "title": "Nazionale di pallacanestro dell'URSS", "text": ""}
{"id": "1136082", "revid": "3115", "url": "https://it.wikipedia.org/wiki?curid=1136082", "title": "Beatniks", "text": ""}
{"id": "1136085", "revid": "141388", "url": "https://it.wikipedia.org/wiki?curid=1136085", "title": "Dadullah", "text": ""}
{"id": "1136086", "revid": "298229", "url": "https://it.wikipedia.org/wiki?curid=1136086", "title": "Chris Thompson (nuotatore)", "text": "Specializzato nello stile libero ha vinto una medaglia di bronzo alle Olimpiadi di Sydney 2000 nei 1500\u00a0m sl."}
{"id": "1136092", "revid": "47767", "url": "https://it.wikipedia.org/wiki?curid=1136092", "title": "J\u00e9r\u00f4me Duquesnoy il Giovane", "text": "Biografia.\nFiglio di J\u00e9r\u00f4me il Vecchio, scultore di corte dell'arciduca Alberto d'Asburgo, governatore dei Paesi Bassi, apprese l'arte di suo padre e nel 1621 raggiunse a Roma il fratello maggiore Fran\u00e7ois: fu quindi a Madrid, dove lavor\u00f2 presso la corte di Filippo IV di Spagna, a Firenze, con l'orefice Andr\u00e9 Ghysels, e poi di nuovo a Roma, dove raggiunse il fratello gravemente malato.\nDopo la morte a Livorno di Fran\u00e7ois (1642), J\u00e9r\u00f4me decise di tornare in patria, dove l'arciduca Leopoldo Guglielmo d'Austria, scelto quale governatore dei Paesi Bassi spagnoli da Filippo IV, lo nomin\u00f2 statuario di corte.\nTra le sue opere maggiori si ricordano le grandi statue degli apostoli Paolo, Tommaso, Bartolomeo e Matteo per la Collegiata di \"Santa Gudula\" a Bruxelles; il \"Cristo in Croce\" in avorio del \"Grande Beghinaggio\" di Malines; le statue dei santi dell'\"Abbazia di San Michele\" ad Anversa; un \"Ratto di Ganimede\" per lo scultore di Malines Luc Faid'herbe e il Mausoleo del vescovo di Gand Antoine Triest.\nAccusato di sodomia da due suoi giovani allievi, venne processato dagli scabini di Gand e condannato a morte: il 28 settembre del 1654 venne legato ad un palo, strangolato ed il suo corpo ridotto in cenere sulla Piazza del grano di Gand."}
{"id": "1136097", "revid": "1835016", "url": "https://it.wikipedia.org/wiki?curid=1136097", "title": "Giochi mondiali", "text": "I Giochi mondiali, chiamati World Games in lingua inglese, sono una manifestazione sportiva che comprende competizioni di molte discipline che non sono inserite nel programma dei Giochi olimpici. La prima edizione si \u00e8 tenuta nel 1981.\nI World Games sono organizzati e gestiti dall'International World Games Association (IWGA), sotto il patrocinio del Comitato Olimpico Internazionale (CIO).\nIn alcuni casi gli sport che facevano parte dei World Games sono entrati nel programma olimpico, come il triathlon, o sono stati sport olimpici in passato. La presenza nelle passate edizioni dei World Games \u00e8 uno dei criteri utilizzati dal CIO per selezionare nuove discipline olimpiche. Tuttavia, il fatto che il CIO abbia l'intenzione di limitare il numero dei partecipanti alle Olimpiadi al di sotto dei 10.500 atleti, rende difficile che molti degli sport dei World Games divengano discipline olimpiche.\nMedagliere.\nNelle 10 edizioni dei giochi sin qui disputate la Russia (Unione Sovietica nell'edizione 1989) si \u00e8 aggiudicata il medagliere in 4 occasioni (2001, 2005, 2009 e 2017), l'Italia in 3 (1985, 1989 e 2013), gli Stati Uniti d'America in 2 (1981 e 1997) e una volta la Germania (partecip\u00f2 come Germania Ovest nelle prime tre edizioni) nel 1993."}
{"id": "1136098", "revid": "32698", "url": "https://it.wikipedia.org/wiki?curid=1136098", "title": "U(1)", "text": ""}
{"id": "1136099", "revid": "32698", "url": "https://it.wikipedia.org/wiki?curid=1136099", "title": "SO(2)", "text": ""}
{"id": "1136101", "revid": "32698", "url": "https://it.wikipedia.org/wiki?curid=1136101", "title": "SU(5)", "text": ""}
{"id": "1136102", "revid": "161273", "url": "https://it.wikipedia.org/wiki?curid=1136102", "title": "Radio 19", "text": ""}
{"id": "1136106", "revid": "32741", "url": "https://it.wikipedia.org/wiki?curid=1136106", "title": "Superficie minima (geometria)", "text": ""}
{"id": "1136112", "revid": "486946", "url": "https://it.wikipedia.org/wiki?curid=1136112", "title": "Francisco de Mello", "text": ""}
{"id": "1136119", "revid": "1543377", "url": "https://it.wikipedia.org/wiki?curid=1136119", "title": "Peugeot Type 3", "text": "La Peugeot Type 3, anche denominata Peugeot 2 HP, era un'autovettura prodotta tra il 1891 ed il 1894 dalla Casa automobilistica francese Peugeot.\nProfilo.\nLa \"Type 2\", lanciata il 12 aprile 1891, venne ben presto giudicata troppo rudimentale dallo stesso Armand Peugeot, sebbene fosse ispirata all'innovativa Stahlradwagen costruita da Gottlieb Daimler e Wilhelm Maybach gi\u00e0 nel 1889; inoltre non stava avendo il successo commerciale sperato. Pertanto, Armand Peugeot decise di evolvere la \"Type 2\" in un nuovo modello, limandone lacune ed imperfezioni e rendendola meno rudimentale e pi\u00f9 pratica.\nNel settembre 1891 fu lanciato il nuovo modello, battezzato \"Type 3\". Questa nuova vettura manteneva la stessa struttura della \"Type 2\", con scocca in legno fissata ad un telaio tubolare, cos\u00ec come il sistema di raffreddamento con l'acqua canalizzata nei tubi del telaio. Le novit\u00e0 stavano innanzitutto in una configurazione della carrozzeria di tipo vis-\u00e0-vis, inoltre lo sterzo non era pi\u00f9 a semplice barra di comando, ma aveva una sorta di manubrio a T, pi\u00f9 comodo da utilizzare. Equipaggiata dallo stesso motore della \"Type 2\", la \"Type 3\" era 20 cm pi\u00f9 lunga, mentre la larghezza rimase uguale. La maggior lunghezza si era resa necessaria per poter permettere l'alloggiamento dei due posti in pi\u00f9, permettendo ai passeggeri di avere spazio a sufficienza per le gambe.\nIl motore, posizionato posteriormente, era un bicilindrico Daimler a V di 17\u00b0 con una cilindrata di 565 cm\u00b3 ed era alimentato tramite carburatore. Il sistema di distribuzione prevedeva le valvole di aspirazione in testa e quelle di scarico posizionate lateralmente.\nLa trazione era posteriore, con trasmissione finale a catena e cambio \"train baladeur\" a 4 marce. La potenza sviluppata era di soli 2 CV a 1000 giri/min e permetteva una velocit\u00e0 massima di 18\u00a0km/h.\nA differenza della \"Type 2\", la \"Type 3\" ebbe maggior successo: la sua fama si estese un po' ovunque in Francia. La \"Type 3\" aveva persino la possibilit\u00e0 di essere ordinata con accessori a pagamento: tra questi vi era un set di valigie da sistemare sulla parte anteriore dell'auto e una copertura a baldacchino in tessuto, che permetteva di riparare la vettura dalle intemperie (nei limiti del possibile, data la particolare struttura della copertura).\nFino a tutto il 1893, la \"Type 3\" fu l'unica Peugeot in listino: solo a partire dall'anno seguente le vennero affiancati nuovi modelli di fasce differenti. Durante la sua produzione, protrattasi fino al 31 dicembre 1894, la \"Type 3\" fu venduta in 64 esemplari."}
{"id": "1136120", "revid": "124589602", "url": "https://it.wikipedia.org/wiki?curid=1136120", "title": "Fulco Lanchester", "text": "Biografia.\nProfessore emerito di Diritto costituzionale italiano e comparato nell'Universit\u00e0 di Roma \"La Sapienza\", i suoi interessi sono prevalentemente indirizzati sui temi della rappresentanza politica, dei sistemi elettorali, delle forme di Stato e di governo, della storia costituzionale e del pensiero giuridico italiano e tedesco.\n\u00c8 stato preside della Facolt\u00e0 di Scienze politiche dal 1999 al 2008, pro-rettore dell'Universit\u00e0 di Roma \"La Sapienza\" dal 2009 al 2010, direttore del Dipartimento di Teoria dello Stato dal 1993 al 1999 e nel 2011, direttore del Dipartimento di Scienze politiche dal 2012 al 2015.\n\u00c8 stato coordinatore generale della rivista \"Nomos-Le attualit\u00e0 nel diritto\", edita dall'Istituto Poligrafico dello Stato, di cui \u00e8 attualmente direttore responsabile .\nDirige la collana \"Archivio di storia costituzionale e di teoria della costituzione\" presso l'editore Giuffr\u00e8 (Milano) e i \"Quaderni di Nomos\" presso Wolters Kluwer-Cedam (Milano-Padova); \u00e8 componente dei Comitati scientifici di numerose riviste tra cui: \"Quaderni costituzionali; Rassegna parlamentare; Revista de derecho constitucional europeo; Il politico\".\nDal 1\u00ba dicembre 2010 \u00e8 stato eletto tra i presidenti della \"Lega per il collegio uninominale\"; dal gennaio 2014 \u00e8 presidente della Fondazione \"Paolo Galizia-Storia e Libert\u00e0\", istituita da Mario Galizia."}
{"id": "1136130", "revid": "180559", "url": "https://it.wikipedia.org/wiki?curid=1136130", "title": "Paperino e il feticcio", "text": "Paperino e il feticcio (in originale Donald Duck in \"Voodoo Hoodoo\") \u00e8 una storia a fumetti di Carl Barks, pubblicata per la prima volta su \"Donald Duck Four Color\" 238 dell'agosto 1949, e in Italia su \"Topolino\" 7-9 (ottobre-dicembre 1949).\nTrama.\nMentre passeggia per le vie di Paperopoli, Paperino ascolta alcuni discorsi di alcuni cittadini, che affermano di aver visto uno zombie (chiamato nella versione italiana Gongoro, Bombie in quella originale) in giro. Il papero si imbatte proprio nello zombie, che gli consegna un feticcio (una specie di pupazzetto simile ad una bambola voodoo). Una volta a casa, Paperino si punge accidentalmente con una spina nascosta nella pancia del feticcio e perde i sensi. Venuto a sapere della notizia, Zio Paperone si reca a casa del nipote e racconta che il feticcio, in realt\u00e0, era destinato a lui. Molti anni prima, infatti, il ricco papero aveva raso al suolo un villaggio africano dello stregone Matumbo (Foola Zoola in originale) per sottrarre le terre agli abitanti e costruire cos\u00ec la sua piantagione di chiodi di garofano. Lo stregone, per vendicarsi, decise di punire Paperone avvelenando una spina nascosta nel feticcio, per poi consegnarglielo dal Gongoro. All'epoca, Paperone era fisicamente identico a Paperino e questo ha portato lo zombie a consegnare il pupazzo al destinatario sbagliato. Paperino viene inoltre a sapere che il filtro magico ha il potere di far diventare di dimensioni microscopiche la vittima e decide cos\u00ec di recarsi in Africa per trovare un antidoto; Qui, Quo, Qua, che avevano il compito di tenere sotto controllo il Gongoro (tornato nel frattempo a casa loro), ottengono i soldi per andare anch'essi in Africa. Il Gongoro, infatti, riesce a vincere, inconsapevolmente, un barile di denaro partecipando ad una audizione. Durante la spedizione, il quintetto si imbatte in un uomo microscopico: il professor Cornelius Zampiron, anche lui vittima del potere del filtro. Il professore disegna una mappa a Paperino per aiutarlo a trovare il villaggio di Matumbo. Una volta trovato, quest'ultimo rivela al papero che il potere del filtro si era ormai esaurito al momento della puntura. Paperino, dalla contentezza, si lascia sfuggire di bocca il nome di Zio Paperone e lo stregone, capendo la parentela tra i due, decide di punirlo con un nuovo incantesimo. Paperino viene rinchiuso in un recinto eretto da delle palizzate, ma i nipotini riescono a portarlo in salvo. Subito dopo, i quattro decidono di legare dei materassini ai piedi del Gongoro e di farlo cadere da un dirupo in modo che lo zombie colpisca tutti i membri della trib\u00f9 che li stavano inseguendo. I paperi riescono cos\u00ec definitivamente a scappare ed a tornare a casa.\nLa traduzione italiana.\nNella versione italiana della storia la parola \"zombie\" viene tradotta con il termine (inventato per l'occasione) \"gongoro\". Questa scelta \u00e8 stata probabilmente dettata dal fatto che all'epoca, in Italia, la figura dello zombie era pressoch\u00e9 sconosciuta ed \u00e8 rimasta inalterata nelle successive ristampe ed \u00e8 stata adottata anche nella traduzione italiana della Saga di Paperon de' Paperoni di Don Rosa, dove appunto appare il personaggio del gongoro. Sempre nell'edizione originale lo zombie possiede un nome proprio (Bombie) eliminato dall'adattamento in lingua italiana dove viene solamente indicato con un generico \"il gongoro\". \nCuriosamente, nella prima traduzione italiana fu aggiunto un riferimento al ciclista Fausto Coppi: la domanda che il presentatore del quiz rivolge al Gongoro recita infatti \"Se voi foste una lumaca, cosa direste a Fausto Coppi?\", traducendo arbitrariamente l'originale \"\"If you were a mussel, what would you say to a postman?\" (\"Se voi foste una cozza, cosa direste a un postino?\")\". Nelle revisioni successive il riferimento fu eliminato.\nLa censura.\nNonostante siamo molto lontani dall'attuale concetto di zombie diffusosi soltanto di recente nell'immaginario del genere horror (lo zombie della storia non \u00e8 infatti un \"morto vivente\" bens\u00ec un individuo sospeso tra la vita e la morte da una maledizione vud\u00f9) la Western Printing decide di censurare alcuni aspetti della storia considerati troppo \"macabri\" per il target di bambini: le orbite vuote dello zombie disegnato da Barks vengono sostituite da palpebre semichiuse e la parola \"dead\" (morto), pronunciata pi\u00f9 volte dai protagonisti, viene sostituita con \"done for\" (spacciato).\nLa Disney ha comunque per anni sconsigliato la ristampa di tale storia ai propri editori, sia per i temi trattati, sia per il modo quasi caricaturale in cui sono disegnati gli uomini di colore (naso e labbra particolarmente prominenti, anello al naso, denti aguzzi). Quando, nel 1986, la storia viene stampata per la seconda volta negli Stati Uniti (nel secondo volume della \"Carl Barks Library\") tutti gli stereotipi etnici sono eliminati, addolcendo i tratti del viso dei personaggi di colore (compreso un jazzista afro-americano che compare nella prima tavola).\nDa allora per le varie ristampe, soprattutto per gli albi americani, si utilizza questa versione \"politically correct\"\nLa Saga di Paperon de' Paperoni.\nAl momento di scrivere la Saga di Paperon de' Paperoni, biografia a fumetti di Zio Paperone, Don Rosa aveva inizialmente pensato di ignorare i fatti narrati in questa storia, per diverse ragioni: Paperone racconta infatti di avere bruciato un villaggio africano settant'anni prima, quando il suo aspetto era identico a quello di Paperino.\nOltre a non collimare cronologicamente con gli altri eventi della \"Saga\", il crudele gesto del giovane Paperone si scontrava con il personaggio che Don Rosa stava delineando: un Paperone sempre onesto, con un profondo senso della morale.\nDon Rosa ha deciso poi di ignorare il riferimento temporale (il \"settant'anni fa\" pronunciato da Paperone), risolvere l'incongruenza della somiglianza con Paperino interpretando tale fatto come un travestimento del giovane Paperone, e di interpretare l'incendio del villaggio africano come l'unico gesto malvagio commesso da Paperone, facendone quindi il fulcro dell'undicesimo capitolo (\"Il cuore dell'impero\") e causa scatenante di tutti gli eventi futuri della \"Saga\".\nNel disegnare lo zombie/gongoro e gli altri personaggi africani Don Rosa si \u00e8 rifatto alla versione censurata della storia."}
{"id": "1136132", "revid": "15756", "url": "https://it.wikipedia.org/wiki?curid=1136132", "title": "Falco cherrug", "text": "Il falco sacro (Falco cherrug) \u00e8 un falconide di notevoli dimensioni il cui areale comprende Europa, Asia e Africa. Nonostante la sacralit\u00e0 dei falchi presso numerose culture antiche, per esempio quella egizia, il nome italiano di \"sacro\", come il corrispondente inglese \"saker\", traslittera l'arabo \u0635\u0642\u0631 (\"saqar\") che significa semplicemente \"falco\".\nDistribuzione e habitat.\nQuesta specie abita la regione che va dall'estremo oriente europeo, attraverso l'Asia, fino alla Manciuria. I suoi membri sono soprattutto migratori, a eccezione di quelli che vivono nelle regioni pi\u00f9 meridionali dell'areale, e svernano in Etiopia, nella penisola arabica, nell'India settentrionale e in Cina occidentale. Durante la fine dell'ultima era glaciale - dai 40.000 ai 10.000 anni fa - visse anche in Polonia (Tomek &amp; Bochenski 2005). \u00c8 raramente nidificante in Italia.\nIl falco sacro \u00e8 un predatore delle praterie aperte o con pochi alberi.\nMorfologia.\nIl falco sacro presenta dimensioni maggiori rispetto al lanario e quasi uguali a quelle del girfalco, con una lunghezza di 47\u201355\u00a0cm e un'apertura alare di 105\u2013129\u00a0cm. Le larghe ali smussate gli conferiscono una forma simile al girfalco, ma il piumaggio \u00e8 pi\u00f9 simile a quello del lanario. \u00c8 un carnivoro e solitamente caccia la preda in un inseguimento orizzontale, piuttosto che piombandole addosso dall'alto come il pellegrino, e si nutre soprattutto di roditori e, pi\u00f9 raramente, di uccelli.\nI falchi sacri presentano la regione superiore del ventre di colore bruno, in contrasto con le remiganti primarie, che sono grigie. La testa e il dorso sono bruno pallido, con striature che scendono verso il petto. I maschi e le femmine sono simili, cos\u00ec come gli esemplari giovani, sebbene questi ultimi tendano ad essere di colore bruno pi\u00f9 opaco. Il richiamo \u00e8 un acuto \"kiy-ee\".\nGli adulti si distinguono dal lanario dal momento che questo ha il dorso grigio-azzurro e il ventre biancastro. Comunque, i giovani di entrambe le specie sono molto simili, nonostante il lanario non abbia le cosce tutte scure come quelle del sacro.\nUn'ulteriore complicazione \u00e8 dovuta al fatto che gli esemplari asiatici hanno il dorso striato di grigio; questi si distinguono dal lanario per le dimensioni, la struttura e per la presenza di una debole striscia di mustacchi. I falchi sacri dell'estremo angolo nord-orientale dell'areale, quelli dei monti Altai, sono leggermente pi\u00f9 grandi, hanno un colore pi\u00f9 scuro e presentano un numero maggiore di macchie sul ventre rispetto a quelli delle altre popolazioni. Questi, conosciuti come falchi degli Altai, sono stati scambiati in passato per una specie distinta (\"Falco altaicus\") o per degli ibridi di falco sacro e girfalco, ma gli autori moderni (per esempio Orta 1994) credono che siano una razza particolare di falco sacro, ipotesi, questa, che verr\u00e0 convalidata quando verranno compiuti degli studi approfonditi sulla loro genetica delle popolazioni ed ecologia.\nNidificazione.\nNon costruisce un nido, ma depone le sue 3-6 uova sul suolo o, sugli alberi, in vecchi nidi di ramoscelli realizzati e utilizzati da altri grandi uccelli, come corvi, cornacchie o poiane. Comunque, possono anche occasionalmente deporre le uova in nidi costruiti su pendici rocciose.\nConservazione.\nBirdLife International classifica questo uccello in pericolo, a causa del rapido declino delle popolazioni, specialmente nelle aree riproduttive dell'Asia centrale. La causa principale del declino \u00e8 la cattura, soprattutto illegale, degli uccelli, per la falconeria. La popolazione attuale venne stimata nel 2004 tra i 7200 e gli 8800 individui maturi."}
{"id": "1136134", "revid": "1610933", "url": "https://it.wikipedia.org/wiki?curid=1136134", "title": "Falco sacro", "text": ""}
{"id": "1136135", "revid": "115944034", "url": "https://it.wikipedia.org/wiki?curid=1136135", "title": "Mann gegen Mann", "text": "Mann gegen Mann \u00e8 il terzo e ultimo singolo dell'album dei Rammstein \"Rosenrot\".\nLa canzone.\nIl testo tratta dell'omosessualit\u00e0. Il titolo \u00e8 ispirato alla canzone \"Mujer contra mujer\" (donna contro donna) del gruppo spagnolo Mecano attivo negli anni ottanta e nei primi anni novanta, canzone anch'essa trattante il tema dell'omosessualit\u00e0, per\u00f2 al femminile. Sono presenti diversi riferimenti e metafore riguardanti l'argomento trattato:\n\"\"Warm\" vuol dire caldo, ma anche omosessuale.\n\"Glied\" vuol dire anello, ma pu\u00f2 essere inteso anche come membro, pene.\n\"Gegen\" e \"gay gen\"\" suonano uguali. Il primo vuol dire \"contro\", il secondo \"gay per\" (a favore di).\nLa parte musicale nacque da un giro di basso scritto da Oliver Riedel, il resto fu completato poi da Christian Lorenz, Richard Kruspe e Till Lindemann. "}
{"id": "1136136", "revid": "1543377", "url": "https://it.wikipedia.org/wiki?curid=1136136", "title": "Peugeot Type 4", "text": "La Type 4 fu un'autovettura prodotta in unico esemplare dalla Peugeot nel 1892.\nProfilo.\nSe le autovetture dell'epoca erano oggetti per pochissimi, la Peugeot Type 4 del 1892 era addirittura un pezzo unico: realizzata su misura appositamente per il Bey di Tunisi, Al\u00ec III Beyen, ossia la carica pi\u00f9 alta dopo il sultano. Egli fu governatore della citt\u00e0 di Tunisi, all'epoca dell'impero ottomano, ancora esistente, e durante il protettorato francese della citt\u00e0 stessa. Ovviamente oggigiorno il valore di tale vettura \u00e8 inestimabile. Realizzata sulla base delle Type 2 e Type 3, dalla prima venne ripreso il telaio con il medesimo passo di 1.4 m, mentre dalla seconda venne ripresa la scocca a 4 posti, debitamente modificata per poter essere montata sul telaio tubolare della Type 2. Da qui, poi, si procedette a tutta una serie di affinamenti e migliorie piuttosto sostanziosi, volti a soddisfare il gusto dell'acquirente. Venne montata una capote in tessuto decorata con motivi floreali; allo stesso modo e con gli stessi motivi venne completamente decorata anche la scocca in legno, a tal punto che la vettura venne soprannominata \"Marguerite\". Inoltre venne montato un nuovo motore, vale a dire un bicilindrico a V da 1026 cm\u00b3 in grado di erogare fino a 4 CV di potenza massima a 1000 giri/min. Infine, vennero allargate le carreggiate, da 1.15 della Type 3 a 1.21 ed 1.23 m, rispettivamente per l'avantreno ed il retrotreno. Nonostante il passo accorciato, la vettura era lunga 2.62 m, 12 cm in pi\u00f9 rispetto alla contemporanea Type 3. La velocit\u00e0 massima era di 25\u00a0km/h."}
{"id": "1136137", "revid": "1632387", "url": "https://it.wikipedia.org/wiki?curid=1136137", "title": "Tahiti 80", "text": "La formazione dei Tahiti 80 viene alla luce nel 1993 dall'idea di Xavier Boyer (voce) e Pedro Resende (basso). Luogo di nascita \u00e8 Rouen, la capitale della Normandia. I due ragazzi frequentano l'universit\u00e0 e hanno la passione per Beatles, Kinks e per la musica pop rock d'oltremanica, che in quell'epoca \u00e8 in piena fase britpop.\nIl nome che si scelgono deriva da una maglietta che il padre di Boyer aveva acquistato nel 1980 durante una vacanza in Polinesia. Le prime session in casa sono impostate su questa linea e portano alla realizzazione di un paio di demo.\nNel 1994 il duo diventa trio, con l'ingresso del chitarrista Mederic Gontier, mentre l'anno dopo si allarga a quartetto, con l'arrivo del bassista Sylvain Marchand.\nUn anno ancora e esce il primo lavoro ufficiale del gruppo, un EP intitolato \"20 Minutes\". I Tahiti 80 cominciano a farsi un nome a Parigi e nel nord della Francia suonando nei locali e poi sfornando un altro EP, \"I.S.A.A.C.\". I tempi per il primo full-length sono maturi e nel 2000 la Atmospherique distribuisce \"Puzzle\". Inizialmente diffuso solo in Francia, l'album verr\u00e0 distribuito e apprezzato solo negli anni successivi nel resto d'Europa. \"Extra Pieces\" segue l'anno dopo. Trame aeree e sapienza compositiva, ma rispetto ai maestri inglesi i Tahiti 80 sviluppano uno stile pi\u00f9 leggero e istintivo, un pop rock pi\u00f9 fresco e ironico, carico di vitalit\u00e0 ma allo stesso tempo maturo, personale e raffinato. Il loro tocco \u00e8 un po' nostalgico vintage fa s\u00ec che in patria comincino a paragonarli ai Daft Punk e agli Air, non tanto per lo stile quanto per il ruolo all'interno della rinnovata nouvelle vague musicale transalpina. Gli altri lavori sono \"Wallpaper for the Soul\" (Atmospheriques, 2002) e, per la Minty Fresh, \"A Piece of Sunshine\" (2004) e \"Fosbury\" (2005), distribuiti dalla Minty Fresh. Con loro lavorano in studio musicisti come Tore Johansson dei Cardigans, che riescono a fondere le istanze musicali dei quattro in un blend sonoro compatto e originale, in cui si incrociano tastiere anni sessanta, fiati, chitarre elettriche e acustiche, mellotron e la voce carismatica di Boyer, dal poco ortodosso accento inglese.\nNel 2005 esce anche un DVD dal titolo \"Changes\".Infine la loro canzone \"Big Day\" viene scelta da FIFA 07 come soundtrack"}
{"id": "1136141", "revid": "404449", "url": "https://it.wikipedia.org/wiki?curid=1136141", "title": "Carlo Muratori", "text": "Biografia.\nVive le prime esperienze giovanili come chitarrista rock e pop, nel 1975 inizia ad appassionarsi alla cultura popolare siciliana; gli usi tradizionali, i canti e le musiche della povera gente della sua terra. Si \u00e8 dedicato, quindi, per anni allo studio ed alla ricerca della musica di tradizione orale, collaborando fra l'altro con l'insigne studioso ibleo Antonino Uccello all'interno della sua Casa Museo di Palazzolo Acreide.\nNel 1977 ha formato I Cilliri, gruppo musicale con il quale ha divulgato alcuni dei canti popolari di lavoro, di lotta e d'amore portati alla luce con le sue ricerche. Con I Cilliri ha eseguito decine di concerti in tutta la Sicilia ed ha inciso due album: \"Sutta 'n velu\" (1979) e \"Dda bbanna a muntagna\" (1980).\nNel maggio 1987 ha pubblicato l'album \"Afrodite\", come solista: un album sperimentale, una musica di chiara matrice etnica, ma ripensata in chiave moderna. Insieme agli strumenti acustici tradizionali, si mescolano suoni di altre culture e suoni elettronici, canti popolari e nuove canzoni. Contaminando jazz, folk e pop, nel 1983 ha costituito l'associazione culturale Folkstudio-SR, con un ensemble musicale stabile con cui ha intrapreso campagne di ricerca sulla musica sacra siciliana di tradizione orale. Ha messo in scena \"Li tri chiova\", spettacolo di musica e poesia sui canti processionali del Venerd\u00ec Santo, e \"Stidda di l'Orienti \" sulle tradizioni natalizie.\nNel 1994 inizia la svolta cantautorale. Firma un contratto discografico con la CGD dell'epoca Warner, per la quale pubblica due dischi, di cui \u00e8 autore dei testi e compositore: \"Canti e Incanti\" (1994), e \"Stella Maris\" (1996). Con il primo vince il premio nazionale Piero Ciampi. Nel giugno del 1995 ha partecipato per Max-Generation al festival Sonoria di Milano. Due brani dell'album sono stati poi inseriti nella come colonna sonora de \"La Piovra 7\". Con \"Stella Maris\" ha vinto il primo premio nel referendum indetto da \"Vivere Giovani\" (del quotidiano \"La Sicilia\") come miglior album di autore siciliano del 1996.\nNel giugno del 1997, a Vercelli, \u00e8 stato invitato a rappresentare la Sicilia a Folkermesse, l'orchestra sperimentale di musica etnica formata da i musicisti italiani pi\u00f9 rappresentativi del genere (Ambrogio Sparagna, Riccardo Tesi, Daniele Sepe, Elena Ledda, Lucilla Galeazzi ed altri). Ha inciso nel dicembre 1997 \"Stidda di l'Orienti\", echi di canti natalizi della gente di Sicilia.\nA dicembre 1998 ha partecipato (in rappresentanza dell'Italia) all'IBM Word Music Festival di Belo Horizonte in Brasile, classificandosi al primo posto nella classifica di gradimento stilata dal pubblico e dalla critica della rassegna brasiliana.\nA marzo 1999, prodotto dall'AICS, ha pubblicato \"Pesah\", elaborazioni per coro polifonico ed orchestra da camera delle lamentazioni del Venerd\u00ec Santo in Sicilia. Sin dall'estate del 2000, nel periodo che va da fine luglio ai primi d'agosto, organizza e dirige \"Lithos - Transiti a sud est\", una rassegna nazionale di musica popolare e nuove tendenze, con degli itinerari tematici che attraversano la provincia di Siracusa. Nel contempo, \u00e8 impegnato in un rilevamento dei fenomeni etno-musicali degli Iblei siracusani, e da allora conduce una ricerca, con registrazioni sul campo, sui canti del lavoro e sulla musica sacra dei paesini della provincia.\nCollaborazioni.\nHa collaborato alla stesura di \"Thapsos\", il disco di Riccardo Tesi pubblicato da \"il manifesto\", per il quale ha scritto tre brani (\"Fammi ballare\" ed i testi di \"Largo Waltzer\" e \"Thapsos\"). Sempre per Tesi ha scritto \"Lune\", che apre il disco omonimo. Insieme al brano \"Thapsos\", \"Lune\" fa parte della colonna sonora del film \"Liscio\", di Claudio Antonini, con Laura Morante, premiato al recente Roma Film Festival.\nNel gennaio 2001 \u00e8 uscito \"Plica Polonica - non tagliate quella treccia\". Nel marzo 2004 la rivista \"World Music Magazine\" ha pubblicato la ri-masterizzazione in digitale dei due dischi in vinile dei Cilliri degli anni ottanta.\nMuratori collabora spesso con il mondo della scuola, dove tiene conferenze, laboratori musicali e lezioni-concerto sui temi della musica popolare.\nNel gennaio 2005 \u00e8 uscito \"Sicily\", raccolta di brani tradizionali siciliani. Con questo disco ha vinto il premio di Loano (provincia di Savona) per la musica popolare. Nel 2006 ha musicato per il teatro \"Il Vitalizio\", adattamento di Andrea Camilleri da Pirandello, per la regia di Walter Manfr\u00e8, messo in scena al Teatro Stabile di Catania e dal Teatro Vittorio Emanuele di Messina.\nNel 2007 ha composto la canzone d'apertura del film \"L'uomo di vetro\", di Stefano Incerti, per RAI Cinema e Red Film. \nCollabora al disco \"La breve estate\" (2008) di Massimiliano Larocca.\nA marzo 2008 \u00e8 uscito il disco \"La padrona del giardino\"."}
{"id": "1136150", "revid": "1331959", "url": "https://it.wikipedia.org/wiki?curid=1136150", "title": "Ningal", "text": "Ningal (\"La Grande Signora\") dea dei canneti e delle paludi, era la consorte del Dio sumero della Luna Nanna, figlia di Enki e di Ningikuga. Madre di Utu dio del Sole (il babilonese \u0160ama\u0161) e di Inanna (la babilonese I\u0161tar) dea dell'amore, della guerra e della fecondit\u00e0.\nEra venerata nella citt\u00e0 di Ur nel tempio E-Karzida.\nCome dea della citt\u00e0, appare nelle \"Lamentazioni per (la distruzione di) Ur\". Storicamente la citt\u00e0 fu assediata, conquistata e distrutta da popolazioni \"barbare\" dalle zone montuose di Elam e Sua, nell'epica il destino della citt\u00e0 \u00e8 voluto dall'ira di Enlil."}
{"id": "1136153", "revid": "1086846", "url": "https://it.wikipedia.org/wiki?curid=1136153", "title": "Football Club Internazionale 1958-1959", "text": "Stagione.\nUna rosa orfana di Lorenzi \u2014 col peso dell'attacco retto ora da Firmani e Angelillo, quest'ultimo miglior realizzatore stagionale \u2014 non seppe insidiare il duopolio di Milan e Fiorentina nella rincorsa al titolo, circoscrivendo dunque il proprio traguardo al gradino pi\u00f9 basso del podio. Da segnalare il battesimo di Corso, il quale esord\u00ec in Serie A il 23 novembre 1958 realizzando una settimana pi\u00f9 tardi un gol al Bologna che lo rese (a 17 anni e 97 giorni) il pi\u00f9 giovane marcatore interista in massima divisione. \nA livello di singoli risultati spiccarono i 7-0 conseguiti contro Mantova e Lione, punteggi che rappresentano le pi\u00f9 ampie affermazioni del club rispettivamente in Coppa Italia e in ambito europeo. Pur senza arricchire la bacheca, i meneghini \u2014 il cui campionato and\u00f2 in archivio col terzo posto \u2014 portarono in dote il titolo di capocannoniere vinto da Angelillo: capace di 33 realizzazioni in altrettante gare, il centravanti (autore peraltro di una cinquina alla S.P.A.L.) frantum\u00f2 il primato stabilito da Borel nella stagione 1933-34 con 32 reti. \nIl nuovo record si concretizz\u00f2 nella domenica conclusiva, con l'attaccante che elusa la guardia del laziale Carosi (cui, secondo una testimonianza dello stesso oriundo, ignoti promisero la ricompensa di un milione di lire qualora fosse riuscito a impedirgli il gol) firm\u00f2 una doppietta nel 4-0 ai biancocelesti. Con la stagione 1959-60 ormai alle porte, l'Inter cedette alla Juventus \u2014 protagonista nel confronto di campionato dell'abbandono del terreno di gioco sostenendone l'impraticabilit\u00e0 per via della nebbia \u2014 nella finale di Coppa Italia.\nOrganigramma societario.\nArea direttiva\nArea tecnica\nArea sanitaria\nStatistiche.\n\"Statistiche aggiornate al 13 settembre 1959\"."}
{"id": "1136156", "revid": "119697471", "url": "https://it.wikipedia.org/wiki?curid=1136156", "title": "Rosenrot (singolo)", "text": "Rosenrot \u00e8 un singolo dei Rammstein, presente nell'omonimo album \"Rosenrot\".\nLa canzone, era inizialmente prevista per il quarto album della band, \"Reise, Reise\", ma poi fu sostituita con \"Mein Teil\".\nIl testo \u00e8 ispirato a un poema di Johann Wolfgang von Goethe, Heidenr\u00f6slein. Il brano nacque da un giro di basso del cantante Till Lindemann.\nVideo musicale.\nIl video \u00e8 stato girato a M\u0103gura (vicino a Bra\u0219ov), in Romania, e ritrae la band come monaci itineranti giunti in un piccolo villaggio. La storia principale del video mostra uno dei monaci (interpretato dal cantante Till Lindemann) che si innamora di una delle ragazze locali (interpretata dall'allora modella rumena di 14 anni C\u0103t\u0103lina Lavric), che incontra durante una festa. Su sua richiesta, entra in casa sua e uccide i suoi genitori. Mentre esce di casa, la ragazza gli sorride brevemente prima di allarmare gli abitanti del villaggio, che lo catturano e lo bruciano sul rogo. Queste scene sono intercalate con i monaci, interpretati da tutti i membri della band, impegnati nell'autoflagellazione come atto di contrizione. Alla fine, i restanti cinque monaci lasciano il villaggio. "}
{"id": "1136167", "revid": "125473949", "url": "https://it.wikipedia.org/wiki?curid=1136167", "title": "Monte Battaglia", "text": "Monte Battaglia \u00e8 un'altura posta nel territorio del comune di Casola Valsenio (Ravenna), nell'Appennino tosco-romagnolo. \nIl toponimo, attestato nel medioevo come \"Monte de Batalla\" o \"Montis Battagliae\", ha origini incerte: secondo alcuni studiosi si riferirebbe ad una grande battaglia che vi sarebbe stata combattuta tra Goti e Bizantini nel VI secolo, mentre secondo altri la sua origine risalirebbe all'epoca della dominazione longobarda (VII-VIII secolo) e il termine \"battaglia\" costituirebbe un'alterazione del longobardo \"pataia\", cio\u00e8 \"straccio\" o, meglio, straccio o pezzo di stoffa che sventola.\nStoria.\nAll'epoca longobarda risale la torre eretta sull'altura (715\u00a0m s.l.m.), che fa parte della linea difensiva lungo il crinale tra il Senio e il Santerno, ai confini tra i territori occupati da questo popolo e quelli ancora in possesso dell'esarcato bizantino. La posizione del monte Battaglia ha in seguito continuato a rappresentare il punto focale delle sistemazioni militari poste a controllo e difesa delle valli dei due fiumi e della pianura tra Imola e Faenza.\nIl \"castrum de Monte de Battalla\" \u00e8 attestato per la prima volta in un documento del 1154, appartenendo ad Imola. Nel 1390 il senato di Bologna, a cui era pervenuto in possesso, decret\u00f2 la distruzione della rocca: l'incarico venne affidato a Ugolino di Boccadiferro con 500 guastatori.\nNel 1392 era in possesso degli Alidosi, che risistemarono la rocca, per passare quindi a Guidantonio Manfredi di Faenza. Il figlio di questi, Taddeo, signore di Imola, la rafforz\u00f2 contro i tentativi di conquista dello zio Astorgio, il quale tuttavia nel 1462 se ne impadron\u00ec con uno stratagemma, per essere quindi costretto a restituirla.\nLa rocca pass\u00f2 in seguito a Girolamo Riario e, da questi, a Caterina Sforza, signora di Imola. Nel 1494 venne fatto edificare un bastione addossato al lato nord della torre e tuttora conservato, opera di Bruchello, maestro da muro. Nel 1502 la rocca fu espugnata da Cesare Borgia, ma due anni dopo era gi\u00e0 sotto il dominio di Venezia e nel 1505 rientr\u00f2 in possesso della Santa Sede in nome della quale la citt\u00e0 di Imola vi teneva un \"castellano\". Nell'ottobre del 1506 vi pass\u00f2 papa Giulio II, diretto a Imola.\nNel corso del XVI secolo le opere fortificate furono superate dall'evoluzione della tecnica militare e anche Monte Battaglia perse importanza e prestigio, tanto che nel 1601 la citt\u00e0 di Imola non trov\u00f2 nessuno disposto ad assumere la carica di castellano. Vi venne ospitato per breve tempo un eremitaggio francescano, e nel 1640 Imola impose a Casola Valsenio, nel cui territorio ricadeva la rocca, di tenervi una guardia armata. Gli abitanti di Casola, tuttavia ottennero invece il permesso di demolire le fortificazioni e l'edificio cadde in abbandono. Un bando del 1757 vietava di \"portar via pietre, frammenti, ed altro della detta Rocca, o sia Torre\".\nDopo l'unit\u00e0 d'Italia, la rocca divenne rifugio di briganti, in genere ex-contrabbandieri, che avevano operato tra lo Stato Pontificio e il Granducato di Toscana. Alla fine del secolo venne occupata da una famiglia di mezzadri, che utilizz\u00f2 alcuni vani situati tra la torre e le mura sul lato sud-orientale. A questa succedette un'altra famiglia contadina, che l'abbandon\u00f2 definitivamente nel 1942.\nI combattimenti del 1944.\nIl 24 settembre 1944, un battaglione partigiano della 36\u00aa Brigata Garibaldi, forte di 250 uomini e diviso in sei compagnie, che operava negli Appennini imolese e faentino, iniziava un movimento d'infiltrazione che lo port\u00f2 ad occupare Monte Battaglia la mattina del 27. Nella stessa mattina un gruppo di partigiani impegn\u00f2 le unit\u00e0 tedesche che difendevano la cima del monte Carnevale. Dall'altro versante del monte, all'insaputa dei partigiani, stavano operando i soldati del 350\u00ba reggimento della 88\u00aa divisione fanteria statunitense (\"Blue Devils\"), impegnata nello sfondamento della Linea Gotica, seguendo da sud verso nord lo spartiacque tra il Senio e il Santerno. Dopo l'incontro, nel pomeriggio del 27 gli statunitensi vennero guidati sul monte Battaglia. Il Monte aveva gi\u00e0 ospitato nell'inverno 1943 un nucleo di partigiani e renitenti alla leva, ma non era stato giudicato motivo di preoccupazione dai fascisti. Questa volta invece, vista anche la vicinanza alla linea del fronte, giunti sul monte, i partigiani dovettero sostenere sotto la pioggia un attacco del 290\u00ba Reggimento Granatieri tedeschi, con elementi della 44\u00aa e della 715\u00aa divisione, che furono respinti anche col concorso di tre compagnie dei \"Blue Devils\".\nI combattimenti continuarono per altri cinque giorni, ma i tedeschi, nonostante i rinforzi richiamati dal fronte adriatico e l'aiuto ottenuto anche da forze della Repubblica di Sal\u00f2 furono di nuovo respinti con ingenti perdite. I combattimenti sostenuti dalla brigata partigiana a fianco dell'esercito statunitense furono un episodio di alto valore strategico e militare, nell'ambito della liberazione dell'Italia dai nazi-fascisti. Il 350\u00ba reggimento della 88\u00aa divisione prese il nome di \"monte Battaglia\".\nIl 3 ottobre, l'esercito statunitense lasci\u00f2 il posto alla 1\u00aa brigata delle Guardie Gallesi che, fino all'11 ottobre, dovette affrontare gli ultimi assalti tedeschi. Gli scontri furono particolarmente cruenti, ma il sacrificio di vite umane, oltre 2.000 caduti, non port\u00f2 effetti immediati: malgrado la conquista di monte Battaglia aprisse la strada per la Pianura Padana, l'avanzata degli Alleati venne fermata, per motivi di strategia militare e politica, fino alla primavera dell'anno successivo.\nIn seguito ai combattimenti e all'intenso uso delle artiglierie, i resti della rocca di monte Battaglia andarono distrutti: rest\u00f2 solo un troncone della torre e uno sperone della cinta muraria, crollato poi nell'immediato dopoguerra.\nL'offensiva finale degli Alleati fu sferrata nell'aprile 1945. La valle del Senio fu liberata dal Gruppo di Combattimento \"Friuli\", inquadrato nel X Corpo d'Armata britannico. Per i sacrifici delle sue popolazioni e per la sua attivit\u00e0 nella lotta partigiana, Casola Valsenio fu insignita della Croce di Guerra al Valor Militare.\nRestauro.\nNel 1973 una giornata di studi su monte Battaglia, organizzata dalla Pro Loco di Casola Valsenio, richiam\u00f2 l'attenzione sulle rovine della torre, sottolineandone il carattere di maschio di una rocca, e non di torre isolata. Nel 1982 il comune di Casola Valsenio, a cui venne ceduta l'area, avvi\u00f2 il recupero dell'area con una campagna di scavi archeologici che riport\u00f2 alla luce materiali del XV e XVI secolo: tra questi piatti e brocche di maiolica graffita, pentole invetriate, punte di lancia e di balestra e diverse monete false, tanto da ipotizzare la presenza di una zecca clandestina tra il 1510 e il 1530, periodo di temporaneo abbandono.\nTra il 1985 e il 1987 furono condotti i lavori di restauro. Furono ricostruiti i solai in legno all'interno della torre e ricucite le parti murarie malmesse; venne inoltre consolidato il recinto murario. Nel 1988, in ricordo della battaglia della seconda guerra mondiale, venne anche inaugurato il \"Monumento alla Resistenza, alla Liberazione e alla pace tra i popoli\", un'opera in bronzo dello scultore Aldo Rontini, raffigurante l'episodio biblico di Davide e Golia, che simboleggia la lotta di liberazione e la successiva pacificazione.\nUlteriori interventi di restauro della rocca sono stati realizzati tra il 2007 e il 2008.\nIl complesso architettonico monumentale \u00e8 visitabile tutto l'anno.\nDalla cima di monte Battaglia durante le giornate limpide si pu\u00f2 scrutare tutta la pianura romagnola fino al mare Adriatico. Verso le montagne si potr\u00e0 notare in lontananza, San Marino a est, il monte Cimone a ovest, i Colli Euganei e le Alpi orientali a nord-est. Il 21 luglio 2020 alle ore 5:47 (CEST) l'astrofilo forlivese Claudio Lelli fotograf\u00f2 la levata del Sole dietro la sagoma del Monte Vojak (Istria), distante 240 km da monte Battaglia.\nAltri media.\nNel settembre 2003 \u00e8 stato realizzato un videogioco dal titolo \"\", prodotto da EA Games; questo videogioco \u00e8 l'unico della catena \"Medal of Honor\" ad essere ambientato in Italia, in particolare a Cassino e monte Battaglia."}
{"id": "1136168", "revid": "1154737", "url": "https://it.wikipedia.org/wiki?curid=1136168", "title": "Lherzolite", "text": "Chiamata anche norite lherzolite, la denominazione deriva dal Massiccio di Lherz, un complesso peridotitico che sovrasta il lago di Lherz , nel dipartimento di Ari\u00e8ge nei Pirenei francesi; Lherz \u00e8 il nome antico della localit\u00e0. Studi recenti (2009) considerano la lherzolite di questa localit\u00e0 una rifertilizzazione di harzburgiti dovuta a liquidi magmatici e non una lherzolite primaria del mantello.\nCaratteristiche.\nSi tratta di una roccia ultramafica ignea, olocristallina composta dal 60 al 90% di olivina con una rilevante presenza di ortopirosseni e, in quantit\u00e0 inferiore, clinopirosseni cromiferi. Altri minerali sono presenti tra cui lo spinello cromifero e alluminifero e i granati.\nI plagioclasi possono essere presenti nelle lherzoliti e in altre peridotiti che cristallizzano a (relativamente) bassa profondit\u00e0 (20 \u2013 30\u00a0km). A profondit\u00e0 maggiori il plagioclasio \u00e8 instabile e viene sostituito dallo spinello. Alla profondit\u00e0 di circa 90\u00a0km, il granato piropo \u00e8 la fase alluminiosa stabile. La lherzolite granatifera \u00e8 il costituente principale del mantello superiore terrestre (fino a circa 400\u00a0km di profondit\u00e0).\nLe Lherzoliti costituiscono la parte inferiore delle sequenze ofiolitiche dei massicci alpini peridotitici (pi\u00f9 spesso sostituite da harzburgiti), si ritrovano nelle zone di frattura adiacenti alle dorsali oceaniche, e come xenolite nelle kimberliti e nei basalti alcalini. La fusione parziale delle lherzoliti \u00e8 una delle fonti primarie di magma basaltico."}
{"id": "1136171", "revid": "486946", "url": "https://it.wikipedia.org/wiki?curid=1136171", "title": "Wally B. Feed", "text": ""}
{"id": "1136172", "revid": "125354407", "url": "https://it.wikipedia.org/wiki?curid=1136172", "title": "La prigioniera del fosso dell'agonia bianca", "text": "La prigioniera del fosso dell'Agonia Bianca \u00e8 una storia a fumetti Disney scritta e disegnata da Don Rosa. \u00c8 il capitolo 8 bis della \"Saga di Paperon de' Paperoni\". In Italia \u00e8 stata pubblicata per la prima volta su \"Zio Paperone\" n\u00b0 206, e successivamente ristampata nel secondo volume della collana \"Tesori International\".\nTrama.\nSecondo Paperino e Qui, Quo, Qua la cosa pi\u00f9 preziosa di Paperone \u00e8 o la Numero Uno o il deposito o la sua prima pepita o il suo castello in Scozia, ma non \u00e8 cos\u00ec. Parlando della pepita, i nipoti si ricordano dell'avventura scaturita da quella pietra: Paperone, ai tempo della corsa all'oro del Klondike, mostr\u00f2 fieramente la sua pepita Uovo d'Oca alla clientela del Saloon Bolla d'Oro, attirando le attenzioni dell'avida proprietaria, Doretta Dorem\u00ec, la quale drog\u00f2 Paperone e lo derub\u00f2, Paperone fece per\u00f2 ritorno, stese i suoi uomini e si riprese la pepita gigante, ma le altri piccole pepite era gi\u00e0 state vendute, costringendo Doretta prima a firmare una cambiale, quindi Paperone la costrinse a lavorare per un mese nella sua concessione affinch\u00e9 comprendesse il duro lavoro che un cercatore d'oro perde quando le sue pepite sono rubate. Tuttavia i nipoti non sanno che accadde in quel mese di lavori forzati per Doretta e lo chiedono allo zione, spaventando Paperino che trascina via i ragazzi (dicendo che sono \"troppo giovani\" per sapere i dettagli) e facendo ricordare a Paperone gli eventi di quel mese.\nPortatala all'isolata concessione del Fosso dell'Agonia Bianca, inizia per Doretta il periodo di lavoro, tutt'altro che semplice, come lei credeva, non solo nella ricerca dell'oro, ma anche nella convivenza con tanti animali selvaggi: durante il primo giorno di lavoro, un orso tenta di aggredirla, ma Paperone la salva, lanciando un coltello che stacca via una ciocca di capelli alla donna. Intanto, a Dawson, Soapy Slick \u00e8 tornato in citt\u00e0 in libert\u00e0 vigilata ed \u00e8 avvicinato da ben tre leggende del west: Bat Masterson, Wyatt Earp e Roy Bean. I tre sono intenzionati ad aprire un locale a Dawson, ma vorrebbero anche assumere Doretta come intrattenitrice. Soapy, approfittando dell'occasione, inventa che \u00e8 stata rapita da un \"bruto minatore\" per disumani motivi, indicando la strada per la sua isolata concessione. I tre, quindi, alla ricerca del Fosso dell'Agonia Bianca, incontrano due \"bravi\" giovanotti intenzionati a fargli da guida (ignari che si trattino di Sundance Kid e Butch Cassidy, intenzionati a derubare Paperone).\n\u00c8 quasi finito il mese di lavori forzati per Doretta, ma questa ancora non demorde: a spingerla non \u00e8 la buona volont\u00e0 (per quanto in pi\u00f9 di un'occasione provi pena per il passato di Paperone e forse anche qualcos'altro), ma il contenuto di una cassetta in cui Paperone tiene la Pepita Uovo d'Oca e un pezzo di carta il cui contenuto lo affascina e allieta il suo sonno, alimentando sempre pi\u00f9 il suo desiderio di rubarla, credendolo il documento della concessione della miniera. I suoi piani, per\u00f2, rischiano di andare a monte con l'arrivo dei tre eroi del West, ma Doretta ne idealizza subito un altro e fa credere a Paperone che dei criminali stiano attaccando la concessione. Mentre Paperone abbatte uno ad uno le tre stelle del West, Doretta ruba la cassetta, ma \u00e8 subito rapita da Kid e Cassidy. Solo a scontro finito, Wyatt riconosce Paperone (che aveva incontrato ne \"L'argonauta del Fosso dell'Agonia Bianca\") e, mostrando una sua caricatura per conferma ai suoi colleghi, sulla rivista delle storie di Angus de Paperoni, Bat si accorge che le loro guide sono ritratte nella sezione \"i ricercati del mese\".\nProprio allora, i quattro si accorgono del furto della cassetta e del rapimento di Doretta. Paperone si lancia all'inseguimento, che si sposta sullo scongelato fiume in piena, dove Doretta e i due furfanti si trovano bloccati. Paperone riesce a salvare Doretta, mentre Kid e Cassidy, assieme ad una valanga, travolgono il battello di Soapy Slick (che azzecca pure che Paperone ne \u00e8 il responsabile per puro istinto). Tornato alla concessione, le tre leggende sono sparite, ma Doretta si accorge che stanno preparando un'imboscata nella sua capanna, quindi, Doretta stordisce Paperone con un passionale bacio, rendendolo vulnerabile al colpo in testa dei tre soccorritori, che (avendo capito il frainteso) decidono di non arrestarlo. Sul punto di partire, Doretta prende la cassetta e scopre finalmente il contenuto del pezzo di carta: la sua ciocca di capelli. Colpita, Doretta decide di restare, preparando una colazione per Paperone. Paperone rimane scioccato, ma temendo che si tratti di un'altra trappola, nasce un violento scontro tra i due, che parte con un bacio e finisce con l'apparente silenzio. Wyatt e Bat, tornati indietro per assicurarsi che Doretta stia bene, si preoccupano, ma Roy li rassicura che \"quello che sta succedendo non \u00e8 un crimine punibile con l'impiccagione in Langtry, Texas, grazie al Cielo\" (lasciando intuire che Paperone e Doretta stiano avendo un rapporto sessuale). I tre, quindi, abbandonano i loro piani e se ne vanno.\nTornando a Doretta e Paperone, il mese di lavori forzati \u00e8 concluso e i due, pur per non piangere sulla loro separazione, decidono di concludere questa storia arcignamente, con Paperone che paga Doretta per il suo lavoro e lei che gli tira addosso i soldi, enunciando di aver \"trovato pi\u00f9 oro di lui\". Paperone ritorna con i piedi per terra e i suoi nipoti gli ripetono la domanda: qual \u00e8 il suo bene pi\u00f9 prezioso? Il deposito? La Numero Uno? La Pepita Uovo d'Oca? O il Castello dei de' Paperoni? A queste domande Paperone, osservando il ciocco di capelli di Doretta, risponde un semplice \"no\".\nFonti.\nDon Rosa si \u00e8 ispirato alla storia di Carl Barks \"Zio Paperone e la Stella del Polo\" in cui si racconta appunto in un flashback la storia del rapimento di Doretta (le vignette di quel flashback sono pure ricreate e connesse con la storia).\nBibliografia.\n Zio Paperone 206 (2006) Zio Paperone - La prigioniera del fosso dell'Agonia Bianca"}
{"id": "1136175", "revid": "277947", "url": "https://it.wikipedia.org/wiki?curid=1136175", "title": "Birago", "text": ""}
{"id": "1136179", "revid": "647919", "url": "https://it.wikipedia.org/wiki?curid=1136179", "title": "Supercoppa armena di calcio", "text": ""}
{"id": "1136183", "revid": "47767", "url": "https://it.wikipedia.org/wiki?curid=1136183", "title": "Luca di Demenna", "text": "Fonti.\nLe prime informazioni su di lui provengono da una \"Vita\" edita negli \"Acta Sanctorum Octobris\", nella cui traduzione latina sono per\u00f2 presenti elementi assenti dall'originale greco. Nel 1600 Paolo Emilio Santoro, autore del \"Chronicon Carbonense\", identific\u00f2 Luca d'Armento con un altro santo omonimo e contemporaneo, Luca di Carbone, traendo in inganno svariati storiografi successivi e creando una confusione che si \u00e8 trascinata per i secoli successivi e che \u00e8 riportata anche nella \"Bibliotheca Sanctorum\".\nBiografia.\nNasce agli inizi del X secolo, secondo alcune fonti nel 918. Originario di una famiglia nobile, contrariamente al volere dei genitori Giovanni e Tedibia che lo vogliono sposato entra nel convento di san Filippo di Agira; si sposta poi nei pressi di Reggio Calabria, vivendo per un certo periodo con sant'Elia Speleota. Qui profetizza un'invasione saracena dell'Aspromonte e per evitarla si sposta a nord, nell'eparchia del Mercurion, sul confine con la Lucania, a Noa (l'odierna Noepoli), dove restaura una vecchia chiesa dedicata a san Pietro e vi si stabilisce con i suoi seguaci. \nDopo sette anni di permanenza a Noa si sposta ancora lungo il corso dell'Agri, restaurando il monastero di san Giuliano che negli anni seguenti prospera e s'ingrandisce; ci\u00f2 attira le ire di un signorotto locale, tal Landolfo (a volte improbabilmente identificato con Landolfo IV di Capua), che tenta senza successo di mandarlo in rovina. Quando Ottone I attacca la regione, Luca e i suoi discepoli si trasferiscono ad Armento, dove fondano un monastero fortificato; durante una nuova invasione saracena (guidata probabilmente da Abu l-Qasim Ali), quando il nemico giunge alle porte del monastero, Luca guida i suoi monaci a cavallo contro di loro in una vera e propria battaglia, non esente da spargimento di sangue, un dettaglio inedito nelle \"Vitae\" del tempo (dove generalmente i santi e i monaci fuggono di fronte agli invasori, li convertono pacificamente o li sconfiggono miracolosamente senza ricorrere alla violenza).\nIn seguito viene raggiunto da sua sorella Caterina, rimasta vedova, e dai suoi due figli, i quali prendono tutti i voti; Luca fa stabilire sua sorella e altre monache in un convento dedicato alla Madonna, che era stato saccheggiato dai saraceni nell'ultima invasione. Viene afflitto per tre anni da una malattia che lo fa zoppicare, quindi gli viene annunciata la morte imminente da un angelo e si spegne nel monastero di Armento nel 984, assistito e poi sepolto da san Saba di Collesano."}
{"id": "1136191", "revid": "339392", "url": "https://it.wikipedia.org/wiki?curid=1136191", "title": "FC Banants", "text": ""}
{"id": "1136193", "revid": "647919", "url": "https://it.wikipedia.org/wiki?curid=1136193", "title": "Coppa armena di calcio", "text": ""}
{"id": "1136198", "revid": "287204", "url": "https://it.wikipedia.org/wiki?curid=1136198", "title": "Arbitrariet\u00e0", "text": "In linguistica larbitrariet\u00e0 \u00e8 una delle caratteristiche del segno linguistico. Si parla di arbitrariet\u00e0 (in contrapposizione all'iconicit\u00e0) in quanto gli elementi del segno linguistico non sono naturalmente \"motivati\" ma dipendono da una (tacita) convenzione tra i parlanti di una lingua.\nL'arbitrariet\u00e0 si ha tanto sul piano dell'espressione (il significante) quanto su quello del contenuto (il significato).\nIn questo senso quindi il significato generico del termine \"arbitrario\", come sinonimo di immotivato, convenzionale, opaco (contrario: motivato, trasparente) viene riferito al linguaggio come sua caratteristica essenziale.\nL'arbitrariet\u00e0 sin qui definita pu\u00f2 essere intesa come \"assoluta\" poich\u00e9 lo stesso De Saussure introduce la nozione di una arbitrariet\u00e0 relativa nel senso che vi sono strutture linguistiche che hanno una qualche motivazione relativa che si evidenzia in certi termini composti da elementi ben identificati come ad esempio copricapo, portachiavi ecc.\nLe due arbitrariet\u00e0.\nLa linguistica successivamente allo studio di Saussure ha identificato due forme di arbitrariet\u00e0:\nLimitazioni dell'arbitrariet\u00e0.\nA un primo livello appare evidente che, a parte le onomatopee o altri casi di fonosimbolismo, il legame tra significante e significato non si basa su alcun dato naturale e necessario. Non vi \u00e8 alcun motivo intrinseco che spinga ad associare a un dato significato (per esempio \"cane\") un dato significante (infatti l'italiano associa a questo significato il significante \"cane\", l'inglese il significante \"dog\", il berbero \"aydi\", e cos\u00ec via). E, viceversa, un significante \"cane\" pu\u00f2 essere associato in lingue diverse a significati diversi (per esempio \"cane\" in italiano ma \"canta!\" in latino).\nSi parla di arbitrariet\u00e0 anche per quanto riguarda la scelta del significato di ogni segno linguistico (da non confondere con il referente, che \u00e8 un dato extralinguistico). Ogni lingua segmenta la realt\u00e0 extralinguistica a suo piacimento, in maniera indipendente. Tipico esempio di questo si ha nella nomenclatura dei colori. Vi sono, ad esempio, lingue in cui verde e blu vengono considerati un colore unico, altre in cui oltre al tipo di pigmentazione \u00e8 importante specificare la brillantezza (in latino questo aspetto distingueva le coppie \"albus\"/\"ater\" \"bianco\"/\"nero\" e \"candidus\"/\"niger\" \"bianco smagliante\"/\"nero corvino\"). Se non esistesse questo tipo di arbitrariet\u00e0, se cio\u00e8 i significati fossero un dato naturale che non dipende dalle singole lingue, sarebbe molto semplice tradurre da una lingua all'altra semplicemente sostituendo i significanti (come delle etichette) a dei significati standard. I risultati deludenti che spesso danno i traduttori automatici basati su questo principio sono una prova evidente di questo fatto."}
{"id": "1136199", "revid": "125820507", "url": "https://it.wikipedia.org/wiki?curid=1136199", "title": "Juri Tamburini", "text": "Con 418 presenze, \u00e8 il secondo calciatore con pi\u00f9 presenze in assoluto in Serie B alle spalle di Gigi Cagni, mentre non ha mai esordito in Serie A.\nCarriera.\nGiocatore.\nHa iniziato la carriera nelle giovanili del , ma debutta nel calcio professionistico nella stagione 1996-1997, in serie C2, con il , dove scende in campo in 29 incontri e mette a segno anche 3 gol. Rientrato al contribuisce alla promozione, e alla successiva salvezza, della squadra romagnola in Serie B.\nNell'estate del 1999 viene acquistato dal e il tecnico Reja lo preferisce al pi\u00f9 esperto Beghetto, contribuendo con 24 presenze, molto spesso nel ruolo di tornante, e 1 gol alla promozione della squadra vicentina in Serie A.\nLe buone prestazioni fornite, tuttavia, non gli valgono la riconferma, cos\u00ec passa alla , dove rimarr\u00e0 per due tranquilli campionati di Serie B collezionando 62 presenze.\nNell'estate del 2002 ritorna per\u00f2 al , come titolare della difesa biancorossa sotto la guida di Mandorlini, ruolo che manterr\u00e0 anche nella stagione successiva, impiegato tuttavia stabilmente a centrocampo, sotto la guida di Iachini.\nSvincolato, Tamburini lascia Vicenza dopo 68 partite e 6 reti, e passa al , dove dopo un campionato di vertice nella stagione 2004-2005, diventa uno dei protagonisti della cavalcata della squadra emiliana verso i play-off promozione - poi persi contro il - nella stagione 2005-2006. Nella stagione 2006-2007, fornisce un importante contributo alla salvezza dei canarini ottenuta l'ultima giornata contro il Frosinone.\nSvincolatosi dal , il 2 settembre 2011 si accasa presso . Con i Marchigiani totalizza nove presenze e una rete, realizzata il 22 ottobre 2011, nella partita persa per 4-1 sul campo del Pescara.\nNel corso del mercato di riparazione della stagione 2011-2012 si accasa al Pergocrema. A marzo 2013, viene ingaggiato dalla Savignanese, formazione di Prima Categoria, mentre ad aprile termina la squalifica per calcioscommesse. Nella stagione 2013-2014 gioca per il Castelvetro in Promozione.\nNel 2014-2015 gioca la prima parte di stagione nell'Axys Valsa in Eccellenza, per poi tornare al Castelvetro a dicembre lasciando la squadra a fine stagione dopo essersi svincolato. A dicembre 2015 torna per la terza volta al Castelvetro, in Eccellenza, dove chiude la stagione.\nA gennaio 2018, dopo quasi due anni di inattivit\u00e0, viene ingaggiato dalla squadra sammarinese della Libertas, venendo ceduto al Domagnano a fine stagione. Qui chiude la carriera da giocatore nel 2019.\nAllenatore.\nNel giugno 2019, dopo aver appeso gli scarpini al chiodo, diventa allenatore della squadra sammarinese de La Fiorita. Nel maggio 2020 non viene confermato alla guida della societ\u00e0 sammarinese. A settembre entra nello staff tecnico delle giovanili del Rimini. Il 29 gennaio 2021, con Ricchiuti nuovo tecnico dei biancorossi, Tamburini viene promosso allenatore in seconda della prima squadra, salvo poi tornare nello staff delle giovanili appena tre settimane dopo. Nel corso della stagione 2021-2022 diventa collaboratore tecnico della Vis Pesaro.\nCalcioscommesse.\nCoinvolto nello scandalo del Calcioscommesse del 2011 insieme ad altre personalit\u00e0, il 9 maggio 2012 viene deferito procuratore della FIGC. Il 31 maggio 2012 viene accolta la sua istanza di patteggiamento venendo squalificato per 10 mesi.\nDopo l'apertura di altri filoni d'inchiesta, viene nuovamente indagato dalla procura di Cremona il 1\u00ba giugno 2012, il 17 luglio 2013 e il 9 febbraio 2015 quando, terminate le indagini, viene accusato di associazione per delinquere. Il 21 ottobre 2015 \u00e8 rinviato a giudizio. Nel 2016 \u00e8 stato assolto dalla giustizia sportiva ritenendo infondate le accuse mosse nei suoi confronti, mentre dal punto di vista della giustizia ordinaria il caso \u00e8 finito in prescrizione.\nStatistiche.\nPresenze e reti nei club.\n\"Statistiche aggiornate al 9 giugno 2019.\"\nStatistiche da allenatore.\n\"Statistiche aggiornate al 22 febbraio 2020.\""}
{"id": "1136200", "revid": "287204", "url": "https://it.wikipedia.org/wiki?curid=1136200", "title": "Feha Gibuss e il Libro della Profezia", "text": ""}
{"id": "1136204", "revid": "115756276", "url": "https://it.wikipedia.org/wiki?curid=1136204", "title": "IEEE 802.1", "text": "Il comitato IEEE 802.1 \u00e8 un gruppo di lavoro del progetto IEEE 802 della IEEE relativo al protocollo Ethernet. Il suo lavoro riguarda:\nNorme IEEE 802.1.\n802.1 definisce le caratteristiche generali degli standard per le reti locali e metropolitane e per l'interoperabilit\u00e0 tra reti diverse."}
{"id": "1136205", "revid": "767487", "url": "https://it.wikipedia.org/wiki?curid=1136205", "title": "Il conte Tacchia", "text": "Il conte Tacchia \u00e8 un film commedia italiano del 1982 diretto da Sergio Corbucci. \u00c8 liberamente ispirato alla vita di Adriano Bennicelli, soprannominato appunto \"conte Tacchia\".\nTrama.\nRoma, 1910. Figlio di un falegname, Francesco \"Checco\" Puricelli, detto \"conte Tacchia\", sogna da sempre di far parte dell'aristocrazia incarnata nel principe Terenzi; deve per\u00f2 fare i conti con la dura realt\u00e0 di una nobilt\u00e0 romana ormai rozza e decadente.\nLa vicenda si articola tra l'amore per la popolana Fernanda e l'infatuazione per la duchessina Elisa, in una sequela di situazioni grottesche alle quali il conte Tacchia sfugge beffardamente, non ultimo il duello con un nobile francese, per il quale scomoda addirittura il Sovrano che lo eleva al rango di nobile per fargli prendere parte alla disfida e difendere i colori italiani. Morto il principe Terenzi, Puricelli ne eredita le propriet\u00e0, il titolo e, ovviamente, i debiti. In ogni caso la nobilt\u00e0 romana non lo accetta e non gli perdona comunque le umili origini plebee.\nScampato ad un matrimonio d'interesse con la duchessina Elisa, si arruola nell'esercito come ufficiale e partecipa alla guerra per la campagna di Libia, dove vedr\u00e0 la pochezza e la codardia di molti suoi superiori che avevano ottenuto l'incarico solo in virt\u00f9 delle loro amicizie. Riesce a scampare alla morte grazie al fortunoso incontro con un soldato libico, che aveva difeso anni prima quando quest'ultimo lavorava in un circo in Italia.\nCreduto morto da tutti, Checco ne approfitta per tornare a Roma in incognito, spacciandosi per un commerciante ambulante maghrebino: ritornato a casa vedr\u00e0 su una targa a lui dedicata di essere stato decorato alla memoria, ma gli rester\u00e0 solo il tempo di prelevare Fernanda, suo vero amore, e di ricominciare una nuova vita con lei in America.\nProduzione.\nSoggetto.\nIl film \u00e8 liberamente ispirato alla vita di Adriano Bennicelli, nobile romano vissuto tra il 1860 e il 1925. La famiglia Bennicelli si era arricchita con il commercio del legno, meritandosi cos\u00ec il soprannome di \"Tacchia\", che in romanesco significa zeppa, soprannome che lo stesso Bennicelli disprezzava, accettandolo soltanto in et\u00e0 adulta data la popolarit\u00e0. Personaggio celebre nella Roma umbertina, Adriano Bennicelli nel 1910 si candid\u00f2 come deputato, ottenendo per\u00f2 solamente 83 voti su 2694 votanti.\nCast.\nChristian De Sica rifiut\u00f2 di partecipare al film - rinunciando al compenso di 12 milioni di lire - preferendo invece girare \"Sapore di mare\", ritenendolo pi\u00f9 adatto a lui, comunque consapevole che avrebbe guadagnato molto meno (600.000 lire).\nNella scena finale lo stornellatore \u00e8 Alvaro Amici, dove interpreta il Sor Capanna.\nLuoghi delle riprese.\nIl vero palazzo del Conte Bennicelli, attuale propriet\u00e0 degli eredi, \u00e8 il Palazzo del Banco di Santo Spirito. La scena della bottega e della residenza principesca \u00e8 in Piazza di Campitelli, a poca distanza dal Campidoglio..\nDistribuzione.\nIl film \u00e8 stato distribuito nelle sale italiane a partire dal 23 dicembre 1982.&lt;br&gt;\nIl film \u00e8 stato distribuito con il titolo internazionale \"Count Tacchia\".\nDel film esiste una versione televisiva di 141 minuti, contro i 118 di quella uscita nelle sale, trasmessa per la prima volta da Rai 2 in due puntate il 22 e 23 novembre 1983.\nColonna sonora.\nLa colonna sonora del film \u00e8 stata composta da Armando Trovajoli. La canzone dei titoli di coda, \"'N sai che pacchia\", cantata dallo stesso Montesano, \u00e8 stata pubblicata in 7\" dalla General Music con numero di catalogo GM 30004 nel 1982. Questo \u00e8 il solo supporto fonografico contenente la colonna sonora del film che sia mai stato pubblicato.\nCritica.\nI dizionari dei film Mereghetti e Morandini concordano nel giudicarlo tra i meno riusciti del regista, al quale viene comunque riconosciuto l'indubbio mestiere."}
{"id": "1136208", "revid": "46291", "url": "https://it.wikipedia.org/wiki?curid=1136208", "title": "Eutriorchis", "text": ""}
{"id": "1136209", "revid": "39335044", "url": "https://it.wikipedia.org/wiki?curid=1136209", "title": "Battere", "text": ""}
{"id": "1136210", "revid": "92719", "url": "https://it.wikipedia.org/wiki?curid=1136210", "title": "Astore del Madagascar", "text": ""}
{"id": "1136211", "revid": "1784946", "url": "https://it.wikipedia.org/wiki?curid=1136211", "title": "Football Club Internazionale 1957-1958", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1957-1958.\nStagione.\nA costituire il principale rinforzo dell'organico fu l'attaccante Antonio Angelillo, il quale trov\u00f2 i primi gol nel campionato italiano segnando una tripletta alla Lazio. Partner offensivo dell'oriundo risult\u00f2 il trentaduenne Lorenzi, protagonista \u2014 durante il derby meneghino del 6 ottobre 1957 \u2014 di una tra le sue pi\u00f9 celebri \u00abmalefatte\u00bb: con un rigore assegnato al Milan sul punteggio di 1-0 per i nerazzurri, \"Veleno\" posizion\u00f2 una scorza di limone (ricevuta dal massaggiatore) sotto il dischetto causando l'errore di Cucchiaroni (vanamente avvertito dal pubblico) dagli 11 metri.\nMalgrado una buona intesa tra le punte, l'Inter disput\u00f2 un torneo incolore: a fronte di 32 punti in classifica, equamente ripartiti tra la fase d'andata e il girone di ritorno, la \"Beneamata\" giunse all'undicesimo posto in compagnia dell'Udinese e dei concittadini.\nDurante la trasferta di Como del 12 luglio 1958 \u2014 valida per la Coppa Italia da cui gli uomini di Carver erano gi\u00e0 eliminati \u2014 il tecnico britannico concesse l'esordio in prima squadra a Corso: il nuovo talento, appena sedicenne, and\u00f2 subito in rete contribuendo alla vittoria per 3-0 sul campo dei lariani.\nOrganigramma societario.\nArea direttiva\nArea tecnica\nArea sanitaria\nStatistiche.\n\"Statistiche aggiornate al 12 luglio 1958\".\nStatistiche dei giocatori.\n\"Presenze e reti in Campionato\".\nAngelillo (34/16); Fongaro (34); Bicicli (28/4); Invernizzi (28); Masiero (28/3); Vincenzi (28/2); Skoglund (22/2); Dorigo (20); Venturi (20); Bernardin (19); Ghezzi (17/\u221220); Matteucci (17/\u221216); Lorenzi (16/5); Tagliavini (15); Massei (12); Tinazzi (12/2); Pandolfini (10/1); Valad\u00e8 (6); Rovatti (5/1); Bolchi (1); Cacciavillani (1); Poluzzi (1)."}
{"id": "1136217", "revid": "1862310", "url": "https://it.wikipedia.org/wiki?curid=1136217", "title": "Valle Cannobina", "text": "La valle Cannobina (\"val Canubina\" in lombardo) \u00e8 una valle del Piemonte, in provincia del Verbano-Cusio-Ossola. Prende il nome da Cannobio, il principale abitato che si trova al suo inizio. Dal punto di vista orografico la valle si incunea nelle Alpi Ticinesi e del Verbano (sottosezione delle Alpi Lepontine). \u00c8 attraversata dal torrente Cannobino, che forma gole profonde e spettacoli suggestivi alla vista.\nTerritorio.\nTra Ossola e Verbano si estende la Valle Cannobina affacciata sul Lago Maggiore; \u00e8 solcata dal torrente Cannobino che sorge sulle pendici del Cimone di Cortechiuso. L'altezza delle montagne non supera i 2200 m ma a causa del dislivello tra il fondovalle e le vette pare maggiormente incassata e buia. A nord \u00e8 delimitata dal massiccio del Gridone che la separa dalla Val Vigezzo e dalle Centovalli, verso oriente le montagne digradano pi\u00f9 dolcemente verso Cannobio. A Occidente \u00e8 divisa dalla Val Loana dai \"Denti di Cortechiuso\". L'unico collegamento con la Valle Vigezzo \u00e8 il \"Passo Scopello\" sopra Finero.\nAree Protette.\nAll'interno del territorio della Val Cannobina, in particolare in prossimit\u00e0 di Finero, frazione di Malesco, si trova un'area adibita ad oasi naturale, denominata Oasi Naturale WWF al Pian dei Sali. L'area protetta \u00e8 situata sopra l'abitato di Finero, parzialmente nel territorio comunale di Villette, ed \u00e8 di particolare interesse per la flora e la fauna locali.\nCentri abitati.\nI primi centri abitati che si incontrano partendo da Cannobio sono quelli dell'ex comune di Cavaglio-Spoccia: Cavaglio San Donnino, Gurrone (raggiungibili mediante una deviazione dalla strada principale), Nivetta, Lunecco (sede del comune) e Spoccia. La successiva localit\u00e0 \u00e8 Falmenta, al cui centro principale si arriva mediante una strada secondaria che proseguendo giunge fino alla piccola frazione di Crealla.\nVi \u00e8 poi Gurro, che una volta era il comune pi\u00f9 grande e popoloso della valle. Qui, nel secolo scorso, venne alla luce una necropoli di epoca romana. La leggenda pi\u00f9 curiosa che questo paese custodisce con orgoglio \u00e8 quella dell'origine scozzese di alcune sue famiglie. Si narra infatti che alcuni soldati scozzesi, al soldo del re Francesco I di Francia durante le Guerre d'Italia, dopo la sconfitta nella Battaglia di Pavia nel 1525, ripiegarono nella valle e giunsero nel paese. A conferma di ci\u00f2, alcuni sostengono che il dialetto di Gurro, assai diverso dal dialetto degli altri paesi della valle, abbia ascendenze scozzesi. Importante fu nel passato l'attivit\u00e0 agricola, pastorale e artigiana par la quale Gurro era conosciuto; inoltre v'era la lavorazione della canapa.\nGli ultimi centri che si incontrano, prima di entrare in Val Vigezzo sono Cursolo e Orasso (che appartenevano all'ex comune di Cursolo-Orasso), raggiungibili tramite vie trasversali.\nEconomia.\nL'economia nella valle \u00e8 molto ridotta, infatti \u00e8 completamente assente qualsiasi attivit\u00e0 industriale o commerciale (esclusi alcuni bar o ristoranti), ci\u00f2 \u00e8 dovuto alla scarsit\u00e0 di popolazione e al modesto afflusso turistico. Solo Cannobio ne \u00e8 l'eccezione: l\u00ec infatti sono presenti diverse attivit\u00e0 artigianali, industriali e un terziario molto sviluppato dovuto al turismo; buona parte della popolazione \u00e8 dedita al frontalierato.\nCultura e Tradizioni.\nLe parrocchie della valle nonostante facciano parte della diocesi di Novara praticano il rito ambrosiano, ripristinato integralmente con il sinodo diocesano del 1990.\nVie di collegamento.\nL'unica carrozzabile di collegamento che percorre questa valle \u00e8 la Strada statale 631 della Valle Cannobina da cui dipartono strade provinciali secondarie che raggiungono le diverse localit\u00e0. La strada \u00e8 piuttosto stretta con molte curve anche se ampliamenti avvenuti ad inizio secolo l'hanno resa agevole al traffico di turisti e frontalieri. \nEcco come nel 1842 lo storico Carlo Cavalli descrive la condizione delle vie di comunicazione:\n\"Questa strada non \u00e8 praticabile alle bestie da soma; \u00e8 sommamente malagevole anche ai pedoni, i quali, e specialmente quei della Valle Canobbina, sogliono percorrerla con delle scarpe di panno-lana. Da parecchi anni si tratta di ridurre anche questa strada a carrettiera;\" [...] \"ma noi dubitiam forte che l\u2019opera sia superiore alle forze, a meno che non v'intervenga la benefica soccorritrice mano del Governo, mosso a compassione dall'infelice stato della Valle Canobbina, la quale, sterile e disastrosa, non ha altra prospettiva di miglioramento che la sistemazione di una buona strada di comunicazione colla Valle Vigezzo, e con Canobbio.\"\nUna prima strada carrozzabile venne costruita nel 1860.\nLa vecchia mulattiera, dopo la visita pastorale di San Carlo Borromeo nel 1574, prese il nome di \"Strada Borromea,\" essa \u00e8 ancora percorribile a piedi.\nMonti principali.\nI monti principali della valle sono:\nComuni e demografia.\nDi seguito l'elenco dei 3 comuni costituenti la Valle Cannobina (viene escluso Finero):\nBibliografia.\nErminio Ferrari, Val Cannobina (Lago Maggiore), Verbania, Alberti Libraio Editore, 1988."}
{"id": "1136220", "revid": "52076", "url": "https://it.wikipedia.org/wiki?curid=1136220", "title": "Unimi", "text": ""}
{"id": "1136228", "revid": "324090", "url": "https://it.wikipedia.org/wiki?curid=1136228", "title": "La prima invenzione di Archimede", "text": "La prima invenzione di Archimede (\"Gyro's First Invention\") \u00e8 una storia a fumetti della Walt Disney, scritta e disegnata da Don Rosa, realizzata per festeggiare il 50\u00ba anniversario della creazione del personaggio di Archimede Pitagorico (introdotto da Carl Barks nel 1952); inoltre essa offre una giustificazione a una questione di \"continuity\", dato che Paperone aveva perso il suo denaro al termine di \"Paperino e il ventino fatale\" ma ne era tornato in possesso in qualche modo nelle storie successive.\nLa storia compare in italiano nel gennaio 2003 su \"Zio Paperone\" n. 160.\nTrama.\nPaperino va da Fulton Pitagorico per farsi riparare una lampada (futuro corpo di Edi) e viene mandato dal figlio Archimede che sta costruendo una scatola (vedi \"Paperino e le scatole pensanti\") e chiede aiuto all'inventore per recuperare il denaro di Paperone che \u00e8 finito in una caverna sotto il deposito in seguito al troppo peso dovuto al troppo denaro (eventi narrati in \"Paperino e il ventino fatale\"). \nCon le scarpette silenziose da bambola di Ely, Emy ed Evye la lampada di Paperino caduta nelle scatole pensanti, Archimede inventa Edi che va a prendere abbastanza soldi con cui inventare un tipo di elio potentissimo per poter sollevare tutto il denaro in una sola volta. Come sempre per\u00f2 gli eventi prendono una piega inaspettata e solo grazie all'aiuto del piccolo Edi le cose si risolvono.\nEdi diventa il migliore amico di Archimede, e Paperino, per non far soffrire Archimede, gli regala quindi la lampadina."}
{"id": "1136229", "revid": "2057018", "url": "https://it.wikipedia.org/wiki?curid=1136229", "title": "Dinaburg Football Club", "text": "Il Dinaburg FC, ufficialmente Dinaburg Football Club, \u00e8 stata una societ\u00e0 calcistica lettone con sede nella citt\u00e0 di Daugavpils.\nStoria.\nFondato negli anni quaranta con il nome di Daugava Daugavpils, assunse in seguito il nome di Celtnieks Daugavpils, e, in seguito, semplicemente di Daugavpils (preceduto dalle sigle LVRR, BKR e LRR, nel corso degli anni).\nNel 1968 divenne Lokomotive, e, dopo un anno in cui riassunse la denominazione di Daugava Daugavpils, di nuovo Celtnieks. Dopo un periodo di attivit\u00e0, ha conquistato una Coppa di Lettonia, nel 1991, ultimo anno prima dell'indipendenza.\nDal 1992 in poi ha sempre militato in Virsl\u012bga, cambiando denominazione in BJFK Daugavpils, proprio nel 1992, Auseklis, l'anno successivo, Vilan-D nel 1995, assumendo la denominazione finale di Dinaburg nel 1996.\nGrazie alle sue prestazioni in campionato ha conquistato a pi\u00f9 riprese la partecipazione ad Intertoto e Coppa UEFA/Europa League, senza mai brillare.\nNel 2009, quando era quarto in classifica, fu coinvolto nello scandalo del calcioscommesse lettone: fu perci\u00f2 portato all'ultimo posto e retrocesso. La storia del club si chiuse con la fusione con i concittadini del Daugava: quest'ultima, appena promossa in V\u012brsliga, acquis\u00ec tutti i pi\u00f9 forti giocatori della squadra\nStrutture.\nStadio.\nDisputava le partite casalinghe nello Stadio Celtnieks di Daugavpils (4.100 posti)."}
{"id": "1136233", "revid": "466539", "url": "https://it.wikipedia.org/wiki?curid=1136233", "title": "Mike Horn", "text": "Biografia.\nDopo essersi laureato all'universit\u00e0 di Stellenbosch, lascia il Sudafrica nel 1990 e arriva in Europa, dove inizia a lavorare come maestro di sci, e guida di rafting. Nel 1991 compie la sua prima esplorazione, in parapendio sulle Ande peruviane, venendo successivamente invitato a far parte del team \"Sector No Limits\". Poco dopo discende il monte Bianco con un \"body board\", fino alla frontiera francese. Nel 1995 apre il centro sportivo \"No Limits\" in Svizzera. Nel frattempo batte il record per la discesa dalla pi\u00f9 alta cascata con un hydrospeed, nel fiume Pacuare in Costa Rica (22 m)\nNel 1997 Mike parte con la sua prima grande spedizione. In 6 mesi traversa in solitaria il Sudamerica, dal Pacifico al Rio delle Amazzoni, che percorre in hydrospeed e canoa, per 7000\u00a0km. in questi anni comincia inoltre la passione per un altro sport: la vela. Con il miglior maestro possibile, Laurent Bourgnon, vince il Multicocques Grand Prix, dopodich\u00e9 viene invitato a far parte dell'equipaggio del Mari Cha III, come wincher, una posizione che richiede grande forza fisica. Dopo poco battono il record di traversata transatlantica: 8 giorni e 23 ore.\nNel 1999 parte un'altra grande avventura: il giro del mondo lungo l'equatore. Viene battezzata \"latitudine zero\". La porta a termine in 17 mesi da giugno 1999 a ottobre 2000, senza alcun tipo di mezzo motorizzato. Partendo dalla costa del Gabon, attraversa l'atlantico a bordo di un piccolo trimarano di 8 metri. Arrivato in Sudamerica, attraversa a piedi e in piroga la giungla amazzonica. Dopo tre mesi nell'oceano Pacifico, attraversa a piedi l'Indonesia. Poi \u00e8 la volta dell'oceano Indiano, dove rischia la vita in una tremenda tempesta. Giunto in Kenya, attraversa l'Africa in mountain bike, a piedi e in piroga. Mike \u00e8 il primo ad avere mai compiuto un'impresa del genere. Vince numerosi premi: \"Best Alternative Sportsman of the Year\", \"Adventurer of the Year\" per la rivista \"Out There\", e il \"Toison d'Or\" al film festival di Digione.\nNel 2002 tenta di raggiungere il Polo Nord in solitaria senza assistenza, ma dopo 45 giorni deve abbandonare l'impresa a causa del congelamento delle dita. Appena un mese dopo l'amputazione parziale di alcune dita, Mike parte par la sua pi\u00f9 grande avventura: il giro del mondo al circolo polare artico, in solitaria e senza avvalersi di mezzi motorizzati o di cani da slitta. La spedizione viene chiamata Arktos e dura due anni e tre mesi. Nuovo record per Mike Horn, il primo ad aver mai percorso i 20.000 chilometri di questo tragitto, sopportando tra l'altro due durissimi inverni artici con temperature sotto i -60\u00a0\u00b0C.\nAvendo lasciato i conti in sospeso col Polo Nord, e carico dell'espeirenza di \"Arktos\", Mike decide di ripartire insieme all'esploratore norvegese Borge Ousland.\nIl 23 marzo 2006, dopo 60 giorni e 5 ore di cammino, i due stabiliscono un nuovo primato: sono i primi ad avere mai raggiunto il Polo Nord a piedi durante la notte artica.\nCamminando da 10 a 12 ore al giorno, trainando una pesante slitta di 160\u00a0kg nelle temperature estreme dell'Artico, nel buio pi\u00f9 totale per la quasi totalit\u00e0 della spedizione, Mike e Borge scrivono un nuovo capitolo delle esplorazioni artiche.\nLa sua ultima spedizione, a titolo quasi di vacanza, ha coinvolto la moglie Cathy e le figlie Annika e Jessica. Mike le ha portate tutte proprio al Polo Nord. Le sue due figlie sono cos\u00ec diventate (12 e 14 anni) le pi\u00f9 giovani persone ad avere mai raggiunto il polo, percorrendo gli ultimi due gradi di latitudine nord in condizioni ottimali per quel che riguarda il ghiaccio e le temperature. Mike ha una semplice filosofia che gli permette di affrontare le sue spedizioni: \u00abL'impossibile esiste solo finch\u00e9 non troviamo un modo di renderlo possibile\u00bb. Rappresentando la Svizzera, Horn partecipa al Rally Dakar 2020, che si svolge in Arabia Saudita dal 5 al 17 gennaio 2020, in qualit\u00e0 di copilota del pilota francese Cyril Despres, gareggiando nella categoria Side by Side."}
{"id": "1136241", "revid": "729019", "url": "https://it.wikipedia.org/wiki?curid=1136241", "title": "Carlo II d'Amboise", "text": "Biografia.\nEra figlio di Carlo I d'Amboise (1430-1481), governatore della Champagne e della Borgogna, favorito di Luigi XI, e di Anna di Bueil, dama d'Aubijoux, figlia di Giovanni IV di Bueil e di Marguerite Dauphine d'Alvernia, contessa di Sancerre.\nDurante la sua vita fu insignito di diversi titoli ed ebbe varie cariche politiche. Fu signore di Chaumont, di Meillant e di Charenton-du-Cher. Cavaliere dell'Ordine del Re, fu successivamente gran ciambellano, maresciallo e ammiraglio di Francia negli anni 1502, 1504 e 1508."}
{"id": "1136245", "revid": "8816859", "url": "https://it.wikipedia.org/wiki?curid=1136245", "title": "Pelouche", "text": ""}
{"id": "1136246", "revid": "15756", "url": "https://it.wikipedia.org/wiki?curid=1136246", "title": "Scoubidou", "text": "Lo scoubidou \u00e8 l'arte e il passatempo di intrecciare fili colorati, per ottenerne dei piccoli oggetti, solitamente usati come portachiavi, braccialetti, collane o altri ornamenti.\nMateriale.\nPer creare uno scoubidou si utilizzano:\nTecniche.\nGli scoubidou sono formati da una continua ripetizione di un nodo tra i fili. A seconda del tipo di nodo che si ripete, essi assumono diverse forme, e quindi diverse denominazioni:\nDa questi principali tipi se ne evolvono numerosi altri.\nPer esempio sulla stessa struttura del \"quadrato\" si basano:\nSulla stessa struttura del \"piatto\" si basano:\nSulla stessa struttura della \"spirale\" si basano:\nInfine dalle diverse combinazioni tra nodi del tipo del quadrato, rotondo, piatto e spirale nasce quello \"Misto\".\nChiusura.\nPer \"chiudere\" uno scoubidou, ossia fare in modo che i fili non si snodino una volta finito, solitamente si accorciano i fili rimasti e poi si brucia la loro estremit\u00e0 con il fuoco di un accendino; oppure si pu\u00f2 pi\u00f9 semplicemente fare un nodo finale, tagliando le parti dei fili in eccesso.\nOppure si possono fare i nodi di sigillo: facendo filo con filo, prendere i fili, fare il nodo e di nuovo filo con filo."}
{"id": "1136251", "revid": "599013", "url": "https://it.wikipedia.org/wiki?curid=1136251", "title": "Iain McKinney", "text": "Giocava come guardia. Detiene il record del canestro segnato alla maggiore distanza: si trovava a 27,6 metri dall'anello quando segn\u00f2 in un'amichevole degli Sheffield Sharks l'8 aprile 1996.\nCarriera.\nHa speso la sua carriera negli Sheffield Sharks, di cui \u00e8 stato capitano dal 2003 al 2006. Con la squadra inglese ha vinto i play-off per il titolo BBL per la prima volta nella loro storia nel 2004. Ha esordito con l'Inghilterra il 5 gennaio 1996 risultando decisivo nella sfida contro la Danimarca. Fino al novembre 2002 aveva giocato 23 partite con la rappresentativa inglese.\nSi \u00e8 ritirato al termine della stagione 2005-06 per insegnare allo Sheffield College's Hillsborough campus."}
{"id": "1136256", "revid": "1522738", "url": "https://it.wikipedia.org/wiki?curid=1136256", "title": "Stato comunista", "text": "La locuzione Stato comunista (anche indicato come \"Stato socialista\" o \"marxista-leninista\" od \"operaio\") a partire dal XX secolo indica uno Stato amministrato e governato da un singolo partito guidato dalla filosofia marxista-leninista.\nLa definizione \"Stato comunista\" \u00e8 usata da storici, politologi e media di formazione democratica parlamentare per riferirsi a Paesi nei quali i pieni poteri sono tenuti da un solo partito d'ideologia marxista: tali Stati infatti non si proclamano \"comunisti\" n\u00e9 affermano di aver raggiunto il comunismo, definendosi Stati in cui \u00e8 in atto la costruzione del socialismo e dittatura del proletariato, intesa come fase transitoria verso la ideale realizzazione della societ\u00e0 comunista.\nQuesti Stati generalmente si autodefiniscono come dittatura del proletariato o della classe operaia, in quanto la classe operaia, ovvero i suoi rappresentanti politici, \u00e8 l\u2019unica classe dirigente del Paese, in contrasto con il capitalismo, in cui la classe dominante \u00e8 la borghesia attraverso il sistema pluripartitico, sempre secondo il punto di vista marxista-leninista.\nGli Stati comunisti sono amministrati da un singolo apparato di partito centralizzato, sebbene nominalmente possano esistere in alcuni casi pi\u00f9 partiti politici, comunque sottoposti all'egemonia politica del partito centralizzato. In alcuni casi gli Stati comunisti, tramite processi di partecipazione politica, hanno coinvolto nel potere diverse altre organizzazioni non partitiche, come sindacati, comitati di fabbrica e partecipazione democratica diretta.\nSviluppo degli Stati comunisti.\nDurante il XX secolo, il primo stato costituzionalmente socialista del mondo fu in Russia nel 1917. Nel 1922, si un\u00ec ad altri ex territori dell'impero per diventare l'Unione delle Repubbliche Socialiste Sovietiche (URSS). Dopo la seconda guerra mondiale, l'esercito sovietico occup\u00f2 gran parte dell'Europa orientale e quindi contribu\u00ec a creare stati comunisti in questi paesi. La maggior parte degli stati comunisti dell'Europa orientale erano alleati con l'Unione Sovietica, tranne che per la Jugoslavia che si dichiar\u00f2 non allineata. Nel 1949, dopo una guerra contro l'occupazione giapponese e una guerra civile che port\u00f2 a una vittoria comunista, fu istituita la Repubblica popolare cinese (RPC). Gli stati comunisti furono anche stabiliti in Cambogia, Cuba, Laos e Vietnam. Uno stato comunista fu fondato nella Corea del Nord, sebbene in seguito adott\u00f2 la propria ideologia chiamata Juche. Nel 1989, gli stati comunisti nell'Europa orientale crollarono sotto la pressione dell'opinione pubblica durante un'ondata di movimenti nonviolenti che portarono alla dissoluzione dell'Unione Sovietica nel 1991. Oggi gli attuali stati comunisti nel mondo sono in Cina, a Cuba, in Laos e Vietnam.\nQuesti stati comunisti spesso non affermano di aver raggiunto il socialismo o il comunismo nei loro paesi, ma sostengono di star costruendo e lavorando per l'instaurazione del socialismo nei loro paesi. Ad esempio, il preambolo della Costituzione della Repubblica socialista del Vietnam afferma che il Vietnam \u00e8 entrato solo in una fase di transizione tra capitalismo e socialismo dopo che il paese fu riunificato sotto il Partito comunista nel 1976 e la Costituzione della Repubblica di Cuba del 1992 afferma che il ruolo del Partito Comunista \u00e8 di \"guidare lo sforzo comune verso gli obiettivi e la costruzione del socialismo\".\nIstituzioni statali negli Stati comunisti.\nGli stati comunisti condividono istituzioni simili, che sono organizzate sulla premessa che il partito comunista \u00e8 un'avanguardia del proletariato e rappresenta gli interessi a lungo termine della gente. La dottrina del centralismo democratico, che \u00e8 stata sviluppata da Vladimir Lenin come un insieme di principi da utilizzare negli affari interni del partito comunista, \u00e8 estesa alla societ\u00e0 in generale.\nSecondo il centralismo democratico, tutti i leader devono essere eletti dal popolo e tutte le proposte devono essere discusse apertamente, ma una volta raggiunta una decisione tutte le persone hanno il dovere di obbedire a tale decisione e tutto il dibattito dovrebbe finire. Se usato all'interno di un partito politico, il centralismo democratico \u00e8 inteso a prevenire il frazionismo e le fazioni. Quando viene applicato a un intero stato, il centralismo democratico crea un sistema a partito unico.\nLe costituzioni della maggior parte degli stati comunisti descrivono il loro sistema politico come una forma di democrazia. In tal modo riconoscono la sovranit\u00e0 del popolo come incarnata in una serie d\u2019istituzioni parlamentari rappresentative. Tali stati non hanno una separazione dei poteri e hanno invece un corpo legislativo nazionale (come il Soviet Supremo nell'Unione Sovietica) che \u00e8 considerato il pi\u00f9 alto organo del potere statale e che \u00e8 legalmente superiore ai rami esecutivo e giudiziario del governo.\nTali politiche legislative nazionali negli stati comunisti hanno spesso una struttura simile ai parlamenti che esistono nelle repubbliche liberali, con due differenze significative: in primo luogo, i deputati eletti a questi organismi legislativi nazionali non dovrebbero rappresentare gli interessi di una particolare circoscrizione, ma il interessi a lungo termine della gente nel suo complesso; e in secondo luogo, contro il consiglio di Marx, gli organi legislativi degli stati comunisti non sono in sessione permanente. Piuttosto, si riuniscono una o pi\u00f9 volte all'anno in sessioni che di solito durano solo pochi giorni.\nQuando il corpo legislativo nazionale non \u00e8 in sessione, i suoi poteri sono trasferiti in un consiglio pi\u00f9 piccolo (spesso chiamato presidio) che combina il potere legislativo ed esecutivo e in alcuni stati comunisti (come l'Unione Sovietica prima del 1990), agisce come un capo collettivo di stato. In alcuni sistemi, il presidio \u00e8 composto da importanti membri del partito comunista che votano le risoluzioni del partito comunista in legge.\nIstituzioni sociali statali.\nUna caratteristica degli stati comunisti \u00e8 l'esistenza di numerose organizzazioni sociali sponsorizzate dallo stato (sindacati, organizzazioni giovanili, organizzazioni femminili, associazioni di insegnanti, scrittori, giornalisti e altri professionisti, cooperative di consumatori, circoli sportivi e cos\u00ec via) che sono integrate nel sistema politico.\nNegli stati comunisti, ci si aspetta che le organizzazioni sociali promuovano l'unit\u00e0 sociale e la coesione, per fungere da collegamento tra il governo e la societ\u00e0 e per fornire un forum per il reclutamento di nuovi membri del partito comunista.\nPotere politico.\nStoricamente, l'organizzazione politica di molti stati socialisti \u00e8 stata dominata da un monopolio monopartitico. Alcuni governi comunisti, come quelli in Cina, Germania dell'Est o Cecoslovacchia, hanno o hanno avuto pi\u00f9 di un partito politico, ma tutti i partiti minori sono o sono stati obbligati a seguire la guida del partito comunista. Negli stati comunisti, il governo non pu\u00f2 tollerare la critica di politiche che sono gi\u00e0 state implementate in passato o che sono state implementate nel presente.\nTuttavia, i partiti comunisti hanno vinto le elezioni e governato nel contesto delle democrazie multipartitiche senza cercare d\u2019istituire uno Stato a partito unico e quindi queste entit\u00e0 non rientrano nella definizione di stato comunista. Esempi includono San Marino, Nicaragua (1979-1990), Moldavia, Nepal (attualmente), Cipro e gli stati indiani del Kerala, del Bengala occidentale e del Tripura.\nCritica.\nPaesi come l'Unione Sovietica e la Cina sono stati criticati da autori e organizzazioni occidentali sulla base della mancanza di una democrazia occidentale pluripartitica, oltre a molte altre aree in cui la societ\u00e0 socialista e le societ\u00e0 occidentali differivano. Ad esempio, le societ\u00e0 socialiste erano comunemente caratterizzate dalla propriet\u00e0 statale o dalla propriet\u00e0 sociale dei mezzi di produzione attraverso l'amministrazione attraverso organizzazioni di partito, consigli e comuni democraticamente eletti e strutture cooperative, in opposizione al paradigma liberale e democratico del libero mercato capitalista, propriet\u00e0 e controllo da parte di societ\u00e0 e privati. Gli stati comunisti sono stati anche criticati per l'influenza e l'estensione dei rispettivi partiti al governo sulla societ\u00e0, oltre alla mancanza di riconoscimento per alcuni diritti e libert\u00e0 occidentali come il diritto alla libert\u00e0 della propriet\u00e0 privata e la restrizione del diritto alla libert\u00e0 di parola.\nI sostenitori e i sovietici hanno risposto a queste critiche mettendo in evidenza le differenze ideologiche nel concetto di \"libert\u00e0\". McFarland e Ageyev osservarono che \"le norme marxiste-leniniste denigrarono l'individualismo del \"laissez-faire\" come quando l'alloggio \u00e8 determinato dalla propria capacit\u00e0 di pagare condannando ampie variazioni nella ricchezza personale come l'Occidente non ha. Invece gl\u2019ideali sovietici enfatizzarono l'uguaglianza nell\u2019istruzione gratuita e assistenza medica, poca disparit\u00e0 negli alloggi, stipendi e cos\u00ec via. Quando \u00e8 stato chiesto di commentare l'affermazione secondo cui ex cittadini di stati comunisti godono di maggiori libert\u00e0, Heinz Kessler, ex ministro della Difesa nazionale della Germania dell'Est, ha risposto: \"Milioni di persone nell'Europa orientale sono ora libere da lavoro, libere da strade sicure, libere da assistenza sanitaria, esente da sicurezza sociale \". Le prime politiche di sviluppo economico degli stati comunisti sono state criticate per concentrarsi principalmente sullo sviluppo dell'industria pesante.\nNella sua critica degli stati, condotta sotto l'ideologia marxista-leninista, l'economista Michael Ellman dell'Universit\u00e0 di Amsterdam nota che tali stati paragonavano favorevolmente con gli stati occidentali in alcuni indicatori di salute come la mortalit\u00e0 infantile e l'aspettativa di vita. Allo stesso modo, l'analisi di Amartya Sen sui confronti internazionali dell'aspettativa di vita ha rilevato che diversi stati marxisti-leninisti hanno fatto guadagni significativi e ha commentato \"un pensiero che \u00e8 destinato a verificarsi \u00e8 che il comunismo \u00e8 un bene per la rimozione della povert\u00e0\". La dissoluzione dell'Unione Sovietica fu seguita da un rapido aumento della povert\u00e0, tasso di criminalit\u00e0, corruzione, disoccupazione, senzatetto, tassi di malattia e disparit\u00e0 di reddito, insieme a diminuzione dell'apporto calorico, aspettativa di vita, alfabetizzazione e reddito degli adulti.\nLista degli attuali Stati comunisti.\nI seguenti paesi sono stati a partito unico in cui le istituzioni del partito comunista al potere e dello Stato si sono intrecciate. In genere sono aderenti al marxismo-leninismo in particolare. Sono elencati qui insieme all'anno della loro fondazione e dei rispettivi partiti al governo.\nLa () con al governo il Partito del Lavoro di Corea \u00e8 stata marxista-leninista dal 9 settembre 1948 al 2012."}
{"id": "1136263", "revid": "78273", "url": "https://it.wikipedia.org/wiki?curid=1136263", "title": "Horres", "text": ""}
{"id": "1136264", "revid": "1935652", "url": "https://it.wikipedia.org/wiki?curid=1136264", "title": "Massimo Camisasca", "text": "Biografia.\nNasce a Milano, citt\u00e0 metropolitana e sede arcivescovile, il 3 novembre 1946. \u00c8 figlio di Ennio e Mariangela Tufigno; ha un fratello gemello di nome Franco, autore di testi scolastici di letteratura italiana per le scuole superiori.\nFormazione.\nPartecipa all'Azione Cattolica e frequenta alle scuole superiori il Liceo classico \"G. Berchet\" dove a 14 anni incontra il suo insegnante di Religione Cattolica, don Luigi Giussani, il sacerdote, filosofo e teologo, fondatore e ispiratore del movimento cattolico Comunione e Liberazione, divenendone amico.\nResponsabile prima di Giovent\u00f9 Studentesca e poi di Comunione e Liberazione, dal 1970 al 1972 \u00e8 anche presidente diocesano dei giovani di Azione Cattolica a Milano. Entra nel seminario della Comunit\u00e0 Missionaria del Paradiso di Bergamo.\nMinistero sacerdotale.\nIl 4 novembre 1975 \u00e8 ordinato presbitero dall'arcivescovo Clemente Gaddi per la diocesi di Bergamo.\nDal 1981, per molti mesi, conduce la trasmissione radiofonica \"Parole di vita\", che ne ha fatto una delle voci pi\u00f9 conosciute della radio italiana.\nIl 14 settembre 1985, dopo le parole di papa Giovanni Paolo II pronunciate nel 1984 per il trentennale di Comunione e Liberazione, fonda la \u00abFraternit\u00e0 sacerdotale dei missionari di San Carlo Borromeo\u00bb.\n\u00c8 insegnante di filosofia nei licei, all'Universit\u00e0 Cattolica di Milano ed alla Pontificia Universit\u00e0 Lateranense a Roma. Dal 1993 al 1996 \u00e8 vicepresidente del Pontificio istituto Giovanni Paolo II per gli studi sul matrimonio e la famiglia, con sede a Roma.\nNei primi quattro anni della gestione tecnica di Arrigo Sacchi, \u00e8 cappellano dell'A.C. Milan.\nNel dicembre 1990 \u00e8 nominato cappellano di Sua Santit\u00e0, mentre nell'ottobre 1996 prelato d'onore di Sua Santit\u00e0, titoli che automaticamente comportano la nomina a monsignore.\nMinistero episcopale.\nIl 29 settembre 2012 papa Benedetto XVI lo nomina vescovo di Reggio Emilia-Guastalla; succede ad Adriano Caprioli, dimessosi per raggiunti limiti di et\u00e0. Riceve l'ordinazione episcopale il 7 dicembre successivo, nella basilica di San Giovanni in Laterano a Roma, dal cardinale Carlo Caffarra, coconsacranti l'arcivescovo Adriano Bernardini ed il vescovo Adriano Caprioli. Il 16 dicembre prende possesso canonico della diocesi, nella cattedrale di Reggio Emilia.\nSi reca a Roma in visita \"ad limina\" il 4 febbraio 2013.\nIl 28 novembre 2013 il consiglio comunale di Guastalla gli conferisce la cittadinanza onoraria.\nPubblica due lettere pastorali, \"Il dono del diaconato permanente\" (2014) e \"Vieni e vedrai\" (2016), sul tema della vocazione.\nIl 13 maggio 2017 consacra la diocesi di Reggio Emilia-Guastalla al Cuore Immacolato di Maria.\nIl 4 aprile 2020, nella chiesa parrocchiale di Ciano d'Enza, presiede, in forma strettamente privata, le esequie del vescovo Giovanni Paolo Gibertini, suo predecessore.\nDurante il suo episcopato ha ordinato un vescovo, 12 presbiteri e 40 diaconi permanenti.\nIl 10 gennaio 2022 papa Francesco accoglie la sua rinuncia al governo pastorale della diocesi per raggiunti limiti d'et\u00e0; gli succede l'arcivescovo Giacomo Morandi, fino ad allora segretario della Congregazione per la dottrina della fede. Rimane amministratore apostolico della diocesi fino all'ingresso del successore.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOpere.\nHa scritto numerosi saggi e libri, tra cui la storia del movimento di Comunione e Liberazione in tre volumi."}
{"id": "1136265", "revid": "287204", "url": "https://it.wikipedia.org/wiki?curid=1136265", "title": "Os\u0103m", "text": "L'Os\u0103m (, ) \u00e8 un fiume bulgaro, affluente del Danubio.\nGeografia.\nL'Os\u0103m nasce dalla convergenza di due fiumi, che avviene presso Trojan: l'Os\u0103m nero (, \"\u010cerni Os\u0103m\"), che nasce dalle pendici settentrionali del monte Levski, nei Monti Balcani, e l'Os\u0103m bianco (, \"Beli Os\u0103m\"), che nasce dal monte Kozja Stena.\nL'Os\u0103m scorre verso nord in direzione di Love\u010d, dirigendosi poi a nord-est, verso Letnitsa e Levski, dove gira a nord-est, fino a sfociare nel Danubio, nei pressi della citt\u00e0 di Nicopoli.\nBibliografia.\nI dati numerici sono stati tratti da: "}
{"id": "1136266", "revid": "1104133", "url": "https://it.wikipedia.org/wiki?curid=1136266", "title": "Glitter (colonna sonora)", "text": "Glitter \u00e8 l'ottavo album in studio di Mariah Carey, registrato come colonna sonora per il film omonimo e pubblicato nel 2001.\nDescrizione.\nUscito per l'etichetta Virgin Records, ebbe scarso successo e vendette molte meno copie rispetto ad altri dischi della cantante. Alcuni critici hanno apprezzato ugualmente \"Glitter\", per la sua diversit\u00e0 stilistica: la rivista \"Rolling Stone\" l'ha premiato con tre stelle e lo ha ritenuto \"un grande passo avanti per la Carey, eterna ragazzina pop/r&amp;b ... addirittura superiore a \"Lady Marmalade\" per il film \"Moulin Rouge!\". Giudizi lusinghieri sono arrivati anche da Amazon.com e Yahoo.Launch.com. Altri hanno invece stroncato l'album, sostenendo che la cantante avesse compiuto una svolta musicale scontata e non convincente.\nNella classifica Hamilton Chart, \"Glitter\" rimase al primo posto per una sola settimana. Fu anche nominato con un Pedeo Award come \"Miglior Album\".\nRealizzato come un concept album con musica ispirata ai primi anni ottanta, il disco contiene collaborazioni con importanti artisti pop/rock: Rick James ha scritto \"All My Life\", Jimmy Jam e Terry Lewis rielaborarono la loro canzone \"Didn't Mean to Turn You On\" e scrissero con la Carey \"Want You\", mentre i Cameo lavorarono al singolo di lancio \"Loverboy\". Vi sono anche duetti con i rapper Busta Rhymes, Mystikal, Da Brat, Ludacris, Fabolous, Shawnna, 22, Ja Rule, Nate Dogg e Cameo e il cantante r&amp;b Eric Ben\u00e9t. Nel finale della seconda traccia, la ballata \"Lead The Way\", Mariah si cimenta in una nota vocale di circa 20 secondi.\nL'album debutt\u00f2 al settimo posto di Billboard, e rimase nella top 20 per due settimane e in classifica per dodici. L'album ha venduto poco pi\u00f9 di 2 milioni di copie, e negli Stati Uniti \u00e8 stato premiato dalla RIAA con un disco di platino. \"Glitter\" ebbe all'estero maggiore successo di classifica e vendite, in Giappone, Grecia, Corea del Sud (disco d'oro), Singapore (2 dischi di platino), Taiwan, Hong Kong, Filippine (numero 3), Spagna (numero 3, oro), Canada (numero 4, platino), Francia (numero 5, oro), Italia (numero 5), Germania (numero 7), Gran Bretagna (numero 10), Irlanda (numero 84) e Svizzera (numero 10).\n\"Loverboy\" arriv\u00f2 al secondo posto di Billboard e divent\u00f2 il singolo pi\u00f9 venduto del 2001 negli USA, in parte grazie al prezzo di vendite ridotto. Gli altri due singoli, \"Never Too Far\" e \"Don't Stop (Funkin' 4 Jamaica)\", non ebbero per\u00f2 altrettanto successo. Per \"Last Night a DJ Saved My Life\" fu anche girato un videoclip, poi accantonato dopo che la Virgin Records aveva licenziato la Carey. \"Reflections (Care Enough)\" e \"Lead the Way\" furono rilasciati in sola promozione radiofonica fuori degli USA, sebbene alcune copie del primo siano ancora in vendita in alcuni negozi americani. Entrambi sono disponibili su eBay.\nLa canzone \"If We\" fu rifatta nel 2004 da Damizza e richiamata \"What Would You Do\", con Cassidy, Nate Dogg e Mariah. Damizza litig\u00f2 con Shade Sheist e lo sostitu\u00ec con Cassidy nella versione singolo. Sheist rispose con un proprio remix intitolato \"G-Mix\", con Nune e la Carey. \"What Would You Do\" ebbe molto successo sulla West Coast, e la Carey la cant\u00f2 anche durante un tour a Los Angeles, ma nel resto degli USA e in Europa non ottenne buoni risultati."}
{"id": "1136270", "revid": "205197", "url": "https://it.wikipedia.org/wiki?curid=1136270", "title": "Troyan", "text": ""}
{"id": "1136272", "revid": "1632387", "url": "https://it.wikipedia.org/wiki?curid=1136272", "title": "Temples of Ice", "text": "Temples of Ice \u00e8 il settimo album in studio del gruppo heavy metal britannico Venom, pubblicato nel 1991 su etichetta Under One Flag.\nIl disco.\n\u00c8 stato registrato a Newcastle nel 1990, ed \u00e8 uscito l'anno seguente.\nL'album doveva essere originariamente prodotto dall'ex produttore della band Child's Play, Howard Benson. Tuttavia non era disponibile e la band ha deciso di rimanere con Kevin Ridley, che ha co-prodotto il precedente album della band \"Prime Evil\". \u00c8 stato pubblicato su Under One Flag nel 1991, e commercializzato e distribuito da Music for Nations.\nLa canzone \"Speed King\" \u00e8 una cover dei Deep Purple.\nil chitarrista Al Barnes ha scritto \"Tribes\"; Demolition Man ha scritto il testo di \"Arachnid\" e Mantas ha scritto la musica. Il resto dell'album \u00e8 stato composto da Demolition Man."}
{"id": "1136276", "revid": "767487", "url": "https://it.wikipedia.org/wiki?curid=1136276", "title": "Il bigamo", "text": "Il bigamo \u00e8 un film del 1955 diretto da Luciano Emmer.\nTrama.\nMario De Santis, intraprendente rappresentante di commercio che vende dentifrici, regolarmente sposato con Valeria, vede la sua vita sconvolta dall'accusa di essere bigamo. Accompagnato in questura, viene messo a confronto con una certa Isolina Fornaciari che avrebbe sposato a Forlimpopoli alcuni anni prima. Mario, furibondo per l'accusa, scende a vie di fatto con il padre di Isolina, con cui ha uno scontro tanto da essere messo agli arresti. Nessuno, oltretutto, sembra credere alla sua innocenza, neppure la moglie che si lascia influenzare negativamente dalla sorella e dall'avvocato di famiglia.\nQuando a Mario viene concessa la libert\u00e0 provvisoria, il suo caso viene affidato a un eccentrico principe del foro, logorroico e stravagante. Un amico di Mario, conosciuto in prigione, capisce che potrebbe trattarsi di un caso di omonimia e si mette a girare tutta Roma alla ricerca del vero marito di Isolina. Quando lo trova, riesce a trascinarlo in tribunale dove, nel frattempo, Mario \u2013 seguendo i consigli del suo difensore \u2013 ha provveduto a dichiararsi colpevole. Cos\u00ec la corte, pur riconoscendolo innocente dell'accusa di bigamia, lo condanna per autocalunnia; e Isolina, che, complessata dalla sua condizione di nubile attempata, aveva sfruttato la circostanza per cercare di incastrare un uomo piacente, \u00e8 a sua volta condannata per falsa testimonianza. Scontata la piccola pena inflittagli, Mario pu\u00f2 finalmente tornare tra le braccia della sua famiglia che lo attende all'uscita del carcere."}
{"id": "1136283", "revid": "256896", "url": "https://it.wikipedia.org/wiki?curid=1136283", "title": "Bandierablu", "text": ""}
{"id": "1136284", "revid": "37401", "url": "https://it.wikipedia.org/wiki?curid=1136284", "title": "Il turno", "text": "Il turno \u00e8 un romanzo di Luigi Pirandello, scritto nel 1895, ma pubblicato nel 1902. Rispetto al romanzo precedente (\"L'esclusa\") ed al successivo (\"Il fu Mattia Pascal\"), si tratta senza dubbio di un'opera meno nota. Dopo il mito dell'onore irriso ne \"L'esclusa\", qui \u00e8 preso di mira il mito della roba, di esplicita derivazione verista. La vicenda vuole dimostrare l'imprevedibit\u00e0 dei casi che governano la vita umana, davanti ai quali appare insensato progettare il futuro in modo razionale. (Barberi Squarotti. Storia e antologia della letteratura. Vol. 5)\nDal romanzo \u00e8 stato tratto un film dall'omonimo titolo, diretto da Tonino Cervi nel 1982.\nTrama.\nIl romanzo prende le mosse dal progetto di don Marcantonio Rav\u00ec di dare in moglie la giovane figlia Stellina a Don Diego Alcoz\u00e9r, che \u00e8 vecchio, ma assai ricco e veterano di ben quattro matrimoni e altrettante vedovanze. Se la figlia lo sposer\u00e0, alla morte del vecchio, che ormai non pu\u00f2 tardare, ella sar\u00e0 ricca e potr\u00e0 sposare il suo spasimante Pep\u00e8 Alletto, un giovane un po' sciocco e vanesio, di cui ella \u00e8 innamorata, il quale perci\u00f2 dovr\u00e0 aspettare un po' il suo \u201cturno\u201d. Il progetto va in porto: don Diego Alcor\u00e9z sposa Stellina tra i commenti malevoli della citt\u00e0. Avviene per\u00f2 che don Diego, vicino alla giovane sposa, si sente sempre pi\u00f9 arzillo e vegeto e non mostra nessuna intenzione di lasciare questo mondo, nemmeno quando \u00e8 colpito da una brutta polmonite, dalla quale si rimette miracolosamente, tra il disappunto di Stellina che non si rassegna ad un matrimonio cos\u00ec assurdo. Per fortuna interviene suo cognato, l'avvocato Ciro Coppa, vedovo di una sorella di Pep\u00e8, uomo violento e irascibile, che per favorire Pep\u00e8 riesce ad ottenere l'annullamento del matrimonio di Stellina per vizio di consenso. Ma anche questa volta Pep\u00e8 si accorge che non \u00e8 ancora arrivato il suo \u201cturno\u201d, perch\u00e9 Stellina sposa l'avvocato Ciro Coppa. Esso arriver\u00e0 soltanto quando l'avvocato muore di colpo apoplettico durante una discussione in tribunale col procuratore del re."}
{"id": "1136286", "revid": "256896", "url": "https://it.wikipedia.org/wiki?curid=1136286", "title": "Bandiere blu", "text": ""}
{"id": "1136290", "revid": "82143", "url": "https://it.wikipedia.org/wiki?curid=1136290", "title": "Ciarborasca", "text": ""}
{"id": "1136294", "revid": "767487", "url": "https://it.wikipedia.org/wiki?curid=1136294", "title": "Due gemelle a Londra", "text": "Due gemelle a Londra (\"Winning London\") \u00e8 un film del 2001 di Craig Shapiro con Mary-Kate e Ashley Olsen.\nTrama.\nChloe Lawrence (Mary-Kate Olsen) \u00e8 il leader della squadra che rappresenter\u00e0 la sua scuola alla Model United Nations. Dopo l'esercitazione particolarmente brillante in un'esercitazione, la squadra viene selezionata per partecipare alla competizione internazionale a Londra, Inghilterra. Uno dei membri della squadra per\u00f2 non pu\u00f2 parteciparvi cos\u00ec la sorella gemella di Chloe, Riley (Ashley Olsen) si offre di entrare a far parte della squadra per poter stare cos\u00ec pi\u00f9 vicino a Brian, compagno di squadra di Chloe di cui Riley ha una cotta. Quando il gruppo arriva a Londra, scopre che qualcun altro ha gi\u00e0 il compito di rappresentare la Cina, paese che inizialmente era stato assegnato a loro. Il gruppo si trova cos\u00ec a dover interpretare un nuovo Paese e alla fine decidono di rappresentare proprio lo Stato ospitante, l'Inghilterra. Chloe conosce un ragazzo, James Browning, anche lui iscritto alla competizione, figlio di un nobile inglese, Lord Browning, che fa pressione sul figlio perch\u00e9 si impegni maggiormente. Anche Riley riesce a conquistare un ragazzo, proprio Brian che si accorge finalmente di lei. Durante la competizione la squadra di Chloe e Riley user\u00e0 metodi poco \"convenzionali\" ma alla fine riuscir\u00e0 a vincere con l'ammirazione di tutti."}
{"id": "1136295", "revid": "1632387", "url": "https://it.wikipedia.org/wiki?curid=1136295", "title": "Better Off Dead (Sodom)", "text": "Better Off Dead \u00e8 il quarto album del gruppo thrash metal tedesco Sodom, pubblicato nel 1990. Esso \u00e8 il primo registrato dopo l'abbandono di Frank Blackfire, che si un\u00ec ai Kreator; alla chitarra fu sostituito da Michael \"Micha\" Hoffman.\nIl disco.\nLa parte introduttiva parlata di \"An Eye For An Eye\" \u00e8 tratta dal film del 1989 The Punisher, interpretato da Dolph Lundgren.\nLa canzone \"The Saw is the Law\" \u00e8 presente nell'omonimo EP in una diversa versione.\n\"Capture the Flag\" narra della battaglia, svoltasi durante la guerra del Vietnam, per la conquista di Hamburger Hill da parte dell'esercito americano, mentre \"Bloodtrails\" parla dell'operazione Desert Shield, risalente alla guerra del Golfo.\nCon \"Never Healing Wound\" la band invece sottolinea le inumane condizioni vissute dai prigionieri dei campi di concentramento, sia nazisti che sovietici.\n\"Resurrection\" \u00e8 dedicata al defunto padre di Tom Angelripper.\nDelle torture operate dalla Chiesa ai tempi dell'inquisizione si parla in \"Tarred and Feathered\", mentre \"Stalinorgel\" tratta dei lanciarazzi Katju\u0161a, soprannominati appunto \"organi di Stalin\" dai soldati tedeschi durante la Seconda guerra mondiale."}
{"id": "1136301", "revid": "174925", "url": "https://it.wikipedia.org/wiki?curid=1136301", "title": "Teorema delle restrizioni", "text": "In analisi matematica, ci sono due teoremi collegati che prendono il nome di teorema delle restrizioni. Qui sono enunciate le versioni in una variabile, ma la generalizzazione a pi\u00f9 dimensioni \u00e8 immediata.\nPrimo teorema delle restrizioni.\nSia formula_1, formula_2 punto di accumulazione per formula_3. Il primo teorema delle restrizioni afferma che se formula_4 ammette limite formula_5 in formula_2:\nallora per ogni sottoinsieme formula_8 tale che formula_2 sia punto di accumulazione anche per formula_10 \u00e8:\n\u00c8 molto utile sfruttare la negazione di questo teorema: infatti se si riesce ad individuare una restrizione di formula_4 che non possegga limite, o a trovarne due distinte per cui sia formula_13, dal teorema deve dedursi che formula_4 stessa non possiede limite. Ad esempio, la successione formula_15 non possiede limite poich\u00e9 formula_16 (cio\u00e8 la sua restrizione sui pari) \u00e8 costante a formula_17, mentreformula_18 (sui dispari) \u00e8 costante a formula_19.\nSecondo teorema delle restrizioni.\nSia formula_1, formula_2 punto di accumulazione per formula_3 e siano formula_23 tali che:\novvero formula_25 \u00e8 un ricoprimento di formula_3. Sia inoltre formula_2 punto di accumulazione per entrambi. Il secondo teorema delle restrizioni afferma che se:\nallora formula_4 possiede limite in formula_2 e tale limite \u00e8 necessariamente formula_5."}
{"id": "1136307", "revid": "486946", "url": "https://it.wikipedia.org/wiki?curid=1136307", "title": "Battista Camilla", "text": ""}
{"id": "1136310", "revid": "119713101", "url": "https://it.wikipedia.org/wiki?curid=1136310", "title": "Suo marito", "text": "Suo marito, pubblicato anche con il titolo Giustino Roncella nato Boggiolo, \u00e8 un romanzo scritto da Luigi Pirandello nel 1911. \nTrama.\nGiustino Boggiolo, un modesto impiegato fornito di una cultura altrettanto modesta, sposa la giovane scrittrice Silvia Roncella e, dopo che questa diventa celebre, rivela uno straordinario fiuto negli affari, prendendo tutte le iniziative di contratto con gli editori, i critici, i giornalisti, i traduttori e il pubblico, per reclamizzare e far fruttare la produzione letteraria della moglie.\nQuesta sua frenetica attivit\u00e0 di agente pubblicitario lo espone alla malignit\u00e0 dei colleghi d'ufficio, che lo ridicolizzano appioppandogli il nomignolo di Roncello e facendogli trovare i biglietti da visita intestati a Giustino Roncella nato Boggiolo.\nSilvia, che vede il ridicolo della situazione, si distacca sempre pi\u00f9 dal marito e si separa da lui, cedendo al corteggiamento di un maturo scrittore, Maurizio Gueli, n\u00e9 si ricongiunge pi\u00f9 col marito quando perde l'amore del Gueli e le muore il figlio, sicch\u00e9 sia Giustino sia lei restano soli, ciascuno per la propria strada, chiusi nel proprio dramma interiore.\nAnalisi.\nAll'interno del romanzo \u00e8 rilevabile il tema del relativismo psicologico interpersonale, che mette capo all'incomunicabilit\u00e0 tra gli uomini (vedi Luigi Pirandello/Il pensiero). Se da principio al lettore \u00e8 offerto il punto di vista della moglie, che non si sente riconosciuta nella propria individualit\u00e0 e si ritiene strumentalizzata dal marito, al punto da ritenere sbagliata la loro stessa unione (in questa prima parte sono notevoli le analogie con Casa di bambola di Henrik Ibsen, pur senza che si possa dare per certa un'effettiva derivazione di Suo marito dal dramma), in una seconda parte il punto di vista del marito emerge, con la conseguenza che agli occhi del lettore non esistono pi\u00f9 una ragione e un torto: Giustino e Silvia propongono due versioni degli stessi eventi che sono entrambe verit\u00e0, tema ricorrente in moltissime delle sue opere, tra cui il dramma:\"Cos\u00ec \u00e8 (se vi pare)\", trasposizione teatrale della novella: \"La signora Frola e il signor Ponza, suo genero\" scritta nel 1917 e anche specialmente nel romanzo: \"L'esclusa\" (col famoso motto in latino:\"NIHIL-MIHI-CONSCIO\") o per alcuni tratti nel romanzo: \"Uno, nessuno e centomila\".\nPubblicazione.\nL'opera fu pubblicata con il titolo di \"Suo marito\" dallo stesso autore nel 1911, dopo aver incontrato l'opposizione dell'editore Treves, che avrebbe dovuto stamparlo , perch\u00e9 i personaggi erano molto probabilmente ispirati a Grazia Deledda ed al marito, Palmiro Madesani, e comunque con loro potevano essere identificati. In seguito l'autore ne fece una revisione da intitolarsi \"Giustino Roccella, nato Boggiolo\", ma non la pubblic\u00f2, secondo il figlio Stefano perch\u00e9 temeva l'identificazione dei personaggi con Grazia Deledda (ormai insignita del Premio Nobel per la letteratura) ed il marito."}
{"id": "1136314", "revid": "1086846", "url": "https://it.wikipedia.org/wiki?curid=1136314", "title": "Football Club Internazionale 1956-1957", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1956-1957.\nStagione.\nA compromettere l'esito del campionato 1956-57, dopo un girone d'andata archiviato con 20 punti in classifica, soggiunse una frenata nella fase di ritorno con l'ex calciatore Frossi a rilevare Ferrero in panchina. La parentesi del \"dottor Sottile\" fu contraddistinta dalle divergenze insorte con Moratti, fatto riconducibile ad un \u00abcredo tattico\u00bb volto a ricercare nello 0-0 il risultato ideale: col ruolo di tecnico affidato a Meazza per le battute conclusive, l'Inter giunse quinta a pari merito col Bologna.\nSul piano statistico da segnalare in negativo l'assenza di vittorie negli impegni esterni, con appena 9 punti (frutto di altrettanti pareggi) racimolati in trasferta.\nOrganigramma societario.\nArea direttiva\nArea tecnica\nArea sanitaria\nStatistiche.\n\"Statistiche aggiornate al 16 giugno 1957\".\nStatistiche dei giocatori.\n\"Presenze e reti in Campionato\".\nSkoglund (31/3); Bernardin (30/1); Fongaro (30); Giacomazzi (28); Lorenzi (28/8); Pandolfini (28/7); Bearzot (27); Dorigo (27/5); Ghezzi (24/\u221233); Vonlanthen (23/7); Invernizzi (21/2); Massei (21/10); Nesti (16/1); Vincenzi (12/1); Matteucci (10/\u221212); Campagnoli (5/2); Rebizzi (4/1); Masiero (3); Mereghetti (3); Savioni (3/2).\nCollegamenti esterni.\nhttp://www.calcio.com/tutte_le_partite/ita-serie-a-1956-1957/"}
{"id": "1136316", "revid": "767487", "url": "https://it.wikipedia.org/wiki?curid=1136316", "title": "Reverend Horton Heat", "text": "I Reverend Horton Heat (abbreviato RHH) sono un gruppo Psychobilly formato a Dallas, Texas nel 1985.\nStoria del gruppo.\nI Reverend Horton Heat si formarono nel 1985, composti da Jack Barton al contrabbasso, Bobby Baranowski alla batteria e Jim Heath (aka The Rev.) alla chitarra semiacustica.\nIl trio di Dallas, non produsse canzoni proprie, ma suonava cover in tutto il Texas. Nel 1989 il gruppo cambia completamente volto e il posto di contrabbassista e batterista vengono presi rispettivamente da Jimbo Wallace e Patrick \"Taz\" Bentley. Dal 1989 al 1994, i Reverend Horton Heat producono tre dischi: \"Smoke 'em if you Got 'em\", \"The Full Custom Gospel Sounds\" e \"Liquor in the Front\". Questi tre album hanno un enorme successo dopo l'uscita di \"Psychobilly freakout!\", un vero e proprio inno solo strumentale di puro e velocissimo psychobilly. Nel 1994 \"Taz\" viene sostituito da un altro batterista: Scott Churilla, ed escono gli album \"It's Martini Time\", \"Space Heater\", \"Holy Roller\", \"Spend a Night in the Box\", \"Lucky 7\", \"Revival\", \"We Three Kings\". Dal 2006 al 2012 Scott viene sostituito da Paul Simmons.\nIl 29 giugno 2013 la band suona per la prima volta in Italia al Custom Party di Atessa in provincia di Chieti."}
{"id": "1136318", "revid": "767487", "url": "https://it.wikipedia.org/wiki?curid=1136318", "title": "The Saw Is the Law", "text": "The Saw Is the Law \u00e8 un extended play (EP) del gruppo thrash metal tedesco Sodom, pubblicato nel 1991.\nAl suo interno \u00e8 presente una versione rivisitata di \"The Saw Is the Law\" (da \"Better Off Dead\", 1990), oltre a \"Tarred and Feathered\" - dello stesso album - e \"The Kids Wanna Rock\", cover di Bryan Adams."}
{"id": "1136319", "revid": "130428", "url": "https://it.wikipedia.org/wiki?curid=1136319", "title": "Buyback", "text": ""}
{"id": "1136324", "revid": "1632387", "url": "https://it.wikipedia.org/wiki?curid=1136324", "title": "Tapping the Vein", "text": "Tapping the Vein \u00e8 il quinto album del gruppo thrash metal tedesco Sodom, pubblicato nel 1992."}
{"id": "1136329", "revid": "1543377", "url": "https://it.wikipedia.org/wiki?curid=1136329", "title": "Ich will", "text": "Ich will (in italiano \"Io voglio\") \u00e8 un singolo dei Rammstein, estratto dall'album \"Mutter\".\n\u00c8 stato pubblicato in Germania il 10 settembre del 2001. La canzone \"Pet Sematary\" presente nell'edizione tedesca \u00e8 una cover dei Ramones.\nIl brano \u00e8 nato da un riff del tastierista Flake.\nVideo musicale.\nIl video mostra la band durante una rapina in banca, terrorizzare gli ostaggi e vandalizzare l'edificio (a parte il tastierista Flake che ha una bomba attaccata al corpo). I rapinatori fantasticano sulla caos mediatico che avrebbero causato, immaginandosi uscire dalla banca e lasciarsi circondare da giornalisti e fan, ma le loro aspettative vengono deluse quando ad aspettarli trovano la polizia, mentre intanto Flake si fa saltare in aria. Queste scene sono alternate ad altre immagini, in cui i membri della band, ormai ridotti i catene, ricevono il premio Goldene Kamera (l'equivalente tedesco del Grammy Award), su un palco allestito davanti all'ingresso distrutto della banca e sormontati da un'enorme foto di Flake.\nIn un'intervista i Rammstein hanno descritto il videoclip come una dimostrazione dell'ossessione dei media per una buona storia, nonch\u00e9 un'illustrazione dell'immortalit\u00e0 che pu\u00f2 essere raggiunta da coloro che commettono torti.\nControversie.\nIl videoclip fu pubblicato il 10 settembre del 2001, esattamente un giorno prima degli attentati al World Trade Center. Sebbene il videoclip parlasse di terroristi \"comuni\" e non terroristi kamikaze islamici, i principali mass-media ed i partiti politici statunitensi chiesero la totale censura del video. Alla fine fu deciso di trasmetterlo in televisione solo a tarda notte.\nTracce.\nEdizione inglese.\nParte 3 (DVD) (Copertina arancione).\nL'edizione inglese in DVD contiene anche una galleria fotografica ed i seguenti videoclip"}
{"id": "1136332", "revid": "1652635", "url": "https://it.wikipedia.org/wiki?curid=1136332", "title": "Fuori di zukka", "text": "Fuori di zukka (\"Free for All\") \u00e8 una serie televisiva animata statunitense del 2003, creata da Brett Merhar.\nAmbientata in Colorado, la serie segue la vita quotidiana di Johnny Jenkins, un innocente studente universitario di 19 anni circondato da una famiglia disfunzionale e da amici eccentrici.\nLa serie \u00e8 stata trasmessa per la prima volta negli Stati Uniti su Showtime dall'11 luglio al 12 settembre 2003, per un totale di 7 episodi ripartiti su una stagione. In Italia la stagione \u00e8 stata trasmessa su Paramount Comedy dal 9 dicembre 2005."}
{"id": "1136339", "revid": "2034231", "url": "https://it.wikipedia.org/wiki?curid=1136339", "title": "La 7", "text": ""}
{"id": "1136342", "revid": "124841056", "url": "https://it.wikipedia.org/wiki?curid=1136342", "title": "Sport della racchetta", "text": "Gli sport della racchetta sono quegli sport che si praticano con la racchetta, la quale serve, in quasi tutte le discipline considerate, per colpire la palla. Questi sport sono:"}
{"id": "1136346", "revid": "827882", "url": "https://it.wikipedia.org/wiki?curid=1136346", "title": "Formazione dei Death", "text": "Questa che segue \u00e8 la lista delle formazione dei vari album della band.\nScream Bloody Gore.\n1987\nLeprosy.\n1988\nSpiritual Healing.\n1990\nHuman.\n1991\nIndividual Thought Patterns.\n1993\nSymbolic.\n1995\nThe Sound of Perseverance.\n1998"}
{"id": "1136347", "revid": "93556", "url": "https://it.wikipedia.org/wiki?curid=1136347", "title": "Carlo Fecia di Cossato (S 519)", "text": "Il sommergibile della Marina Militare italiana Carlo Fecia di Cossato, appartenente alla 1\u00aa serie della classe Sauro \u00e8 stato consegnato alla MMI il 5 novembre 1979.\nNome.\nIl battello prende il suo nome dal capitano di fregata Carlo Fecia di Cossato, medaglia d'oro al valor militare che al comando del Tazzoli stabil\u00ec il primato del numero di navi nemiche affondate.\nTrasformazione in museo galleggiante.\nIl battello, dopo l'ultimo ammainabandiera del 31 marzo 2005, dal 1\u00ba aprile 2005 \u00e8 in disarmo, ormeggiato presso la Base MM della Spezia ed \u00e8 stato previsto che dopo un restauro conservativo sar\u00e0 trasferito a Trieste dove sar\u00e0 inserito in un nuovo polo museale nel contesto del porto vecchio. L'unit\u00e0 gemella, il Nazario Sauro \u00e8 stato destinato ad un ruolo simile ed \u00e8 stato trasferito il 18 settembre 2009 per essere esposto al Galata \u2212 Museo del mare di Genova come parte integrante del museo.\nCollegamenti esterni.\nNotizie dal sito sommergibili.com"}
{"id": "1136349", "revid": "110157", "url": "https://it.wikipedia.org/wiki?curid=1136349", "title": "Chiesa di San Gaudenzio (Ivrea)", "text": "La chiesa di San Gaudenzio ad Ivrea, piccolo gioiello di architettura tardo barocca piemontese, venne edificata tra il 1716 ed il 1724 per iniziativa del prevosto della cattedrale don Lorenzo Pinchia, grazie anche a generose offerte pubbliche. Il fervore popolare che sostenne l'iniziativa testimoniava la devozione del popolo eporediese per la figura di san Gaudenzio, santo del IV secolo che fu vescovo di Novara ai tempi della prima cristianizzazione del Piemonte, e che la tradizione vuole nativo proprio di Ivrea. \nDieci anni dopo venne costruita la sacrestia sopra la quale venne posto il coro e, negli stessi anni, inizi\u00f2 l'edificazione dell'elegante campanile.\nPer spiegare la finezza delle forme tardo barocche si \u00e8 ipotizzato l'intervento giovanile dell'architetto Bernardo Antonio Vittone. Il progetto iniziale della chiesa, tuttavia, viene oggi uniformemente attribuito all'ingegnere piemontese Luigi Andrea Guibert, attivo ad Ivrea tra il 1714 ed il 1719.\nLa chiesetta, al tempo della sua costruzione, sorgeva su una piccola altura posta fuori dell'abitato di Ivrea. Su tale altura sal\u00ec per molti anni la processione che aveva luogo il giorno della festa del Santo. Oggi la chiesa \u00e8 quasi soffocata dalle abitazioni civili che la circondano, ed \u00e8 raramente aperta al pubblico.\nLa facciata \u00e8 suddivisa su tre piani ed \u00e8 ornata da lesene, da nicchie con motivo di conchiglia e da cornici a linee curve che sottolineano, pur nelle ridotte dimensioni, la spazialit\u00e0 dell'edificio. Sul timpano della facciata compare lo stemma della citt\u00e0 di Ivrea. Infatti la chiesa \u00e8 di giurisdizione comunale.\nAnche l'interno \u00e8 tipicamente barocco, con eleganti giochi prospettici e pitture con effetto di \"trompe l'oeil\". Molto suggestiva \u00e8 l'invenzione illusoria realizzata sforando in alto - sopra la pala con \"San Gaudenzio in gloria\" - la parete del presbiterio e lasciando che lo sguardo dello spettatore arrivi alla volta (che pare lontanissima) del coro superiore, ove \u00e8 affrescata una raffigurazione del \"Paradiso\" in cui campeggiano le figure della Trinit\u00e0. Tutto l'apparato del presbiterio e dell'abside richiama la struttura ascensionale verso il Paradiso dello scurolo epigeico della basilica di San Gaudenzio di Novara, dove nel 1711 venne collocata l'urna d'argento con vetri di Murano che raccoglie i resti del primo vescovo di quella citt\u00e0, originario di Ivrea. \nSi tratta di un'opera eseguita nel 1738-39 e dovuta a Luca Rossetti da Orta, pittore gi\u00e0 attivo presso la chiesa di San Bernardino ad Orta San Giulio e poi, per molti anni, punto di riferimento della produzione pittorica in Canavese (suo, tra l'altro, il grande affresco del palazzo Vescovile in Ivrea con una suggestiva ed accurata rappresentazione delle parrocchie e della geografia del territorio diocesano).\nDello stesso pittore sono anche la pala d'altare ed i pregevoli affreschi posti sulle volte e sulle pareti, con figure allegoriche, episodi della vita di San Gaudenzio e decorazioni floreali. In alcuni paesaggi che fanno da sfondo alle scene \u00e8 riconoscibile la citt\u00e0 di Ivrea con il suo castello dalle rosse torri e le sue chiese notevoli.\nIn una scena dipinta su un sovrapporta \u00e8 ripresa la versione agiografica della vita del santo che narra di come, essendo costretto a fuggire da Ivrea sotto minaccia di morte, egli abbia trovato ricovero, la notte prima della partenza, sopra una roccia posta proprio nel luogo in cui oggi sorge la chiesa ed, il mattino seguente, egli abbia steso il suo mantello sulla Dora riuscendo miracolosamente a farsi trasportare in salvo.\nIn effetti il grazioso altare in marmo - realizzato nel 1764 - \u00e8 posto proprio davanti alla roccia (lasciata visibile) che la tradizione vuole abbia accolto l'impronta del santo, trasformandosi per lui in un pi\u00f9 comodo giaciglio."}
