{"id": "1185497", "revid": "709565", "url": "https://it.wikipedia.org/wiki?curid=1185497", "title": "Borghi di Londra", "text": "I borghi di Londra (in inglese \"London boroughs\") sono le suddivisioni amministrative di quartiere in cui \u00e8 ripartita la metropoli britannica. Ciascuna di esse ha un proprio sindaco e un proprio consiglio.\nL'area metropolitana di Londra, i cui servizi comuni sono gestiti dall\u2019Autorit\u00e0 della Grande Londra, \u00e8 suddivisa in due contee: la Contea della Grande Londra, che include i 32 borghi propriamente detti, e la contea della Citt\u00e0 di Londra, ufficialmente non considerata un borgo in quanto regolata da norme \"sui generis\".\nTra i 32 borghi londinesi, 3 hanno il titolo onorifico di \"borgo reale\" (\"royal borough\"), ossia il Borgo reale di Kensington e Chelsea, il Borgo reale di Kingston upon Thames e il Borgo reale di Greenwich, mentre Westminster ha il titolo di citt\u00e0.\nNell'uso comune, i borghi londinesi sono suddivisi tra i 12 borghi della \"Inner London\" e i 20 borghi della \"Outer London\":\nFunzioni.\nI borghi di Londra sono distretti e hanno funzioni simili ai borghi metropolitani.\nCiascuno di essi \u00e8 amministrato da un \"London Borough Council\" (il consiglio di Westminster, che ha lo status di citt\u00e0, viene chiamato \"City Council\") che sono eletti ogni quattro anni. Le municipalit\u00e0 sono gli enti locali pi\u00f9 importanti a Londra e gestiscono gran parte dei servizi pubblici nelle aree di competenza, come scuole, servizi sociali, raccolta dei rifiuti e manutenzione delle strade. Alcune funzioni che coinvolgono pi\u00f9 borghi sono delegate alla Greater London Authority. Gli interessi dei borghi presso il Governo ed alcuni servizi vengono curati dalla \"Association of London Government\".\nStoria.\nCreazione.\nDalla met\u00e0 degli anni trenta, l'area della Grande Londra comprendeva quattro diversi tipi di autorit\u00e0 governative locali: vi erano borghi di contea, borghi municipali, distretti urbani e borghi metropolitani.\nI grandi borghi di contea fornivano tutti i servizi pubblici locali e svolgevano i poteri che di solito spettavano ai consigli di contea. Le autorit\u00e0 dei borghi municipali e dei distretti urbani avevano meno poteri. La situazione era resa pi\u00f9 complessa e frammentaria a causa del potere dei consigli di contea di delegare ai borghi municipali e ai distretti funzioni come l'istruzione elementare e la fornitura delle biblioteche. La riforma del governo locale di Londra ha cercato di regolarizzare questa disposizione.\nLa Commissione reale sul governo locale nella Grande Londra (\"Royal Commission on Local Government in Greater London\") \u00e8 stata fondata nel 1957 e la relazione \u00e8 stata pubblicata il 19 ottobre 1960. Questa relazione ha proposto la creazione di 52 \"borough\" della Grande Londra che avessero una popolazione variabile tra i e abitanti: questi \"borough\" sarebbero stati costituiti da unit\u00e0 territoriali esistenti e fusioni o scissioni di pi\u00f9 unit\u00e0.\nNel dicembre del 1961 il governo ha proposto la creazione di solo 34 \"borough\", piuttosto che 52, e ha dettagliato i loro confini; il numero proposto \u00e8 stato ulteriormente ridotto a 32 nel 1962.\nLe municipalit\u00e0 hanno assunto la forma attuale il 1\u00ba aprile 1965, con la creazione della Grande Londra: 12 \"borough\" della ex-contea di Londra sono stati designati come \"borough\" della Inner London mentre altri 20 sono stati designati come \"borough\" della Outer London.\nLe prime elezioni si erano, del resto, gi\u00e0 tenute nel maggio del 1964 ed i neo eletti \"London Borough Councils\" furono una sorta di autorit\u00e0 \"ombra\" prima di entrare ufficialmente in carica l'anno successivo.\nI nuovi organi avevano un'autorit\u00e0 pi\u00f9 ampia degli enti che avevano sostituito (\"metropolitan boroughs\" nella Inner London, \"urban district\" e \"municipal borough\" nelle aree circostanti). D'altronde i tre \"county borough\" di Croydon, West Ham and East Ham, che cessarono anch'essi di esistere nel nuovo ordinamento locale, avevano poteri maggiori dei \"borough\" londinesi che li sostituirono.\nConsiglio della Grande Londra.\nTra il 1965 ed il 1986, i \"borough\" divisero il potere locale con il Consiglio della Grande Londra (GLC) e solamente quando, il 1\u00ba aprile 1986, il GLC venne abrogato, i \"borough\", ereditando gran parte delle funzioni precedentemente assolte da l'ente abrogato, riuscirono cos\u00ec i loro poteri a quelli tipici di contea. I \"borough\" hanno conservato molte loro funzioni anche dopo la creazione, nel 2000, della \"Greater London Authority\", che comprende tutta l'area occupata dalla vecchia GLC, ma con poteri pi\u00f9 limitati.\nLa Citt\u00e0 di Londra \u00e8 amministrata da un organo distinto, la Corporazione di Londra, ben pi\u00f9 antica dei \"borough\" londinesi.\nCambio di nomi e di confini.\nIl \"Local Government Act 1972\" prevedeva un meccanismo per cui il nome di un \"borough\" londinese e del suo consiglio potesse essere cambiato: questo diritto \u00e8 stato ripreso dal \"borough\" londinese di Hammersmith (cambiato in Hammersmith e Fulham) il 1\u00ba aprile 1979 e dal \"borough\" londinese di Barking (cambiato in Barking e Dagenham) il 1\u00ba gennaio 1980. I nuovi nomi di questi \"borough\" sono formati dall'unione di due nomi di localit\u00e0 che erano stati esclusi alla creazione dei borghi.\nIl \"London Government Act 1963\" forniva la possibilit\u00e0 per quelle comunit\u00e0 ai margini della Grande Londra che presentavano petizioni per il trasferimento da un \"borough\" di Londra verso un distretto di contea confinante. Questi sono stati completati nel 1969 con i trasferimenti di Knockholt da Bromley al Kent e di Farleigh e Hooley da Croydon al Surrey. Al contempo, l'atto ha consentito anche i trasferimenti verso i quartieri di Londra dalle contee contigue dove vi fosse consenso per il cambiamento tra tutte le autorit\u00e0 locali competenti: questo potere \u00e8 stato utilizzato per scambiare due isole sul fiume Tamigi tra Richmond upon Thames e il Surrey.\nLa Commissione sui confini del governo locale per l'Inghilterra (\"Local Government Boundary Commission for England\") \u00e8 stata istituita dall'Atto del governo di Londra del 1972 per riesaminare periodicamente i confini della Greater London e quelli dei \"borough\" di Londra. La prima revisione dei confini \u00e8 iniziata il 1\u00ba aprile 1987 e attuata nel 1992. Successivamente, sono stati apportati una serie di aggiustamenti dei confini dei \"borough\" relativamente minori, per esempio la modifica che ha riunito l'intero complesso di Becontree nel borgo di Barking e Dagenham. Anche il confine della Citt\u00e0 di Londra con alcuni \"borough\" adiacenti stati regolati per rimuovere alcune anomalie.\nGreater London Authority.\nNel 2000 \u00e8 stata istituita la Greater London Authority, con l'Assemblea di Londra e la figura del Sindaco di Londra.\nIn quanto autorit\u00e0 strategica, l'Autorit\u00e0 della Grande Londra ha assorbito solo poteri limitati dai consigli dei \"borough\" , come le principali autostrade e la strategia di pianificazione.\n\"Borough\" nella Inner London.\nCitt\u00e0 di Londra.\nLa Citt\u00e0 di Londra \u00e8 la trentatreesima divisione della metropoli britannica ma, nonostante non sia un borgo londinese, pu\u00f2 essere incluso nella definizione di \"Inner London\"."}
{"id": "1185501", "revid": "339392", "url": "https://it.wikipedia.org/wiki?curid=1185501", "title": "London Borough of Richmond upon Thames", "text": ""}
{"id": "1185502", "revid": "4711", "url": "https://it.wikipedia.org/wiki?curid=1185502", "title": "Zalgiris Kaunas", "text": ""}
{"id": "1185503", "revid": "486946", "url": "https://it.wikipedia.org/wiki?curid=1185503", "title": "London borough", "text": ""}
{"id": "1185504", "revid": "1516566", "url": "https://it.wikipedia.org/wiki?curid=1185504", "title": "Vepre", "text": "In araldica il vepre (in francese: \"cr\u00e9quier\") \u00e8 una figura che rappresenta, in forma molto stilizzata, un ciliegio selvatico o un pruno costituito da sette rami in forma simile a un candelabro. Diffusa in Francia settentrionale e nei Paesi Bassi come imitazione dell'arme della famiglia de Cr\u00e9quy (o de Cr\u00e9qui), questa figura araldica \u00e8 praticamente assente nell'araldica italiana, tranne su una lapide presente nell'eremo di San Michele di Montenero, ad Avigliano di Campagna, in provincia di Salerno."}
{"id": "1185506", "revid": "110157", "url": "https://it.wikipedia.org/wiki?curid=1185506", "title": "SAT Airlines", "text": "SAT Airlines (in russo: \u0410\u0432\u0438\u0430\u043a\u043e\u043c\u043f\u0430\u043d\u0438\u044f \"\u0421\u0430\u0445\u0430\u043b\u0438\u043d\u0441\u043a\u0438\u0435 \u0410\u0432\u0438\u0430\u0442\u0440\u0430\u0441\u0441\u044b\"), era una compagnia aerea con base tecnica all'Aeroporto di Ju\u017eno-Sachalinsk-Chomutovo, nell'oblast' di Sachalin, in Russia.\nNel dicembre 2013 \u00e8 stata accorpata per decisione governativa a Vladivostok Avia ed insieme hanno formato Aurora Airlines.\nStrategia.\nLa compagnia aerea SAT Airlines effettuava il servizio del trasporto aereo passeggeri in Russia Orientale e negli stati confinanti: Giappone, Cina, Corea del Sud con l'hub principale a Ju\u017eno-Sakhalinske con hub secondario a Chabarovsk. La SAT effettuava anche i voli charter per la compagnia aerea russa Aeroflot.\nNel periodo gennaio - giugno 2010 gli aerei della SAT Airlines hanno trasportato 119\u00a0500 passeggeri mostrando una crescita di 15% dovuta in gran parte al ritiro dal mercato di Estremo Oriente Russo dell'Aeroflot a partire dall'aprile 2010.\nNel 2010 la SAT Airlines ha trasportato 294\u00a0401 passeggeri, il 26,8 % in pi\u00f9 rispetto al 2009. Gli aerei della compagnia aerea russa hanno effettuato 6665 voli trasportando 3203 tonnellate di merce.\nNell'ottobre 2011 la compagnia aerea SAT Airlines \u00e8 stata nazionalizzata dall'Aeroflot insieme con la compagnia aerea russa Saravia.\nAurora Airlines \u00e8 stata concepita sulla base della SAT Airlines e della Vladivostok Avia per creare la principale compagnia aerea nell'estremo oriente della Federazione Russa."}
{"id": "1185514", "revid": "287204", "url": "https://it.wikipedia.org/wiki?curid=1185514", "title": "S\u00fcddeutsche Zeitung", "text": "La S\u00fcddeutsche Zeitung \u00e8 uno dei pi\u00f9 importanti quotidiani tedeschi. Viene stampato a Monaco di Baviera dal 1945 ed \u00e8 vicino alle posizioni dei liberali ma con grande attenzione ai temi sociali. Vende circa 370.000 copie al giorno."}
{"id": "1185532", "revid": "400694", "url": "https://it.wikipedia.org/wiki?curid=1185532", "title": "Stryx", "text": "Stryx \u00e8 stato un variet\u00e0 televisivo settimanale in sei puntate, trasmesso dalla Rai la domenica sera sulla Rete 2 (l'odierna Rai 2) dal 15 ottobre al 19 novembre 1978, ideato e scritto da Alberto Testa, Enzo Trapani e Carla Vistarini.\nIl programma deve il proprio nome \"stryx\" alla corruzione del termine latino \"strix\", ossia civetta/allocco (\"strix\"/\"strigis\"); termine che indicava anche l'animale leggendario strige; in alcuni dialetti italiani poi, in particolare in area veneto-friulana, il termine in epoca medioevale, tramutato in \"strie\", indica le streghe dei boschi e degli antri. Il contenitore scenografico \u00e8 infatti concepito come un antro mefistofelico, all'interno del quale si muovono folletti, menestrelli, diavoli, sacerdotesse pagane seminude e, appunto, streghe.\nProduzione.\nTrasmissione tanto innovativa quanto controversa, \"Stryx\" nasce nel periodo successivo alla riforma della Rai del 1975, quando - complice l'avvento del colore, introdotto ufficialmente in Rai dal 1\u00ba febbraio del 1977, dopo sei anni di sperimentazioni, e la \"lottizzazione\" conseguente alla dipendenza dal Parlamento e non pi\u00f9 dal Governo - il servizio pubblico si pu\u00f2 ancora permettere una certa sperimentazione e una marcata esplorazione di nuovi linguaggi di comunicazione, contrapponendo alla programmazione familiare, rassicurante e di stampo conservatore della Rete 1 democristiana (oggi Rai 1), la provocazione culturale, spregiudicata e innovatrice della Rete 2 (oggi Rai 2), di orientamento laico e progressista (la Rete 3, l'attuale Rai 3, avrebbe iniziato le sue trasmissioni solo il 15 dicembre dell'anno successivo). \n\"Stryx\" viene concepita quindi in un contesto di assoluta libert\u00e0 espressiva, soprattutto culturale e sessuale, offerta dal secondo canale della Rai e perfettamente interpretata dal regista Enzo Trapani dando vita a un \"concept-show\" da contrapporre al palinsesto tradizionalista del primo canale.\nIl gruppo di produzione, composto da Alberto Testa, Carla Vistarini e dallo stesso Trapani elabora un progetto enormemente provocatorio e audace (per l'epoca) creato attorno al binomio \"satanismo-erotismo\", costruito dopo studi sulla tradizione medievale, sulla superstizione, sui culti pagani paneuropei e messo in scena per mezzo di scenografie di grande impatto visivo e cromatico (opera di Ennio Di Maio), costumi ricchi e sgargianti (creati da Gianna Sgarbossa) spesso alternati a velate o addirittura ostentate nudit\u00e0 femminili, effetti visivi di forte impatto e personaggi di grande talento, perfettamente selezionati e adeguati al ruolo da interpretare (alcuni di essi all'esordio di una successiva carriera); tutto questo viene contestualizzato all'interno di un ambito occulto e pagano, nel quale predomina un divertito satanismo, il culto orgiastico, l'eccesso cinetico e cromatico, l'esposizione fisica della bellezza femminile. In particolare, la scelta degli interpreti appare coerente con la filosofia della trasmissione, alternando cantanti dalla forte ambiguit\u00e0 sessuale (Grace Jones, Amanda Lear o Anna Oxa in pieno periodo androgino) a interpreti sofisticate (Patty Pravo, Mia Martini) o sensuali ed esotiche (Gal Costa, Asha Puthli) e facendo coesistere auliche e lievi sonorit\u00e0 medievali (offerte da un giovanissimo Angelo Branduardi, proponendo dal vivo \"La serie dei numeri\" e \"Ballo in Fa#-\") con i massimi esponenti del \"cosmo sound\" allora in voga (Rockets); all'antro caotico di \"Stryx\" non mancano comunque una protagonista deliziosa e materna quale \u00e8 Ombretta Colli nel ruolo di Ludmilla, fattucchiera svampita dallo spiccato accento bolognese e incapace di trasformare correttamente in principe il rospo Franz (ottenendo sempre risultati diversi, come un pompiere o un ragioniere, interpretati da Walter Valdi), un abilissimo mimo (il giapponese Hal Yamanouchi) e un esperto napoletano di superstizione e malocchio (Gianni Cajafa) che suggerisce ai telespettatori come interpretare le carte, i fondi di caff\u00e8 e come scacciare la maledizione. A tale proposito, Trapani decide di far esibire la Martini mentre viene accompagnata a una sorta di rogo (chiara allusione alla triste diceria che ha sempre accompagnato questa cantante).\nLa struttura della trasmissione prevede la premessa che \u00e8 \u00abtutto sacrosantamente documentato\u00bb e l'annuncio \u00abSignori, il diavolo!\u00bb; successivamente avviene la pomposa presentazione al pubblico di \u00abLucifero, Imperatore\u00bb e di \u00abBelzeb\u00f9, Principe\u00bb e una lunga passerella di streghe, sacerdotesse, ancelle e satanassi, protagonisti comprimari del programma. Nel corpo di ballo della sigla non mancano, oltre a ballerine a seno nudo, donne travestite da gatta (palese allusione sessuale), danze dei sette veli con mani protese dal pavimento a spogliare progressivamente la protagonista (che, in questo caso, era una giovanissima e allora sconosciuta Barbara D'Urso) e ragazze seminude ironicamente torturate, ingabbiate e arse vive. Il tutto condito, con gaudio, da figure inquisitorie, maschere tradizionali, numerosi animali reali (gatti, cani, pappagalli, anatre, galli da combattimento, pavoni, falchi, leonesse, scimpanz\u00e9) e mimica che spesso ricorda il rapporto carnale. Quindi il programma, nei settanta minuti di durata, si svolge frenetico e ipnotico tra esibizioni musicali, balli sabbatici, rituali magici, baccanali, declamazioni in italiano arcaico o - addirittura - in latino e suggestioni medievali di incredibile impatto sonoro e visivo.\nDal punto di vista della tecnologia disponibile all'epoca, viene fatto massiccio uso di luci stroboscopiche, degli effluvi del ghiaccio secco (effetti mutuati dal fenomeno discomusic, in quel periodo nel pieno del suo fulgore) e del \"chromakey\", attraverso il quale molti personaggi vengono sovrapposti a fondali graficamente molto elaborati, coerenti alla narrazione o all'esibizione in corso. Inoltre l'ambientazione orgiastica - per certi versi sabbatica, o addirittura satanica - permette al regista il libero uso di corpi nudi, costumi sgargianti e orpelli perfettamente adeguati alle possibilit\u00e0 cromatiche offerte dai nuovi televisori utilizzati del pubblico.\nTrasmissione.\nLa sospensione del programma.\n\"Stryx\" venne sospeso con una puntata di anticipo, sia a causa di feroci polemiche - sviluppatesi all'interno della stessa Rai - scatenate dall'audacia dei temi trattati, sia dalle numerose telefonate di protesta dei telespettatori ai centralini dell'azienda, turbati dal clima diabolico (pur se ovviamente ironico) e dall'ostentazione del nudo femminile: si andava infatti dai sacrifici umani (delle vergini) al seno nudo di numerose ballerine (fra le quali, nella sigla iniziale, la gi\u00e0 citata Barbara D'Urso), a un dichiarato culto pagano per folletti e demoni. La trasmissione deve il proprio successo (e il ricordo tra gli appassionati) all'innovazione visiva e culturale introdotta nel palinsesto di allora, comunque gi\u00e0 caratterizzato da inediti utilizzi del mezzo televisivo e interessanti tentativi di sperimentazione (\"L'altra domenica\", \"Odeon. Tutto quanto fa spettacolo\", \"Non stop\", etc.).\nEnzo Trapani riproporr\u00e0 un anno dopo un format simile, \"C'era due volte\", all'interno del quale Ilona Staller narra le favole pi\u00f9 famose aggiungendo, per\u00f2, un finale inedito (il principe di Cenerentola sposa una delle due sorellastre, il cavaliere de \"La bella addormentata nel bosco\" beve la pozione e si addormenta al fianco dell'amata, etc.). Trapani, quindi, persevera nella sperimentazione e nell'elaborazione di temi onirici e fantasiosi, aggiungendo quel tocco personale di provocazione audace gi\u00e0 mostrato in \"Stryx\": anche in questo caso, complice l'utilizzo della Staller, all'epoca gi\u00e0 affermata pornostar, il programma scatena polemiche e conflitti in Rai tanto da ritardarne prima la messa in onda (posticipata di oltre un anno), poi da causarne un'altra interruzione anticipata."}
{"id": "1185538", "revid": "201394", "url": "https://it.wikipedia.org/wiki?curid=1185538", "title": "Metal Shock", "text": "Metal Shock, anche conosciuta con il sottotitolo Metal Shock. Il metallo da leggere, \u00e8 stata una delle riviste italiane pi\u00f9 importanti nell'ambito dell'heavy metal. Edita dalla \"Bramori Music,\" una cooperativa di giornalisti, venne pubblicata per la prima volta nel 1986 dal biografo ufficiale di Frank Zappa, Massimo Bassoli.\nEssa fu il frutto della collaborazione di Bassoli con Giancarlo Trombetti che la cura come caporedattore dal 1987 al 1990 e Beppe Riva, quest'ultimo noto soprattutto per essere stato il primo giornalista a parlare di hard rock ed heavy metal in Italia, entrambi ex-collaboratori storici delle pagine rock di Rockerilla.\nStoria di Metal Shock.\nAntecedenti e progetto.\nNell'estate del 1981, al Monsters of Rock di Donington, Giancarlo Trombetti e Luca Silvestri presero sottomano una copia di Kerrang!, allora supplemento della rivista inglese Sounds, generando nei due una prima idea di realizzare una rivista italiana tutta dedicata all'Hard rock ed all'Heavy metal. In quel periodo infatti, in Italia non esisteva ancora una rivista specializzata in questo ambito musicale, e Trombetti pubblicava pi\u00f9 che altro le sue recensioni ed interviste, assieme alle foto di Silvestri, per settimanali e mensili come Popster (poi divenuto Rockstar), Doppiov\u00f9, Mucchio Selvaggio e Rolling Stone, che dedicavano al genere spazi marginali.\nDopo un incontro con Beppe Riva, allora collaboratore di Rockerilla, ed un periodo di collaborazione con la rivista, nacque da questa unione il supplemento Hard &amp; Heavy, che ad oggi \u00e8 considerato il primo esperimento italiano di magazine dedicato all'heavy metal. A questa esperienza, dopo numerosi tentativi di trovare un editore interessato ad una rivista specialistica, segu\u00ec la rubrica \"Hard &amp; Heavy\" che nel 1985 Trombetti tenne su Tutti frutti di Massimo Bassoli (precedentemente direttore di Rockstar) e diretta da Michael Pergolani. Fu solo qualche mese dopo, che con un incontro tra Beppe Riva e Massimo Bassoli, si decise di fare la nuova rivista dal titolo Metal Shock, qualche mese dopo del suo pi\u00f9 diretto concorrente italiano, HM\n1986-1987: La nascita di Metal Shock.\nNel periodo di elaborazione della rivista usc\u00ec nelle edicole HM, che pur trattando gli stessi temi usava un'impostazione pi\u00f9 rivolta alle immagini che agli articoli. Il primo numero di Metal Shock usc\u00ec comunque nell'aprile del 1987 al prezzo di 3000 lire e vedeva in copertina stampato sulla foto di Ozzy Osbourne, il sottotitolo \"Il metallo da leggere\". La grafica era affidata a Kam-pah, che precedentemente aveva lavorato per lo Smash Hits. I collaboratori comprendevano Sandro Pallavicini, Heintz Zaccagnini, Klaus Byron, Tiziano Bergonzi, Paolo Cossali, Giancarlo De Chirico, Giulio Masetti, Massimo Giannini.\nComparve poi in questo primo numero, per un errore editoriale, il simbolo del pipistrello nero, che divenne poi uno dei simboli di Metal Shock. Al posto del pipistrello doveva infatti esserci l'articolo sugli IQ, che fu sostituito all'ultimo momento dalla prima intervista italiana agli allora neonati Guns N' Roses fatta da Sylvie Simmons. In seguito il pipistrello fu usato come segno per i voti delle band recensite.\nGli anni 2000.\nDopo una serie di cambi di staff e caporedattori, ovvero prima Francesco \"Fuzz Fuzz\" Pascoletti e in seguito Cristiano Borchi (cantante degli Stormlord), dal 2001 la rivista viene diretta da Aldo Luigi Mancusi.\nNei primi mesi del 2008 cessa la pubblicazione della rivista."}
{"id": "1185539", "revid": "6789", "url": "https://it.wikipedia.org/wiki?curid=1185539", "title": "Dueditutto", "text": ""}
{"id": "1185543", "revid": "767487", "url": "https://it.wikipedia.org/wiki?curid=1185543", "title": "Panhard Dyna X", "text": "La Panhard Dyna X \u00e8 un'autovettura di classe bassa prodotta dal 1948 al 1953 dalla casa automobilistica francese Panhard.\nStoria e profilo.\nIn realt\u00e0, la prima apparizione della Dyna X risale al Salone di Parigi del 1946, quando fu presentata come prototipo con il nome di Dyna, una piccola vettura popolare a trazione anteriore spinta da un 2 cilindri boxer in lega di alluminio da 610 cm\u00b3. L'anno seguente, la Casa francese acquista il brevetto per poter costruire una vettura tramite l'impiego di lamierati in lega leggera. L'idea era quella di lanciare la produzione in serie del prototipo Dyna. In realt\u00e0, il tutto faceva parte di un unico progetto, siglato \"ACG\" e partorito dalla mente vulcanica di un certo Jean-Albert Gr\u00e9goire, un personaggio dalle straordinarie capacit\u00e0 inventive e dallo spiccato senso per l'innovazione in campo automobilistico. Comunque sia, il progetto va a buon fine e a partire dal 1948, la piccola vettura viene venduta come Dyna X, con pochissime differenze rispetto al prototipo del 1946.\nLa Dyna X era una vettura di dimensioni piuttosto generose per la fascia di mercato che andava ad occupare: i suoi 3.82 m di lunghezza la avvicinavano maggiormente a vetture di classe superiore, ma il suo piccolo motore da 610\u00a0cm\u00b3 raffreddato ad aria ed in grado di erogare 22 CV la poneva in concorrenza con vetture come la Renault 4CV, una dell sue pi\u00f9 dirette rivali. L'impianto frenante si avvaleva di freni a tamburo sui due assi, mentre il cambio era manuale a 4 marce. Le sospensioni prevedevano invece ruote indipendenti e molle elicoidali all'avantreno e barre di torsione al retrotreno.\nLa linea era decisamente anticonformista, molto tondeggiante, con fari anteriori sporgenti.\nLa Dyna X era realizzata su un telaio tubolare e la carrozzeria, come gi\u00e0 accennato, era in lega di alluminio, il che la rendeva pi\u00f9 leggera e quindi pi\u00f9 briosa nel comportamento stradale.\nEra disponibile sia come berlina, sia come cabriolet ed anche come giardinetta. Ma ben presto arriv\u00f2 anche la versione furgonata.\nIl pubblico, inizialmente perplesso a causa del forme inconsuete della vettura, fin\u00ec poi per apprezzarla, in virt\u00f9 delle sue doti di maneggevolezza ed economia d'esercizio. Anche le prestazioni erano pi\u00f9 che buone per l'epoca: la Dyna X con motore da 610\u00a0cm\u00b3 raggiungeva i 110\u00a0km/h di velocit\u00e0 massima.\nA partire dal 1950, la Dyna X ricevette un nuovo motore da 745\u00a0cm\u00b3, in grado di erogare 35 CV di potenza massima e di spingerla a 120\u00a0km/h di allungo. Nel 1952 le fu affiancata una nuova versione con motore da 851\u00a0cm\u00b3 e 40 CV di potenza massima. Queste due versioni arrivarono cos\u00ec fino al 1953, anno in cui la Dyna X fu tolta di produzione e venne sostituita dalla Dyna Z."}
{"id": "1185544", "revid": "124333658", "url": "https://it.wikipedia.org/wiki?curid=1185544", "title": "Elisabetta di York", "text": "Nell'arco della sua vita Elisabetta arriv\u00f2 ad essere figlia, sorella, nipote, e moglie di un re rispettivamente nelle persone di Edoardo IV, Edoardo V, Riccardo III e Enrico VII. Mor\u00ec prima del marito e quindi non vide il figlio Enrico VIII salire al trono.\nBiografia.\nFiglia del re.\nElisabetta, primogenita di Edoardo IV d'Inghilterra e di Elisabetta Woodville, nacque l'11 febbraio 1466 nel Palazzo di Westminster. Fu quindi battezzata nell'Abbazia di Westminster: sue madrine furono le nonne Cecily Neville e Giacometta di Lussemburgo; padrino fu invece il cugino Richard Neville, XVI conte di Warwick. Al momento della sua nascita in Inghilterra infuriava gi\u00e0 da dieci anni la Guerra delle due rose, combattuta fra il Casato dei Lancaster e la Casa di York: il primo occupava il trono, il secondo vantava la discendenza diretta dai Plantageneti e quindi rivendicava la sovranit\u00e0 sull'Inghilterra.\nIl padre Edoardo riusc\u00ec a ottenere il potere stabilmente nel 1471, con la definitiva disfatta dei Lancaster nella Battaglia di Tewkesbury. Nel 1469 Elisabetta fu brevemente fidanzata con George Neville, I duca di Bedford (1461-4 maggio 1483), figlio di John Neville, I marchese di Montagu: questi aveva supportato Edoardo contro Warwick, che nel 1469 si era ribellato al sovrano alleandosi con i Lancaster e con la decaduta coppia regnante costituita dal malato Enrico VI d'Inghilterra e dalla moglie Margherita d'Angi\u00f2.\nNeville per\u00f2 cambi\u00f2 presto partito allineandosi con Warwick e il fidanzamento venne dissolto. Nel 1475 Luigi XI di Francia acconsent\u00ec al matrimonio di Elisabetta con il suo primogenito Carlo VIII di Francia, ma la promessa venne rotta nel 1482. Nel 1471 Elisabetta era stata insignita dell'Ordine della Giarrettiera insieme alla madre e alla zia paterna Elisabetta.\nSotto Riccardo III.\nSuo padre Edoardo mor\u00ec nell'aprile 1483 e gli succedette il figlio tredicenne Edoardo V d'Inghilterra. Poich\u00e9 era troppo giovane per regnare in autonomia, lo zio Riccardo di Gloucester divenne reggente. Riccardo intendeva limitare il potere dei Woodville, isolando il nipote dalla madre e dai parenti materni e ferm\u00f2 Edoardo che, in viaggio dal Castello di Ludlow, si stava dirigendo a Londra per essere incoronato. Il giovane re venne condotto alla Torre di Londra, dove gli fu chiesto di attendere per essere incoronato. Sua madre Elisabetta Woodville prese con s\u00e9 gli altri figli, compresa Elisabetta, e si rifugi\u00f2 all'abbazia di Westminster, chiedendo asilo.\nGloucester chiese che il fratello di Edoardo, Riccardo di Shrewsbury, lo raggiungesse alla Torre, perch\u00e9 si facessero compagnia ed Elisabetta Woodville acconsent\u00ec. Due mesi dopo, il 22 giugno 1483, il parlamento approv\u00f2 un documento, il Titulus Regius, che dichiarava illegittime le nozze fra Edoardo IV ed Elisabetta Woodville e con esse tutti i loro figli, che furono quindi dichiarati bastardi e ineleggibili per la successione.\nGloucester rimaneva l'unica alternativa e sal\u00ec quindi al trono con il nome di Riccardo III d'Inghilterra il 6 luglio dello stesso anno. Poco dopo si persero completamente le tracce dei principi Edoardo e Riccardo, che sparirono nei recessi della Torre, probabilmente assassinati.\nElisabetta Woodville si alle\u00f2 allora con la lancasteriana Margaret Beaufort, madre di Enrico Tudor, che reclamava la corona in nome dei Lancaster. Le due donne rafforzarono la loro alleanza, programmando di sposare Enrico ed Elisabetta, cos\u00ec da unire le due famiglie rivali dei Lancaster e degli York. Nel 1483 Enrico acconsent\u00ec al piano materno e programm\u00f2 un'invasione dell'Inghilterra dalla Bretagna, in cui viveva in esilio da anni insieme allo zio paterno Jasper Tudor.\n. Nel 1484 Riccardo giur\u00f2 pubblicamente che se Elisabetta Woodville e le figlie avessero lasciato l'asilo, non sarebbe stato fatto loro del male e non sarebbero state arrestate: Elisabetta Woodville dunque raggiunse la corte insieme alle figlie. La moglie di Riccardo, Anna Neville, stava morendo e quando spir\u00f2 il 16 marzo del seguente 1485, a meno di un anno di distanza dalla morte dell'unico figlio, iniziarono a circolare voci che Riccardo III volesse sposare la giovane nipote Elisabetta.\nRiccardo allontan\u00f2 la nipote dalla corte e contest\u00f2 pubblicamente le voci il 30 marzo 1485 durante un'assemblea di Lord e maggiorenti della citt\u00e0 di Londra che aveva convocato all'Ospedale di St. John. L'unione avrebbe richiesto per altro una dispensa papale e non esistono prove di un piano in tal senso. Al contrario, dopo la morte di Anna, Riccardo inizi\u00f2 una trattativa per un doppio matrimonio con Giovanni II del Portogallo. Il piano prevedeva che egli sposasse sua figlia Giovanna del Portogallo e che Elisabetta si maritasse con il fratello di lei Manuele.\nPrima che questi piani andassero a termine Enrico Tudor ripass\u00f2 all'offensiva nel 1485, riuscendo a sconfiggere Riccardo alla Battaglia di Bosworth Field. Riccardo mor\u00ec ed Enrico sal\u00ec al trono con il nome di Enrico VII d'Inghilterra.\nLa moglie del re.\nEnrico era ben conscio della fragilit\u00e0 della propria posizione e sapeva che sposare Elisabetta avrebbe contribuito a pacificare il paese e a rendere pi\u00f9 sicuro il trono, rendendo meno minacciose le pretese di tutti gli yorkisti ancora viventi. Tuttavia pareva anche desideroso di addurre la sua discendenza da Giovanni di Gand quale diritto al trono. Affinch\u00e9 non apparisse che fosse re per matrimonio e non per conquista, si fece incoronare il 30 ottobre 1485, qualche mese prima delle nozze.\nEnrico provvide ad abolire il Titulus Regius, restituendo la dignit\u00e0 regale alla suocera, a Elisabetta e alle sue cognate, affinch\u00e9 la stirpe della moglie non fosse pi\u00f9 messa in discussione. Dopo aver ottenuto la dispensa papale, il 18 gennaio 1486 furono celebrate le nozze tra Enrico VII ed Elisabetta. Il loro primogenito Arturo nacque il 20 settembre dello stesso anno e circa un anno dopo anche Elisabetta venne incoronata.\nSebbene il matrimonio fosse nato per motivi politici, sembra che Enrico ed Elisabetta tenessero l'uno all'altra. Ella non esercit\u00f2 mai grande influenza sul governo o sulla vita pubblica, forse schiacciata dalla sua formidabile suocera: si tramanda che ella fosse una donna gentile, che s'interessava ai poveri, generosa e religiosa, esattamente come si conveniva a una regina medievale. Elisabetta amava la musica e la danza e teneva presso di s\u00e9 un certo numero di Greyhound per via del suo amore per la caccia e per il tiro con l'arco.\nIl 14 novembre 1501 il loro primogenito Arturo Tudor si spos\u00f2 con Caterina d'Aragona, una delle figlie di Ferdinando II d'Aragona e di Isabella di Castiglia. Dopo le nozze i due andarono a vivere al Castello di Ludlow, dove Arturo mor\u00ec nell'aprile seguente. Enrico fu molto addolorato dalla perdita del figlio ed erede: gli restavano solo un altro maschio, il giovane futuro Enrico VIII, e due femmine. Elisabetta lo consol\u00f2 dicendo che avrebbero potuto avere altri figli ed effettivamente pochi mesi dopo rimase nuovamente incinta.\nLa morte.\nIl 2 febbraio 1503, all'et\u00e0 di trentasette anni, Elisabetta partor\u00ec una figlia, cui venne dato il nome di Katherine. La bambina mor\u00ec otto giorni dopo ed Elisabetta la segu\u00ec, uccisa da una delle tante infezioni che colpivano le puerpere, morendo il giorno del suo compleanno, l'11 febbraio.\nEnrico parve sinceramente colpito dalla morte della moglie e le riserv\u00f2 dei funerali grandiosi, a dispetto della sua proverbiale avarizia. La fece seppellire nell'abbazia di Westminster, in una cappella appositamente costruita per lei. Dopo essere rimasto vedovo, Enrico rinegozi\u00f2 vari possibili matrimoni con Giovanna d'Aragona, con la sorella della nuora, Giovanna di Castiglia e con Margherita d'Asburgo. Nessuna di queste unioni si realizz\u00f2 ed egli mor\u00ec, ancora vedovo, nel 1509. Fu sepolto accanto alla moglie.\nDiscendenza.\nElisabetta ed Enrico ebbero sette figli:"}
{"id": "1185545", "revid": "536103", "url": "https://it.wikipedia.org/wiki?curid=1185545", "title": "Miscela solfonitrica", "text": "La miscela solfonitrica \u00e8 una miscela estremamente corrosiva di acido nitrico e acido solforico in proporzione 1:3.\nQuando i due acidi si miscelano, si viene a formare lo ione nitronio (NO2+), che ha numero di ossidazione +1 ed una grande capacit\u00e0 di legarsi alle catene di atomi. In questo modo la sostanza che viene trattata con la miscela nitrante subisce dei cambiamenti molecolari, che insieme prendono il nome di nitrazione. Da cui il nome di miscela nitrante.\nLa sua azione si basa sulla sinergia tra l'attacco acido all'HNO3 e l'attacco elettrofilo dovuto allo ione NO2+.&lt;br&gt;&lt;br&gt;\nHNO3 + H3O+ \u2192 NO2+ + 2H2O\nUtilizzo.\nViene usata per nitrare vari composti, tra cui i composti aromatici, alcuni alcoli e molecole complesse. La reazione tipica \u00e8 la preparazione di nitrobenzene dal benzene. Nelle nitrazioni del benzene successive alla prima si opera a 100 \u00b0C (miscela fumante).\nViene anche utilizzata per la pulizia di vetreria da laboratorio fortemente incrostata."}
{"id": "1185549", "revid": "1924342", "url": "https://it.wikipedia.org/wiki?curid=1185549", "title": "Die Welt", "text": "Die Welt (in italiano \"Il mondo\") \u00e8 un importante quotidiano tedesco di stampo conservatore, fondato nell'allora zona occupata dal Regno Unito, ad Amburgo. La prima edizione vide la luce il 2 aprile 1946 e nel 1953 pass\u00f2 al gruppo editoriale Axel Springer.\nStoria.\nFondata ad Amburgo nel 1946 dalle forze occupanti britanniche, con l'obiettivo di far nascere un quotidiano di qualit\u00e0 modellato sul \"The Times\"."}
{"id": "1185552", "revid": "767487", "url": "https://it.wikipedia.org/wiki?curid=1185552", "title": "Rendimenti marginali", "text": "In economia, con la locuzione rendimenti marginali si indica la relazione che sussiste fra il prodotto marginale di un fattore produttivo e la quantit\u00e0 stessa del fattore, ceteris paribus. In particolare, il rendimento marginale \u00e8 il rendimento che produce l'utilizzo di una unit\u00e0 in pi\u00f9 del medesimo fattore, a parit\u00e0 di altre condizioni. I rendimenti marginali possono essere:"}
{"id": "1185553", "revid": "8862", "url": "https://it.wikipedia.org/wiki?curid=1185553", "title": "Rendimento marginale", "text": ""}
{"id": "1185556", "revid": "1274919", "url": "https://it.wikipedia.org/wiki?curid=1185556", "title": "Enrica Calabresi", "text": "Biografia.\nNata a Ferrara da Vito Calabresi e Ida Fano, era l'ultima di quattro fratelli (Giuseppe, Bice, Letizia). La sua famiglia apparteneva alla colta e benestante borghesia ebraica ferrarese, aveva stretti rapporti con i Bassani e una forte tradizione di studi scientifici. Nella sua infanzia e adolescenza Enrica coltiv\u00f2 sia l'amore per le lettere che per l'arte e le lingue\u02d0 conosceva il francese, l'inglese e il tedesco.\nNel 1909, dopo aver terminato il liceo, si iscrisse alla Facolt\u00e0 di matematica della Libera Universit\u00e0 di Ferrara, dove frequent\u00f2 anche i corsi di zoologia e di botanica che si tenevano alla Facolt\u00e0 di medicina. L'anno successivo scelse di dedicarsi allo studio delle scienze naturali e si trasfer\u00ec all'Universit\u00e0 di Firenze; nel febbraio 1914, ancora prima di laurearsi, divenne assistente di Angelo Senna presso il Gabinetto di zoologia e anatomia comparata dei vertebrati, che la avrebbe indirizzata allo studio dei Coleotteri Brentidae. \nSi laure\u00f2 all'Universit\u00e0 di Firenze in Scienze naturali il 1\u00ba luglio 1914, con il massimo dei voti, con una tesi \"Sul comportamento del condrioma nel pancreas e nelle ghiandole salivari del riccio durante il letargo invernale e l'attivit\u00e0 estiva\", e pochi mesi dopo inizi\u00f2 a pubblicare i suoi primi saggi sull\u2019organo ufficiale dell\u2019Unione zoologica italiana. \nDue anni dopo dovette affrontare un grave lutto\u02d0 il fidanzato Giovanni Battista de Gasperi (1892-1916), un giovane e brillante geologo conosciuto quando, da studente, frequentava il suo stesso corso di laurea, mor\u00ec sull\u2019altopiano di Asiago, durante la prima guerra mondiale, come ufficiale degli alpini. Enrica, partita per il fronte come infermiera volontaria, vi rimase fino alla fine del conflitto. Non si sarebbe pi\u00f9 legata ad altri, scegliendo di dedicarsi esclusivamente all'insegnamento e alla ricerca e di prendersi cura, nel tempo libero dall\u2019insegnamento, del nipote Francesco, figlio del fratello e orfano di madre.\nDal 1918 al 1921 fu segretaria della Societ\u00e0 Entomologica Italiana. Nel 1924 le venne conferito il diploma di abilitazione alla docenza in zoologia e nel 1926 ricevette l'incarico di assistente all'Universit\u00e0 di Firenze. Nel 1932 lasci\u00f2 l'incarico formalmente per motivi di salute, ma in realt\u00e0 sarebbe stata indotta a questa rinuncia perch\u00e8 il posto venisse assegnato al conte Lodovico Di Caporiacco, entomologo di sicura fede fascista.\nPer un periodo Anna trov\u00f2 impiego al Regio Istituto tecnico Galilei di Firenze, poi al liceo omonimo. Negli anni accademici 1936-37 e 1937-38 ottenne la cattedra di entomologia agraria presso la Facolt\u00e0 di agraria della R. Universit\u00e0 degli studi di Pisa. \nIl 14 dicembre 1938, in seguito alle Leggi razziali fasciste, fu dichiarata decaduta dall'abilitazione alla libera docenza di Zoologia perch\u00e9 \"appartenente alla razza ebraica\". Dal 1939 al 1943 insegn\u00f2 scienze nella Scuola ebraica di Firenze. Margherita Hack fu sua allieva al liceo classico \"Galileo\" e testimone della sua cacciata dopo l'introduzione delle leggi razziali. Un giorno avrebbe dichiarato: \u00abL'ho vista cacciata dalla scuola da un giorno all'altro a causa delle leggi razziali. Questo mi ha aperto gli occhi su cosa pu\u00f2 fare una dittatura e ha segnato in me una frattura: \u00e8 allora che sono diventata antifascista\u00bb.\nDopo l'8 settembre, mentre la famiglia Calabresi riusc\u00ec a fuggire in Svizzera, Enrica decise di rimanere in citt\u00e0, dove aveva la sua vita e il suo lavoro. Nel gennaio del 1944 venne arrestata da italiani nella sua abitazione fiorentina e portata a Santa Verdiana, un ex-convento trasformato in carcere. Sapeva che da l\u00ec sarebbe stata deportata al lager di sterminio di Auschwitz. Si sottrasse a questo tremendo destino ingoiando il contenuto di una fialetta di fosfuro di zinco che da tempo portava con s\u00e9, dopo aver scritto su un ritaglio di carta le sue volont\u00e0 consegnate alle suore di Santa Verdiana\u02d0\nMor\u00ec durante la notte fra il 19 e il 20 gennaio dopo due giorni di agonia.\n\u00c8 sepolta nel cimitero israelico di Rifredi; la sua lapide riporta il suo nome, la data di nascita e di morte, e la scritta \u201cshalom\u201d.\nRiconoscimenti.\nA lei \u00e8 stato intitolato il reparto di entomologia del Museo la Specola di Firenze. \nIl Comune di Pisa, su richiesta dell'Universit\u00e0, ha intitolato a Enrica Calabresi la via in cui si trova il nuovo Archivio di ateneo sito in localit\u00e0 Montacchiello. Anche il Comune di Ferrara ha intitolato, nel 2011, una strada alla studiosa. \nNel novembre 2019, il Comune di Roma ha tolto l'intitolazione a due firmatari del Manifesto della razza, Arturo Donaggio e Edoardo Zavattari, assegnando le tre targhe ad Enrica Calabresi, al medico Mario Carrara e alla fisica pisana Nella Mortara.\nLa vita di Enrica Calabresi \u00e8 stata raccontata nel libro \"Un nome\" di Paolo Ciampi, nello spettacolo teatrale \"Un nome nel vento\" e nel film documentario di Ornella Grassi \"Una donna. Poco pi\u00f9 di un nome\".\nNel 1999 le \u00e8 stato dedicato lo zoonimo Calabresia (genere di Coleoptera Brentidae). "}
{"id": "1185558", "revid": "224230", "url": "https://it.wikipedia.org/wiki?curid=1185558", "title": "Die Zeit", "text": "Die Zeit \u00e8 un settimanale tedesco. D\u00e0 molto spazio all'analisi politica tenendo una linea editoriale vicina al centrosinistra.\n\u00c8 stato fondato ad Amburgo nel 1946 e vende circa copie. Dal 2004 \u00e8 diretto dall'italo-tedesco Giovanni di Lorenzo.\nPosizione politica.\n\"Die Zeit\" \u00e8 un giornale che si colloca politicamente tra il Liberalismo e il Liberalismo sociale, nonostante ci\u00f2 mantiene, nei casi delle discussioni pi\u00f9 spinose, una veduta neutra, in modo da far creare un'opinione personale al lettore.\nTra le sezioni pi\u00f9 apprezzate del settimanale vi \u00e8 la pagina \"Streit\", dove pi\u00f9 voci e firme si confrontano su tematiche di attualit\u00e0. Ad ogni edizione, stampata in formato Broadsheet, viene poi allegato \"Zeit Magazin\". Vasta \u00e8 anche la gamma di riviste mensili, bi- e trimestrali di settore pubblicate a pagamento dalla casa editrice del settimanale: tra le pi\u00f9 importanti, \"Zeit Geschichte\", incentrata su storia e storiografia, \"Zeit Campus\", pensata per gli studenti universitari, \"Zeit Wissen\", d\u2019interesse scientifico."}
{"id": "1185559", "revid": "295403", "url": "https://it.wikipedia.org/wiki?curid=1185559", "title": "Atlanta Apollos", "text": ""}
{"id": "1185569", "revid": "2036605", "url": "https://it.wikipedia.org/wiki?curid=1185569", "title": "Scuola di Gaza", "text": "La scuola di Gaza fu una scuola letterario-filosofica dell'epoca bizantina, sorta a cavallo tra i secoli V e VI. Cronologicamente essa si colloca pertanto nel periodo di poco antecedente l'epoca giustinianea, quindi poco prima che nell'Impero si accentui ulteriormente la centralit\u00e0 della capitale Costantinopoli.\nCaratteri generali.\nIn questo periodo, a Gaza, in Palestina, al centro dell'area siriaco-egiziana, zona pertanto di antica cultura ellenizzata, fiorisce un'ultima scuola retorico-filosofica. La peculiarit\u00e0 di Gaza in questa situazione era stata quella della pi\u00f9 lunga conservazione in questa citt\u00e0 del culto pagano, accanto a quello cristiano, Templi dedicati agli dei erano sopravvissuti sino al V secolo, e nella cultura locale era rimasta una forte impronta greca. La zona di Gaza era stata anche quella in cui si era ritirato Gerolamo nel 386, ed in essa era quindi stata introdotta una forma di monachesimo mistico da Ilarione. La zona era pertanto un punto di confronto tra paganesimo antico, cultura greca, misticismo cristiano.\nUn deciso passo avanti in direzione della cristianizzazione definitiva era stato compiuto dal vescovo della citt\u00e0 Porfirio (395-420), ma di fatto la presenza parzialmente accettata di larghi strati pagani, soprattutto fra i ceti intellettuali, ebbe il ruolo di permettere un approfondimento ulteriore nel confronto fra queste due culture.\nIl contributo della scuola letterario-filosofica sorta a Gaza \u00e8 quello, misto di cultura retorica ed erudizione e sintesi filosofica, di tramandare al cristianesimo ormai dominante i modelli antichi tramite un suo ultimo apporto ellenistico neo-platonizzante. Non estranea a questa radice neoplatonica sar\u00e0 poco dopo l'opera di Severo di Antiochia, la cui avventura intellettuale part\u00ec dalle stesse citt\u00e0 di Alessandria e Beirut e quindi dal suo ritiro in un monastero presso Gaza.\nDa questa scuola pertanto viene non tanto una serie di invenzioni innovative, bens\u00ec una revisione generale della precedente cultura e la trasmissione di questa come insieme ben assemblato di modelli retorico-filosofici, il che sar\u00e0 ripreso nei secoli successivi dalla cultura bizantina in generale. Essa riprende in una sua ultima fase la cultura ellenistica, in particolare dal punto di vista della retorica, campo nel quale le si deve un importante contributo per l'imitazione del modello e dello stile classico.\nI principali autori di questa scuola furono Procopio di Gaza, il pi\u00f9 noto, e quindi gli altri, a lui in parte collegati e contemporanei o quasi: Coricio, Zaccaria, Enea. Da questi intellettuali venne la ricomposizione in una veste retorica accettabile della precedente cultura ellenistica, l'anello di collegamento che trasmise ai posteri la cultura neoplatonica e atticista alla successiva epoca bizantina.\nDopo il periodo di questi nomi illustri la scuola di Gaza rimase famosa ancora per un secolo, sino alla conquista di Omar della Palestina e con essa di Gaza nel 635.\nProcopio di Gaza.\nProcopio di Gaza nacque a Gaza nel 465 circa, si trasfer\u00ec ad Alessandria per studiare e poi torn\u00f2 nella sua citt\u00e0. Qui insegn\u00f2 retorica e compose opere che, come d'uso per la sua materia, spaziavano su molteplici argomenti. Mor\u00ec nel 528, secondo alcuni come vescovo di Maiuma di Gaza.\nCompose delle esercitazioni scolastiche, quindi delle descrizioni. Di lui resta un epistolario di centosessantotto lettere, scarsamente ricordato.\nL'opera sua pi\u00f9 nota \u00e8 il panegirico all'imperatore Anastasio I, composto per l'arrivo di questi a Gaza tra il 512 e il 513, quando il sovrano assistette all'inaugurazione di una statua a lui dedicata. D'obbligo era, nell'ambito della retorica, il paragone tra l'imperatore presente con i grandi del passato, Ciro, Alessandro, Agesilao.\nImportante di Procopio \u00e8 quindi la sua esegesi biblica, suddivisa nei vari commenti, all'Ottateuco, ai Libri dei Re, di Isaia, al Cantico dei Cantici. Si tratta, pi\u00f9 che di una nuova elaborazione, di una vasta esposizione-repertorio delle interpretazioni dei Padri riconosciuti dall'ortodossia e al rapporto con i dogmi sanciti dai concili. Pertanto si tratta di un'opera riferibile ad un periodo di transizione, quando era venuta meno l'interpretazione del testo e si tendeva gi\u00e0 a partire dal dogma acquisito. Questo punto costituisce anche la premessa per l'opera di Severo da Antiochia. L'opera \u00e8 inoltre importante per gli sviluppi della letteratura bizantina in quanto inaugura la forma detta delle \"catene\", ripresa in tutto l'arco della successiva storia della letteratura bizantina. Queste catene sottintendono, una volta data per certa la rinuncia all'interpretazione autonoma, alla capacit\u00e0 di intercorrelare la lunghissima serie di spiegazioni precedenti. Fu una forma che acquist\u00f2 sempre maggiore spazio, sino ad essere poi codificata dal diciannovesimo concilio del 692.\nAltra opera di Procopio \u00e8 la Confutazione degli Elementi Teologici di Proclo. Qui l'autore acquista una leggermente maggiore autonomia e si stacca da quanto ci ha abituati; per cui la sua attribuzione \u00e8 discussa. Il testo non ci \u00e8 pervenuto nella sua interezza, ma soltanto in alcune parti. Tuttavia mostra caratteri propri della scuola di Gaza, principalmente consistenti nella posizione a doppia faccia allo stesso tempo di opposizione e di assimilazione della concezione neoplatonica.\nQuesti termini mostrano apertamente la formazione culturale, volta alla grecit\u00e0 e in un certo senso di memoria ellenistica, ed allo stesso tempo la scelta cristiana. L'autore di fatto agisce su un doppio registro; da una parte mantenne la sua esposizione nell'ambito della sua abilit\u00e0 di manovrare le parole, come i concetti, attivit\u00e0 retorica che si esprimeva in una sorta di filosofia sofista; dall'altra parte agiva con un coinvolgimento che ignorava questa posizione di partenza, nei confronti della sua impostazione cristiana.\nProcopio per questo suo carattere riassuntivo e soprattutto per la sua forma attica pura, da lui ripresa persino nelle clausole ritmiche classiche, rimase in auge per tutto il Medioevo.\nEnea di Gaza.\nNasce a Gaza attorno al 450. Anche lui come Procopio si sposta ad Alessandria per frequentare la scuola del neoplatonico Ierocle. Da questo punto di partenza si dedica anche lui alla filosofia ed alla retorica.\nRientra a Gaza dove diviene famoso come insegnante di retorica e magistrato. La sua fama \u00e8 dovuta alla sua conoscenza dell'atticismo nelle sue forme pi\u00f9 pure.\nDella sua opera abbiamo vari brani. Dell'epistolario si sono conservate solo ventiquattro lettere, il cui valore non \u00e8 eccessivo.\nCompone un testo, il Teofrasto, altrimenti detto \"Dell'immortalit\u00e0 dell'anima e della Resurrezione dei corpi\", nel quale polemizza, andando contro il suo maestro alessandrino, Ierocle, col neoplatonismo dove questo d\u00e0 per certa la preesistenza delle anime al corpo, che da questa loro esistenza in altro loco vengono solo in seguito a migrare nei corpi. Altrettanto intende confutare un altro caposaldo della teoria neoplatonica, quello dell'eternit\u00e0 del mondo. Contro queste posizioni ribadisce con maggiore forza la teoria cristiana dell'immortalit\u00e0 dell'anima e della resurrezione dei corpi. Sotto questi punti di vista si propone come cristiano e in quanto tale antagonista del neoplatonismo. Tuttavia in lui resta neoplatonica la base intellettuale di fondo, la stessa struttura del suo ragionamento strutturandosi sui modelli di Plotino, Porfirio, Giamblico. Il che corrisponde ad una peculiarit\u00e0 di tutti questi autori della scuola di Gaza. Un autore invece propriamente cristiano cui Enea fa riferimento \u00e8 Gregorio di Nissa.\nRelativamente all'impostazione neoplatonica, Enea riprende la struttura del dialogo di Platone. Ma in questa, pur avendo appreso la forma dal grande filosofo, non riesce a competere in quanto a forza dialettica. Se la discussione era basata sui tre personaggi, nel suo caso di questi soltanto uno espone le idee, idee che in Enea non sono in genere originali e neppure eccessivamente approfondite.\nIl Teofrasto rappresenta pertanto il livello raggiunto dagli interessi di un cristianesimo ellenizzato, con il suo tipico tentativo di sintesi tra neoplatonismo e cristianesimo. E questo tentativo viene vissuto non tanto sul piano pi\u00f9 specificatamente dialettico, ma su quello della naturale assimilazione.\nCome per gli altri autori di questa scuola di Gaza, l'importanza di Enea \u00e8 quella di aver saputo riepilogare la cultura del passato, di averne tracciato il punto d'arrivo al suo momento storico.\nZaccaria Scolastico.\nContemporaneo ed amico di Enea, fu Zaccaria, che nella vita fu retore ed avvocato a Gaza. Come gli altri autori di questa scuola si spost\u00f2 per la formazione alla scuola di Alessandria. Poi da questa pass\u00f2 alla scuola di Beirut, cammino obbligato per quell'area.\nZaccaria a differenza degli altri autori fu uomo di Chiesa, e venne nominato vescovo di Mitilene nel 536. Mor\u00ec nel 553. In tal modo compose la sua opera lontano dalla sua citt\u00e0, tra Costantinopoli e Mitilene.\nDelle sue opere rimane un dialogo, l'Ammonio, che prende il nome del filosofo neoplatonico e scolaro di Proclo che Zaccaria intende confutare. Egli, mosso da questo intento, voleva con ci\u00f2 riproporre la fallacit\u00e0 della parte neoplatonica non assimilabile dal cristianesimo, dimostrando l'errore dell'idea dell'Eternit\u00e0 del mondo. Era il punto di vista della visione pi\u00f9 specificatamente cristiana.\nIl suo percorso lo affianca in pi\u00f9 momenti a Enea, tanto da potersi ipotizzare do una sorta di reciproca interdipendenza tra i due autori, od anche il partire dal comune indirizzo della scuola di Gaza.\nVolendo differenziarlo da Enea, Zaccaria mostra una maggiore accentuazione dell'indirizzo cristiano, che lo spinge ad introdurre nell'Ammonio anche elementi della teologia mistica.\nDell'impostazione filosofica di partenza, la neoplatonica, Zaccaria pare conoscere molto bene i testi del grande filosofo: il \"Timeo\", il \"Fedone\", il \"Fedro\"; ma mostra anche una specifica conoscenza dell'altro grande filosofo greco, Aristotele, dove mostra conoscerne la critica dalla teoria delle idee. Altro elemento di riferimento per la sua opera \u00e8 infine la conoscenza dei Padri del IV secolo, in particolare Basilio e Gregorio di Nissa.\nCoricio di Gaza.\nCoricio, anche lui di Gaza, fu studente e poi successore di Procopio da Gaza. Di una generazione successiva, visse all'epoca di Giustiniano. Fozio di lui riferisce che come Procopio era cristiano, bench\u00e9 della sua opera non abbiamo che soggetti profani.\nCoricio prosegue la nota tradizione classica della scuola di Gaza, nell'ambito della quale modella con eccezionale capacit\u00e0 la lingua greca, con un sapiente uso e collocazione dei vari atticismi. Per questa caratteristica la sua opera rimane uno dei modelli retorici della cultura bizantina dei secoli successivi.\nTra le altre opere abbiamo varie esercitazioni di scuola, e quindi, genere che ci fornisce anche una documentazione storica, le Orazioni elaborate in onore di personaggi importanti della regione palestinese. In base a queste possiamo avere importanti dati storici sulla situazione politica della Palestina in quel periodo di passaggio. Di queste abbiamo l'orazione in difesa degli attori, e la descrizione delle chiese di Gaza con le loro pitture, inserite tra le orazioni in onore del vescovo Marciano. O ancora l'orazione funebre composta alla morte di Procopio da Gaza.\nCoricio con la sua bravura formale mostra essere l'epigono di un'epoca ormai passata, della quale tramanda la cultura nei testi scolastici."}
{"id": "1185577", "revid": "1855146", "url": "https://it.wikipedia.org/wiki?curid=1185577", "title": "Giorgio Vincenzo Pigliacelli", "text": "Biografia.\nPrimo di sei figli, \u00e8 discendente di un casato considerato notabile. Dopo gli studi giovanili compiuti presso il Collegio dei gesuiti di Atri, si trasferisce a Napoli dove, nel 1772 consegue il Dottorato in Legge.\nA Napoli Pigliacelli svolge la professione di avvocato e tra i suoi assistiti figurano importanti clienti dell'Abruzzo, della Puglia e della Campania. Si avvicina agli ambienti massoni e sul finire del XVIII secolo \u00e8 all'apice della carriera forense e le sue doti di giurista sono note in tutto il Regno di Napoli. Nel 1799, quando viene proclamata la Repubblica Napoletana, Pigliacelli viene nominato Primo Giudice della Commissione militare.\nIl 18 aprile 1799 viene nominato Ministro di Giustizia e Polizia. La breve stagione della Repubblica termina il 13 giugno 1799, con la restaurazione della monarchia ed il ritorno sul trono di re Ferdinando IV. Pigliacelli, per aver ricoperto una delle principali cariche della Repubblica, viene arrestato e condannato alla pena di morte che viene eseguita il 29 ottobre 1799. Con lui salgono sul patibolo Mario Pagano, Domenico Cirillo e Ignazio Ciaja."}
{"id": "1185581", "revid": "729019", "url": "https://it.wikipedia.org/wiki?curid=1185581", "title": "Curva dei contratti", "text": "In economia, una curva dei contratti \u00e8 l'insieme delle allocazioni Pareto-efficienti, ovvero quelle combinazioni che non permettono un miglioramento della condizione di un operatore senza provocare un peggioramento della condizione di un altro.\nEssa \u00e8 un'importante caratteristica del diagramma a scatola di Edgeworth (o scatola di Edgeworth).\nIn questo modello le possibili ripartizioni delle risorse produttive possono essere raggruppate in due principali insiemi: uno che raggruppa tutti i punti in cui gli isoquanti di produzione relativi ai due operatori si intersecano e uno in cui gli isoquanti di produzione sono tangenti.\nQuest'ultimo insieme \u00e8 chiamato curva dei contratti. La condizione di efficienza secondo Pareto implica infatti la tangenza dei due isoquanti di produzione.\nAnaliticamente si pu\u00f2 esprimere relazione con l'equazione SMSTA=SMSTB, laddove A e B sono i prodotti in questione e \"SMST\" \u00e8 il saggio marginale di sostituzione tecnica che rappresenta la pendenza dei due isoquanti di produzione.\nSoltanto al di fuori della curva dei contratti le due controparti hanno interesse a scambiarsi fattori produttivi, e solo in ripartizioni appartenenti alla curva dei contratti essi hanno interesse a stabilire un contratto definitivo di scambio."}
{"id": "1185589", "revid": "599013", "url": "https://it.wikipedia.org/wiki?curid=1185589", "title": "Darius Vassell", "text": "Carriera.\nClub.\nAston Villa.\nInizia la carriera entrando nella \"School of Excellence\" dell'Aston Villa. Durante la permanenza ha stabilito un record per il club segnando 39 gol in una sola stagione. Ha fatto il suo debutto in prima squadra come sostituto in una vittoria per 3-1 contro il Middlesbrough nell'agosto del 1998.\nLe migliori qualit\u00e0 di Vassell erano la sua velocit\u00e0 e l'agilit\u00e0. I fan di Aston Villa lamentarono il fatto che le sue migliori prestazioni sembrano venire fuori con la nazionale inglese, aiutando negli ultimi 15 a 20 minuti di gioco la difesa, con il suo ritmo eccezionale. Alla fine del contratto venne acquistato dai \"Citizens\". \nManchester City.\nVassell \u00e8 stato ceduto al Manchester City nel luglio 2005 per 2 milioni di sterline. Durante la sua prima stagione con il City, segna 8 gol in campionato in 36 partite, formando un partenariato efficace con Andrew Cole. Inoltre, ha aiutato i Blues nei quarti di finale della FA Cup, segnando due gol nelle cinque partite di coppa. Ha svolto parte della stagione con un problema di ernia, che ha richiesto un intervento chirurgico verso la fine della stagione.\nNella stagione 2007-2008, gli \u00e8 stato assegnato il numero 12. Nella seconda met\u00e0 della stagione, scese in campo come centrocampista, e l'allenatore Sven-G\u00f6ran Eriksson adottava una formazione difensiva 4-5-1. Gli \u00e8 stato proposto di entrare nel club turco del Be\u015fikta\u015f con un'offerta 1 milione di sterline, rifiutandolo. Ha segnato il suo 50\u00ba gol in Premier League il 10 febbraio 2008 nella vittoria contro i rivali locali del Manchester United, mentre il 20 aprile ha segnato il primo gol nella vittoria, finita poi per 3-1 contro il Portsmouth. Ha giocato solo 15 partite nel campionato 2008-2009 ed \u00e8 stato rilasciato alla fine della stagione per la scadenza del contratto.\nMKE Ankarag\u00fcc\u00fc.\nNel luglio 2009 firma con la squadra turca dell'MKE Ankarag\u00fcc\u00fc Circa 3.000 fan hanno celebrato il suo arrivo. Ha segnato il suo primo gol in S\u00fcper Lig contro il Manisaspor nella seconda settimana della stagione. Al termine della stagione 2009-10 \u00e8 scaduto il contratto con la squadra.\nLeicester City.\nIl 20 ottobre 2010 ha firmato per la squadra inglese del Leicester City su un contratto biennale fino al termine della stagione 2011-2012, ricongiungendosi di nuovo con l'ex allenatore del City e dell'Inghilterra Sven-G\u00f6ran Eriksson. Ha segnato il suo primo gol in una vittoria per 5-1 contro i Doncaster Rovers l'11 dicembre 2010, mentre il secondo gol contro l'Hull City in una vittoria per 1-0. I suoi primi gol nella stagione 2011-2012 sono stati contro il Southampton e nel derby, vincendole entrambe. Il 29 ottobre ha subito un grave infortunio al ginocchio (rottura del legamento crociato anteriore) in una partita contro il West Ham United che lo ha escluso per il resto della stagione. Dopo l'infortunio ha lasciato il club il 30 giugno e non ha avuto ulteriori offerte da altre societ\u00e0 calcistiche, decidendo cos\u00ec di chiudere la sua carriera da calciatore nel 2012 con 358 presenze e 66 reti segnate.\nNazionale.\nHa fatto il suo debutto in Inghilterra il 13 febbraio 2002, nella partita contro i Paesi Bassi, finendo la partita in pareggio (1-1). Altri giocatori esordienti nonch\u00e9 compagni di squadra sono stati Michael Ricketts e Wayne Bridge. Successivamente ha partecipato al Campionato mondiale di calcio 2002 svoltasi in Corea del Sud e Giappone. Ha debuttato nella partita di apertura del gruppo F contro la Svezia. Il contributo positivo della sua carriera \u00e8 stata messa un po' in ombra dopo gli errori commessi, nei calci di rigore dei quarti di finale di Euro 2004 contro i padroni di casa del Portogallo. Sbagli\u00f2 l'ultimo tiro dal dischetto nel calci di rigore, permettendo al Portogallo di battere l'Inghilterra e mandarla fuori dal torneo. Da quella volta non ha pi\u00f9 fatto apparizioni nella squadra nazionale.\nStatistiche.\nPresenze e reti nei club.\n\"Statistiche aggiornate al 28 aprile 2012.\""}
{"id": "1185591", "revid": "254401", "url": "https://it.wikipedia.org/wiki?curid=1185591", "title": "World Trade Center (Genova)", "text": "Il World Trade Center Genoa (\"Centro del commercio mondiale\") di Genova \u00e8 una delle sedi del \"WTC\" in Italia. L'edificio \u00e8 alto 102 metri ed \u00e8 suddiviso su 25 piani.\nIl grattacielo, progettato da Piero Gambacciani e Associati, che a Genova ha progettato anche il grattacielo di Corte Lambruschini, ospita l'azienda speciale della Camera di Commercio per lo sviluppo delle aziende genovesi in ambito internazionale.\nIl WTC si trova a Sampierdarena, in via De Marini 1, cuore del moderno quartiere dirigenziale di San Benigno, non lontano dal porto e dalla Lanterna e a breve distanza da un altro grattacielo che si affaccia sul quartiere di San Teodoro, il Matitone. Di fonte all'edificio si trova la stazione di Genova Via di Francia e a poca distanza il casello autostradale di \"Genova-Ovest\" e la stazione Dinegro della metropolitana di Genova."}
{"id": "1185594", "revid": "767487", "url": "https://it.wikipedia.org/wiki?curid=1185594", "title": "Greg Graffin", "text": "Biografia.\nNato nel 1964 nel Wisconsin, a 16 anni si trasferisce nella San Fernando Valley, in California. \u00c8 qui che nel 1979 fonda i Bad Religion con il chitarrista Brett Gurewitz, coautore assieme a lui della maggior parte dei brani della band. Oltre a 17 dischi con i Bad Religion, Greg Graffin ha pubblicato tre album solisti, senza abbandonare i suoi studi di scienza, teologia, biologia.\nQuando non \u00e8 in tour, svolge l'attivit\u00e0 di professore di Scienze della Vita presso l'UCLA e inoltre \u00e8 un paleontologo e insegna paleontologia alla Cornell University di Ithaca nello Stato di New York. Il 18 maggio 2011 il paleontologo Jingmai O'Connor ha scoperto un uccello primitivo risalente al Cretacico superiore (Aptiano) e l'ha chiamato \"Qiliania graffini\" in onore di Graffin. Graffin \u00e8 un fervente evoluzionista e ha sempre ammirato Charles Darwin.\nPubblicazioni.\nNel 2006 lo storico Preston Jones, della John Brown University in Arkansas pubblica il libro \"Is Belief in God Good, Bad or Irrelevant? A Professor and Punk Rocker Discuss Science, Religion, Naturalism &amp; Christianity\", dove raccoglie lo scambio di email avute con Graffin nell'anno precedente. Nel 2010 ha pubblicato assieme a Steve Olson il libro \"Anarchy Evolution - Faith, Science, and Bad Religion in a World Without God\", e nel 2015 il libro \"Population Wars\"."}
{"id": "1185596", "revid": "339392", "url": "https://it.wikipedia.org/wiki?curid=1185596", "title": "Cancro della mammella", "text": ""}
{"id": "1185597", "revid": "767487", "url": "https://it.wikipedia.org/wiki?curid=1185597", "title": "Escape from Alcatraz (libro)", "text": "Escape from Alcatraz \u00e8 un libro di J. Campbell Bruce, pubblicato nel 1963.\nRacconta la storia delle fughe tentate dai detenuti del penitenziario di Alcatraz, costruito su un'isola della baia di San Francisco. Fu riveduto e corretto nel 1976 e di nuovo nel 2005.\nParte del libro ricorda la fuga, avvenuta l'11 giugno 1962, di Frank Morris e dei fratelli John e Clarence Anglin, che ispir\u00f2 il film \"Fuga da Alcatraz\" del 1979.\nEpisodio principale.\nIl rapinatore Frank Morris, persona con quoziente d'intelligenza superiore, dopo varie evasioni, viene condotto ad Alcatraz. Insieme a due compagni riesce ad evadere sfruttando l'indebolimento dei muri della prigione provocato dalla salsedine marina e un condotto di aerazione che passa sopra le celle. La fuga viene poi completata con una rudimentale zattera attraverso le gelide acque della Baia di San Francisco.\nEra intenzione dei tre arrivare sulle Angels Island, ma non si sa se arrivarono a destinazione. L'FBI ha sempre sostenuto che i fuggiaschi annegarono, ma dopo circa un mese arriv\u00f2 al carcere una cartolina che diceva: \"Hahaha ce l'abbiamo fatta\", con la firma dei tre evasi. Sarebbe stata l'unica evasione riuscita della storia di Alcatraz, considerata prigione inespugnabile, che venne chiusa definitivamente circa un anno dopo."}
{"id": "1185601", "revid": "838137", "url": "https://it.wikipedia.org/wiki?curid=1185601", "title": "Maurizio Galli", "text": "Biografia.\nDiplomato in maturit\u00e0 classica nel 1956 presso il liceo ginnasio statale \"Daniele Manin\" di Cremona.\nLaureato in lettere classiche nel 1970 presso l'Universit\u00e0 Cattolica del Sacro Cuore di Milano.\nViene ordinato sacerdote il 27 maggio 1961 ed inizia il suo ministero nella diocesi di Cremona.\nTra i vari incarichi ricoperti spiccano quelli di:\nIl 15 settembre 1982 il suo vescovo Fiorino Tagliaferri lo chiama al ruolo di rettore del seminario diocesano di Cremona.\nNominato vescovo di Fidenza il 2 aprile 1998, riceve la consacrazione episcopale nella Cattedrale di Cremona il 2 maggio dal vescovo Giulio Nicolini, (concelebrano fra gli altri i vescovi Giuseppe Amari e Fiorino Tagliaferri).\nIl 28 giugno 2007 il sindaco di Fidenza gli consegna la cittadinanza onoraria e due giorni dopo, il 30 giugno, con atto di \"eroica obbedienza\" verso le alte gerarchie ecclesiastiche italiane che - per timore d'una malattia degenerativa della mente - ne hanno sollecitato le dimissioni, formalmente mai presentate, lascia la guida pastorale della diocesi, divenendone vescovo emerito e ritirandosi a Cremona.\nSottopostosi nel novembre seguente a Milano a una delicata operazione chirurgica per l'asportazione di una neoplasia al cervello, muore presso la casa di cura \"Ancelle della Carit\u00e0\" di Cremona alle 8:15 del 1\u00ba giugno 2008.\nIl rito funebre \u00e8 stato celebrato il 3 giugno nella cattedrale di Cremona, presieduto dal vescovo Dante Lafranconi e concelebrato, oltre che dal clero cremonese, dai vescovi Carlo Mazza di Fidenza, Oscar Cantoni di Crema, Claudio Baggini di Vigevano, Roberto Busti di Mantova e Lino Pizzi di Forl\u00ec-Bertinoro; al termine la salma \u00e8 stata traslata a Fidenza dove dopo l'esposizione per l'omaggio dei fedeli, si \u00e8 tenuta il 4 giugno una seconda messa esequiale con la partecipazione del cardinale Carlo Caffarra, arcivescovo di Bologna.\nRiposa nella cripta della cattedrale di Fidenza, nell'arca dei vescovi, opera dello scultore cremonese Pietro Farraroni.\nIl 2 dicembre 2009 nel salone Bonomelli del seminario diocesano di Cremona \u00e8 stato presentato il libro \"Maurizio Galli. Uomo d'eccellenza\", dedicato al sacerdote cremonese.\nGenealogia episcopale.\nLa genealogia episcopale \u00e8:"}
{"id": "1185603", "revid": "17654", "url": "https://it.wikipedia.org/wiki?curid=1185603", "title": "Maconde", "text": ""}
{"id": "1185612", "revid": "287204", "url": "https://it.wikipedia.org/wiki?curid=1185612", "title": "Ramaya", "text": "Ramaya \u00e8 una canzone di musica leggera che ha riscosso un notevole successo tra l'autunno 1975 e l'estate 1976, del cantante mozambicano Afric Simone nel 1975.\nIl brano ha un ritmo ballabile trascinante e allegro. Il testo \u00e8 quello di una normale canzone d'amore dedicata a una bella ragazza africana di nome Ramaya, reale o immaginaria, amata dall'autore, dalla quale alla fine di ogni strofa si congeda con l'augurio di buona fortuna \"fidjuballa\".\nCitazioni.\n\"Ramaya\" \u00e8 citata da Elio e le Storie Tese nella famosa canzone \"Pipppero\u00ae\" (1992).\nNegli anni novanta, il presentatore RAI Fabio Fazio, nella conduzione del programma domenicale \"Quelli che... il calcio\", ha invitato il cantante a esibirsi riproponendo la celebre canzone. Dopo l'esibizione il suo commento fu:\nCover.\nA livello europeo la cantante olandese Anja Yelles ne ha inciso una versione nel 1994 che \u00e8 stata un successo in tutta Europa (ma che in Italia non \u00e8 stata nemmeno pubblicata).\nNel 2006, Gigi D'Agostino ne ha proposto una versione remixata che ha utilizzato come sigla finale del suo programma radiofonico \"Il cammino di Gigi D'Agostino\" su m2o.\nLa cantante Laura Pausini l'ha inserita con l'inedito brano \"Laura 1976 Ramaya\" nella propria raccolta \"20 - The Greatest Hits\" pubblicata nel 2013."}
{"id": "1185613", "revid": "124097081", "url": "https://it.wikipedia.org/wiki?curid=1185613", "title": "Teatro degli Arcimboldi", "text": "Il Teatro degli Arcimboldi (noto anche come Teatro della Bicocca degli Arcimboldi o con l'abbreviazione TAM) \u00e8 un teatro di Milano, realizzato nel periodo 1997-2002 per iniziativa del comune di Milano e di Pirelli. \u00c8 opera del noto architetto novarese Vittorio Gregotti, in collaborazione con Mario Botta ed Elisabetta Fabbri.\nIl teatro trae il nome da una villa della famiglia Arcimboldi. Pi\u00f9 propriamente, si tratta di un Nuovo Teatro degli Arcimboldi, perch\u00e9 un \"Teatro Arcimboldi\", diretto da Ettore Gian Ferrari, fu attivo a Milano gi\u00e0 negli anni '20-'30.\nCostruzione.\nLa sua costruzione \u00e8 stata legata alle vicende del Teatro alla Scala, in quanto si intendeva impiegarlo per gli spettacoli della stagione scaligera in occasione della ristrutturazione della Scala. Venne inaugurato il 19 gennaio 2002 con \"La traviata\".\nDimensioni del palcoscenico e capienza sono molto simili a quelli della Scala: in particolare, il boccascena (16 metri per 12) \u00e8 identico a quello della Scala, in modo da poter facilmente trasferire le scene che si adattano ai due teatri in modo intercambiabile. La sala ha la forma di ventaglio, misura 49 metri di larghezza massima per 35 metri di profondit\u00e0; altezza media 22 metri. La torre scenica \u00e8 alta 33 metri.\nCome in tutti i teatri lirici di tipo classico, il teatro \u00e8 suddiviso in tre volumi: foyer, sala e palcoscenico. La capienza \u00e8 di 2.346 posti. Gli spettatori hanno a disposizione quattro ordini di posti: platea, platea alta e due gallerie.\nAttivit\u00e0.\nCome previsto al momento della sua costruzione, il teatro ha ospitato per tre anni gli spettacoli della Scala durante il periodo della sua ristrutturazione (da gennaio 2002 a dicembre 2004), ma con l'intendimento di restare poi come un teatro destinato all'opera lirica e ad altre manifestazioni culturali.\nDalla stagione 2007/2008 fino al 2012 e nel 2021 il teatro ha ospitato le registrazioni dello spettacolo televisivo \"Zelig\"."}
{"id": "1185621", "revid": "228587", "url": "https://it.wikipedia.org/wiki?curid=1185621", "title": "Hosianna Mantra", "text": "Hosianna Mantra \u00e8 il terzo disco del gruppo rock tedesco Popol Vuh. \u00c8 stato pubblicato nel 1972 dalla tedesca Pilz (codice 20 29143-1), etichetta del gruppo BASF preposta alle edizioni di rock progressivo. Viene considerato il capolavoro del gruppo.\nL'album.\nQuesto album segna il passaggio del suono dei Popol Vuh da sonorit\u00e0 elettroniche a sole sonorit\u00e0 acustiche. Il leader della band, Florian Fricke, dichiar\u00f2 che la musica elettronica fu messa da parte perch\u00e9 non avrebbe potuto esprimere il potenziale spirituale e la purezza racchiusa in questa opera. Sono anche assenti le percussioni e la batteria. Il titolo del disco simboleggia una ricerca di armonia tra la musica sacra cristiana ed il misticismo della tradizione induista.\nOltre al pianoforte ed al clavicembalo di Fricke, ci sono altri strumenti \"colti\" della musica occidentale, il violino e l'oboe, affiancati da strumenti tipici del rock, la chitarra acustica ed elettrica, suonate con tatto dall'allora chitarrista degli Amon D\u00fc\u00fcl II, Conny Veit. La parte orientale del sound \u00e8 affidata alla tambura di Klaus Viese e alla celestiale voce del soprano, la coreana Djong Yun..\nIl disco originale si compone in due parti: la prima, che comprende i brani del lato 1, prende il nome di \"Hosianna Mantra\" (fusione dell'inno cristiano con la ritualit\u00e0 induista), la seconda, con i brani del lato 2, \u00e8 intitolata \"Das V. Buch Mose\" e si ispira alle narrazioni bibliche del V libro di Mos\u00e8. Nella rimasterizzazione uscita nel 2004 \u00e8 presente una bonus track.\nLa suite che fornisce il titolo all'album \u00e8 la massima rappresentazione della musica dei Popol Vuh e rappresenta il simbolo della spiritualit\u00e0 del disco. Fonde insieme l'Osanna dedicato a Cristo nel momento dell'Ascensione in cielo e la meditazione racchiusa nell'incessante pratica devozionale del mantra induista. Gli ipnotici vocalizzi della cantante vengono in questo brano accompagnati principalmente dalle ispirate note del piano, da una chitarra contaminata da effetti psichedelici e dalla sacralit\u00e0 espressa dall'oboe.\nCon questo album, il gruppo anticipa ampiamente la musica ambient e new Age. L'evidente sforzo di riconciliazione tra oriente ed occidente che viene qui operato dal gruppo, rappresenta inoltre uno dei primi esperimenti di world fusion music.\nTracce.\nTutti i brani sono stati scritti da Florian Fricke\nFormazione.\nOspite:"}
{"id": "1185625", "revid": "416175", "url": "https://it.wikipedia.org/wiki?curid=1185625", "title": "Centrale a gas", "text": "Una centrale a gas \u00e8 una centrale termoelettrica in cui il fluido di lavoro \u00e8 un gas, generalmente aria miscelato con una quota di combustibile per effettuare la combustione e l'espansione, che compie un particolare ciclo termodinamico denominato Joule. Il cuore di questo tipo di centrale \u00e8 una particolare macchina motrice denominata turbogas, composta da un compressore, una camera o sistema di combustione e una turbina.\nIl combustibile pi\u00f9 utilizzato in questo tipo di centrale \u00e8 il gas naturale. Le centrali di questo tipo possono essere semplici, combinate o cogenerative."}
{"id": "1185629", "revid": "767487", "url": "https://it.wikipedia.org/wiki?curid=1185629", "title": "Ikarus 412", "text": "L'Ikarus 412 \u00e8 un modello di autobus realizzato in Ungheria a partire dal 1996.\nCaratteristiche.\nCostruito dalla Ikarus, \u00e8 un veicolo a due assi lungo 12 metri con guida a sinistra, 3 porte rototraslanti, grande parabrezza rettangolare sormontato da un display luminoso, indicante numero di linea e percorso.\nDiffusione.\nIl modello \u00e8 presente principalmente nelle nazioni dell'Europa orientale come Ungheria (molti esemplari nel BKV di Budapest) e Romania.\nAltre versioni.\nAnche il moderno filobus Ikarus 412T \u00e8 presente a Budapest, in Ungheria."}
{"id": "1185630", "revid": "123608742", "url": "https://it.wikipedia.org/wiki?curid=1185630", "title": "Msconfig", "text": "Msconfig (\"Utilit\u00e0 Configurazione di Sistema\") \u00e8 uno strumento contenuto in alcuni sistemi operativi Windows grazie al quale \u00e8 possibile decidere come avviare il sistema operativo e soprattutto quali servizi, driver e programmi lanciare insieme ad esso. Questo strumento \u00e8 presente in Windows 98, XP, Vista, 7 e 8 ma non in Windows 95, 2000 ed NT.\nCome lanciarlo.\nNei sistemi operativi precedenti a Windows Vista \u00e8 possibile lanciarlo seguendo il percorso \"Start\"/\"Esegui\" e digitando msconfig; in Windows Vista e successivi, invece, \u00e8 sufficiente digitare msconfig subito dopo aver cliccato su \"Start\" e quindi cliccare sulla voce appena trovata.\nApplicazioni.\nQuesto strumento si pu\u00f2 rivelare molto utile per verificare la presenza di virus, adware, spyware o altre anomalie, ma anche solo per evitare che determinati programmi o servizi vengano avviati automaticamente nonostante l'utente non voglia.\nMsconfig permette anche di agire ad un livello pi\u00f9 basso di configurazione poich\u00e9 permette di:\nBisogna comunque ricordare che esistono svariati programmi, spesso freeware, che permettono di effettuare operazioni simili e che talvolta integrano anche maggiori funzionalit\u00e0. Occorre anche tenere presente che questo tool pu\u00f2 (in caso di configurazione errata) impedire l'avvio del PC."}
{"id": "1185635", "revid": "124709873", "url": "https://it.wikipedia.org/wiki?curid=1185635", "title": "Eug\u00e8ne de Mazenod", "text": "Biografia.\nGiovinezza.\nApparteneva a una nobile famiglia: allo scoppio della Rivoluzione francese il padre, gi\u00e0 presidente della Corte dei conti della Provenza, si schier\u00f2 contro Mirabeau a difesa dei tradizionali privilegi della sua classe e fu costretto a rifugiarsi all'estero, dove fu raggiunto dalla famiglia.\nI Mazenod soggiornarono a Torino, poi a Venezia e quindi a Napoli; nel 1799, a seguito della regina Maria Carolina, si trasferirono a Palermo. Charles-Joseph-Eug\u00e8ne non segu\u00ec studi regolari, ma la sua educazione fu curata a Venezia dai fratelli Bartolo e Pietro Zinelli che poi, con Niccol\u00f2 Paccanari, si unirono alla Societ\u00e0 della Fede di Ges\u00f9.\nRientrato in Francia nel 1802, nell'ottobre del 1808 Charles-Joseph-Eug\u00e8ne entr\u00f2 nel seminario parigino di San Sulpizio allora diretto da Jacques-Andr\u00e9 Emery, di cui divenne un fidato collaboratore. Dopo lo scioglimento dei sulpiziani da parte di Napoleone, Mazenod fu scelto per continuarne l'opera nonostante non fosse stato ancora ordinato prete: aveva, infatti, rifiutato la consacrazione da parte dell'arcivescovo Jean-Siffrein Maury, che occupava la sede di Parigi nonostante la contrariet\u00e0 di papa Pio VII; ricevette l'ordinazione sacerdotale solo il 21 dicembre 1811 dalle mani di Jean-Fran\u00e7ois Demandolx, vescovo di Amiens.\nSacerdozio.\nDemandolx avrebbe voluto farne il suo vicario generale per la diocesi di Amiens, ma Mazenod prefer\u00ec tornare ad Aix. Fu cappellano delle carceri e diede inizio a un'associazione giovanile per sostenere la vita cristiana tra gli studenti della citt\u00e0; nella chiesa di Sainte-Madeleine, per la quaresima del 1812, inizi\u00f2 a dedicarsi alla predicazione delle missioni popolari, per le quali utilizzava il dialetto provenzale.\nIl 25 gennaio 1816, nell'antico Carmelo di Aix, organizz\u00f2 una compagnia di sacerdoti per la predicazione delle missioni tra i poveri nelle parrocchie della campagna provenzale. Per la Societ\u00e0 dei missionari di Provenza gli inizi furono difficili, sia per il mancato appoggio di Pierre-Ferdinand de Bausset-Roquefort, arcivescovo di Aix, sia per il rifiuto dei membri della societ\u00e0 di emettere i voti religiosi.\nNel 1823 fu ripristinata la diocesi di Marsiglia e la sede vescovile fu assegnata a Fortun\u00e9-Charles de Mazenod, zio di Charles-Joseph-Eug\u00e8ne, che nomin\u00f2 suo nipote vicario generale: la posizione dello zio gli assicur\u00f2 la protezione dell'episcopato provenzale alla sua opera e la sua societ\u00e0 missionaria, nel 1826, ottenne l'approvazione pontificia come congregazione degli Oblati di Maria Immacolata.\nEpiscopato.\nDopo la rivoluzione di luglio del 1830, Luigi Filippo e Adolphe Thiers non fecero mistero della loro intenzione di sopprimere la diocesi di Marsiglia alla morte dell'anziano Fortun\u00e9-Charles de Mazenod. Per evitarlo, il vescovo ottenne da parte di papa Gregorio XVI l'elezione del suo nipote e vicario generale a vescovo \"in partibus\" di Icosio e la nomina a visitatore apostolico di Tunisi e Tripoli: il 14 ottobre 1832 il cardinale Carlo Odescalchi, prefetto della congregazione dei vescovi e regolari, assistito dagli arcivescovi Chiarissimo Falconieri Mellini, di Ravenna, e Luigi Frezza, di Calcedonia \"in partibus\", consacr\u00f2 Charles-Joseph-Eug\u00e8ne de Mazenod nella chiesa di San Silvestro al Quirinale.\nLa nomina, avvenuta all'insaputa e con la riprovazione del governo francese, caus\u00f2 un serio conflitto tra le istituzioni e Mazenod, che fu privato della cittadinanza. Grazie alla mediazione del futuro cardinale Joseph Hippolyte Guibert, il vescovo si riconcili\u00f2 con Luigi Filippo che gli consent\u00ec di succedere nell'episcopato allo zio dimessosi, ottantottenne, nell'aprile 1837.\nSotto il suo episcopato, la popolazione di Marsiglia pass\u00f2 da 150000 a oltre 300000 abitanti e Mazenod si adoper\u00f2 per adattare le strutture ecclesiastiche e i metodi apostolici all'evoluzione demografica e sociale della citt\u00e0: cre\u00f2 22 nuove parrocchie, fece erigere il santuario di Nostra Signora della Guardia e riedificare la cattedrale, restaur\u00f2 e ampli\u00f2 altre chiese; favor\u00ec la moltiplicazione e la specializzazione delle opere a favore dei fedeli, come quella iniziata da Jean-Joseph Allemand e quella Joseph-Marie Timon David per la giovent\u00f9; promosse lo stabilimento in diocesi di nuove comunit\u00e0 religiose, attive e contemplative (incontr\u00f2 e collabor\u00f2, tra gli altri, con Pietro Giuliano Eymard e i suoi sacramentini, Maddalena Sofia Barat e la Societ\u00e0 del Sacro Cuore di Ges\u00f9, Emilia de Vialar e le Suore di San Giuseppe dell'Apparizione); per la formazione e la disciplina del clero, affid\u00f2 la direzione del seminario maggiore diocesano ai suoi Oblati di Maria Immacolata (il numero dei preti pass\u00f2 da 171 nel 1823 a 378 nel 1860) e impose, con poco successo, la vita comune ai sacerdoti.\nAnche da vescovo di Marsiglia Mazenod continu\u00f2 a governare la sua congregazione. Nel 1841, quando gli oblati erano ancora solo 59 e il loro apostolato era limitato alle missioni parrocchiali in Provenza, Ignace Bourget, arcivescovo di Montr\u00e9al, si rivolse a Mazenod per ottenere aiuto per la sua Chiesa in Canada: fu l'occasione per avviare l'espansione missionaria del giovane istituto e immediatamente furono inviati in Nuova Francia quattro sacerdoti e due fratelli Oblati di Maria Immacolata. Altri missionari partirono presto per il Regno Unito, Ceylon e il Sudafrica e nel 1861 la congregazione arriv\u00f2 a contare 415 membri.\nMazenod viet\u00f2 a s\u00e9 stesso ogni compromissione politica e, dopo la caduta della monarchia di luglio, ader\u00ec senza resistenze alla Terza Repubblica e poi al Secondo Impero. Prese parte attivamente alla vita ecclesiastica e al dibattito religioso nazionale, schierandosi contro le tendenze gianseniste e gallicane, sostenendo l'ultramontanismo e il movimento liturgico di Prosper Gu\u00e9ranger. Nel 1856 Napoleone III lo nomin\u00f2 senatore: in questa posizione, critic\u00f2 duramente la politica ambigua dell'imperatore verso la Santa Sede.\nNel 1859 fu presentato per la nomina a cardinale, ma per le travagliate vicende politiche dello Stato pontificio la sua nomina fu rinviata; mor\u00ec nel 1861.\nIl culto.\nLa causa di beatificazione e canonizzazione del vescovo Mazenod fu introdotta il 15 gennaio 1936 e il 19 novembre 1970 fu promulgato il decreto \"super heroicitate virtutum\" del servo di Dio, al quale fu concesso il titolo di venerabile.\nIl 9 dicembre 1974 fu riconosciuta l'autenticit\u00e0 di un miracolo attribuito all'intercessione di Eug\u00e8ne de Mazenod, che fu proclamato beato da papa Paolo VI domenica 19 ottobre (giornata missionaria mondiale) dell'anno santo 1975.\nUn secondo miracolo attribuito all'intercessione del beato fu riconosciuto dalla Santa Sede il 15 dicembre 1994. Il vescovo fu canonizzato il 3 dicembre 1995 (prima domenica di Avvento) da papa Giovanni Paolo II nella basilica di San Pietro a Roma.\nIl suo elogio si legge nel Martirologio romano al 21 maggio, il suo \"dies natalis\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1185637", "revid": "33277", "url": "https://it.wikipedia.org/wiki?curid=1185637", "title": "Sant'Eugenio de Mazenod", "text": ""}
{"id": "1185651", "revid": "122075679", "url": "https://it.wikipedia.org/wiki?curid=1185651", "title": "Fannie Flagg", "text": "Fannie Flagg \u00e8 dichiaratamente omosessuale e nei suoi romanzi \u00e8 possibile trovare vari riferimenti a situazioni, personaggi e relazioni LGBT. Attualmente la scrittrice divide il suo tempo fra la California e il natio Alabama. \n\u00c8 autrice di numerosi romanzi che hanno avuto tutti un grande successo di pubblico sia negli Stati Uniti che in altri paesi del mondo. \nCarriera.\nFannie Flagg \u00e8 nota come autrice del bestseller internazionale \"Pomodori verdi fritti al caff\u00e8 di Whistle Stop\" di cui ha curato anche la sceneggiatura per la trasposizione cinematografica. Il suo lavoro di sceneggiatrice per il celebre film del 1991 \"Pomodori verdi fritti alla fermata del treno\" \u00e8 stato premiato con una nomination all'Oscar per la migliore sceneggiatura non originale. Nel libro l'autrice si sofferma sulla tenera relazione che lega le due protagoniste Idgie e Ruth: tuttavia, i riferimenti al rapporto affettivo tra le due donne, pi\u00f9 evidenti nel romanzo, sono stati molto ammorbiditi e appena accennati ambiguamente nella trasposizione cinematografica dello stesso, soprattutto al fine di non danneggiare il film da un punto di vista commerciale. \nFannie Flagg ha scritto un ricettario, per il momento non tradotto in italiano, intitolato \"The Original Whistle Stop Cafe Cookbook\". La prima edizione \u00e8 stata stampata nel 1991 dalla Fawcett, successivamente \u00e8 stato ristampato nel 1995 in versione copertina morbida dalla Ballantine Books con il titolo \"Fannie Flagg's Original Whistle Stop Cafe Cookbook\". Il libro \u00e8 dedicato ai piatti tipici della cucina del sud degli Stati Uniti, ambientazione prediletta dei suoi romanzi. Nonostante il ricettario originale dell'autrice non sia stato pubblicato nel mercato italiano, esiste tuttavia in Italia un libro dedicato anch'esso all'immaginario ristoro ferroviario e che ripropone le ricette di tutti i piatti citati nel romanzo: \"Pomodori verdi fritti e altre ricette. Piccole e grandi rivoluzioni alla fermata del treno\" di Barbara Buganza. \nFannie Flagg \u00e8 dichiaratamente lesbica e ha avuto relazioni con Rita Mae Brown e Susan Flannery. "}
{"id": "1185654", "revid": "1543377", "url": "https://it.wikipedia.org/wiki?curid=1185654", "title": "Echinopsis chamaecereus", "text": "Echinopsis chamaecereus \u00e8 una pianta appartenente alla famiglia delle Cactaceae, diffusa in Sud America.\nDescrizione.\nLa specie \"E. chamaecereus\" \u00e8 una cactacea bassa e cespitosa, che forma cespuglietti compatti con rami di lunghezza variabile. Il colore della pianta \u00e8 variabile a seconda dell'esposizione al sole. La colorazione normale \u00e8 verde pallido, se \u00e8 esposta al sole diventa color giallo/rosso. I tubercoli sono poco pronunciati e i rami presentano spine molto piccole variabili dalle dodici alle quindici. Le costolature invece variano dalle sette alle dieci per ramo. I fiori sono di colore rosso/arancio, ad imbuto e nascono alla sommit\u00e0 dell'areola.\nDistribuzione e habitat.\nLa specie \u00e8 originaria del Tucum\u00e1n, Argentina, delle zone montuose che precedono le Ande.\nColtivazione.\n\u00c8 un genere di facile coltivazione, in quanto non richiede particolari cure. \u00c8 necessario, come per tutte le succulente, garantirgli un terreno aerato e poroso. Il terreno deve essere inoltre povero di sostanza organica e ricco invece di materiale inerte e minerale.\nPer quanto riguarda le annaffiature, queste devono avvenire ogni 15 giorni circa in piena estate e durante la primavera; mentre in inverno, durante il periodo freddo necessario al riposo, la pianta non deve essere per nulla annaffiata. Sopporta comunque bene i lunghi periodi di siccit\u00e0.\nL'esposizione al sole deve avvenire gradualmente per non scottare le piante. Deve essere un'esposizione al sole pieno o leggermente in ombra; l'importante \u00e8 assicurargli una buona luminosit\u00e0, necessaria al periodo di fioritura che va dai primi di maggio alla fine di luglio.\nLe concimazioni devono essere sporadiche e basate su un concime povero di azoto e ricco di potassio e fosforo. \u00c8 molto sensibile all'attacco di cocciniglia cotonosa delle radici e di cocciniglia a scudetto."}
{"id": "1185657", "revid": "21880", "url": "https://it.wikipedia.org/wiki?curid=1185657", "title": "Bill Kirby", "text": ""}
{"id": "1185658", "revid": "100097078", "url": "https://it.wikipedia.org/wiki?curid=1185658", "title": "William Ashley Kirby", "text": "Specializzato nello stile libero e nella farfalla, ha vinto la medaglia d'oro nella staffetta 4x200\u00a0m sl ai Giochi olimpici di Sydney 2000."}
{"id": "1185662", "revid": "76963", "url": "https://it.wikipedia.org/wiki?curid=1185662", "title": "Claire Berlinski", "text": "Cresciuta tra California, New York e Seattle, ha conseguito un diploma in Storia moderna e il dottorato in Relazioni internazionali al \"Balliol College\" dell'Universit\u00e0 di Oxford.\nDa allora ha vissuto e lavorato come giornalista, accademica, consulente e scrittrice freelance nel Regno Unito, in Thailandia, nel Laos, in Francia ed in Turchia.\nTra gli altri ha collaborato con \"New York Times\", \"Washington Post\", \"New York Sun\", \"Oxford International Review\", \"Asia Times\", \"Weekly Standard\", \"National Review\", \"Policy Review\", \"Azure\", \"Traveler's Tales\", \"Arabies Trends\" ed i suoi lavori sono apparsi in numerose antologie.\n\u00c8 autrice del saggio \"Menace in Europe. Why the Continent\u2019s Crisis is America\u2019s, too\" dove analizza le tendenze culturali, economiche e demografiche in atto in Europa che ne mettono a rischio l'identit\u00e0 cristiana e lo schieramento Occidentale trasformandola ben presto in un continente a prevalenza musulmana ostile agli Stati Uniti.\nOggi vive tra Parigi ed Istanbul dove vive con il fotoreporter David Gross\nAltri autori che sposano la tesi di una prossima islamizzazione dell'Europa sono: Bat Ye'or, Oriana Fallaci, George Weigel, Tony Blankley, Bruce Bawer, Mark Steyn"}
{"id": "1185663", "revid": "125387539", "url": "https://it.wikipedia.org/wiki?curid=1185663", "title": "Repubblica di Cospaia", "text": "La Repubblica di Cospaia (\"Republica de' Co\u0161p\u00e4ja\" in altotiberino umbro) fu un microstato indipendente esistito dal 1441 al 1826 a causa di un errore nel tracciamento dei confini fra lo Stato Pontificio e la Repubblica di Firenze (poi Granducato di Toscana).\nOggi Cospaia \u00e8 una frazione del comune di San Giustino, in provincia di Perugia.\nStoria.\nNascita della repubblica.\nIl borgo di Cospaia ottenne, inaspettatamente, l'indipendenza nel febbraio 1441, quando papa Eugenio IV, impegnato nel conflitto con il concilio di Basilea, cedette il territorio di Sansepolcro alla repubblica di Firenze. Per errore, nella designazione del confine, una piccola striscia di terreno non venne inclusa nel trattato che delimitava le frontiere, e i locali residenti dichiararono prontamente di non essere sottomessi ad alcuna autorit\u00e0. L'equivoco nacque dal fatto che, a circa 500 metri dal torrente che doveva stabilire la demarcazione (chiamato semplicemente \"Rio\"), esisteva un omonimo corso d'acqua. I delegati della repubblica fiorentina considerarono come nuova delimitazione il \"Rio\" che si trova pi\u00f9 a nord, i delegati dello Stato della Chiesa, invece, quello pi\u00f9 a sud. Si costitu\u00ec cos\u00ec una sorta di \"terra nullius\" i cui abitanti si autoproclamarono indipendenti. Nel 1484 la sua autonomia venne formalmente riconosciuta.\nLa repubblica, come forma di governo, era estremamente rara fino alla rivoluzione francese. Esistevano le repubbliche marinare (con istituzioni aristocratiche), la Repubblica di San Marino e la presunta repubblica di Senarica (in Abruzzo), con un doge come a Venezia, ma la sua reale esistenza non \u00e8 stata storicamente provata con opportuna documentazione.\nI cospaiesi, pertanto, preferirono basare la loro indipendenza sulla libert\u00e0 totale degli abitanti, detentori tutti della sovranit\u00e0, non affidata a nessun organo di potere, a differenza di altri Stati. Cospaia aveva anche una bandiera ufficiale, che viene tuttora utilizzata in alcune occasioni. Il vessillo era caratterizzato da un campo nero e uno bianco, divisi diagonalmente. Nello stemma compariva \"il paesello tra i due piccoli corsi d'acqua, con due pesci sulla destra e la pianta di Nicotiana tabacum a sinistra, sopra era riportato il motto e gli anni di durata della repubblica\".\nI cospaiesi non avevano, dunque, obblighi tributari con lo Stato Pontificio e il Granducato di Toscana, e le merci che transitavano nel territorio non erano soggette ad alcun dazio; era perci\u00f2 una zona franca e cuscinetto. Sebbene Cospaia si estendesse su appena 330 ettari (2 chilometri di lunghezza per circa 500 metri di larghezza), i 250 abitanti fecero tesoro della situazione e ne approfittarono per incrementare, fra i primi nella penisola italiana, la coltivazione del tabacco. Ancora adesso, alcune variet\u00e0 di tabacco vengono definite con il nome di \"cospaia\".\nForma di governo.\nLa Repubblica di Cospaia non aveva esercito n\u00e9 carceri. A capo dell'amministrazione, per motivi meramente esecutivi, vi era il \"Consiglio degli Anziani e Capi famiglia\", che si riuniva nella chiesa dell'Annunziata (dal 1718 al 1826), sede dell'omonima confraternita (1613): sull'architrave del suo portone si pu\u00f2 ancora leggere l'unica norma scritta del minuscolo Stato, \"Perpetua et firma libertas\", ovvero \"Perpetua e sicura (ferma) libert\u00e0\". Alle sedute del \"Consiglio degli Anziani\" partecipavano, altres\u00ec, il curato di San Lorenzo, in qualit\u00e0 di \"presidente\" (forse perch\u00e9 l'unica persona non analfabeta), carica condivisa con un membro della famiglia Valenti, la pi\u00f9 importante del paese (quando la riunione si teneva nella loro casa, fino al 1718). La menzionata frase latina era anche incisa sulla campana parrocchiale.\nDopo diversi secoli di esistenza, Cospaia si ridusse per\u00f2 a un mero ricettacolo di contrabbandieri. Il concetto di libert\u00e0 si era un po' appannato a favore dei suoi privilegi, che attiravano persone di tutti i tipi, per motivi economici o per sfuggire alla giustizia dei due grandi Stati adiacenti. Tale situazione non era insolita negli staterelli, soprattutto in quelli \"di confine\".\nFine della repubblica.\nDopo la parentesi napoleonica, il 26 giugno 1826, con un atto di sottomissione da parte di quattordici rappresentanti della repubblica, essa entr\u00f2 a far parte dello Stato della Chiesa: ogni cospaiese, come \"risarcimento\", ottenne una moneta d'argento (il \"papetto\", in quanto raffigurante il pontefice regnante Leone XII) e l'autorizzazione a continuare la tabacchicoltura, che prosegu\u00ec anche grazie a finanziamenti di ricchi possidenti locali (i Collacchioni e i Giovagnoli che acquistarono gran parte del territorio contenuto entro i confini della ex repubblica e vi costruirono una villa da adibire a residenza estiva), che la estesero poi a tutta la vallata, imponendola come principale."}
{"id": "1185665", "revid": "2090591", "url": "https://it.wikipedia.org/wiki?curid=1185665", "title": "Il volo dell'angelo", "text": "Il volo dell'angelo \u00e8 un romanzo fantasy di Gianluigi Zuddas del 1984, facente parte del ciclo delle amazzoni.\nTrama.\nLe terre delle amazzoni sono state attaccate. Un popolo in fuga da un cataclisma sta cercando un nuovo territorio dove stabilirsi. Le due amazzoni Goccia di Fiamma ed Ombra di Lancia, in compagnia dell'alata Angela Janlai, dovranno guidare la migrazione per fermare la guerra."}
{"id": "1185666", "revid": "260676", "url": "https://it.wikipedia.org/wiki?curid=1185666", "title": "Museo di arte e tradizione contadina", "text": "Il Museo di Arte e Tradizione Contadina \u00e8 un museo situato in prossimit\u00e0 del castello medioevale di Olevano di Lomellina (PV).\nOspitato in un edificio rurale ristrutturato di via Uberto de Olevano, un tempo era adibito a stalla e fienile, raccoglie gli oggetti pi\u00f9 significativi del mondo contadino della Lomellina dall'Ottocento agli anni 1960. \nIl museo \u00e8 articolato in base ai ritmi tipici della campagna, scanditi dalle stagioni. Cinque sono le aree didattiche che illustrano il percorso espositivo: \nLa visita al museo inizia al primo piano nel settore dedicato alla primavera. In esposizione sono gli attrezzi come l'aratro e l'erpice un tempo usati per la semina del mais e del riso.\nNella sezione dedicata al periodo estivo si trovano gli attrezzi adoperati per tagliare e raccogliere il fieno, la mietitura e la monda del riso, la trebbiatura del grano. Una particolare attenzione \u00e8 qui rivolta all'attivit\u00e0 delle mondine di un tempo.\nAi lavori stagionali campestri dell'autunno e dell'inverno sono dedicate le aree all'aperto: sono presenti gli strumenti per la raccolta e il taglio della legna e per l'uccisione del maiale destinato alla confezione dei salumi, oltre che gli attrezzi dedicati all'imbottigliamento del vino. Per la strumentazione in uso fino all'Ottocento sono qui rappresentati gli strumenti tipici del falegname e del cardatore di lana.\nGli spazi abitativi - con una ricostruzione dell'antica casa contadina - sono ricavati anch'essi al primo piano del museo. Fra la cucina e la camera da letto \u00e8 esposto un contenitore in cui sono raccolti i semplici e rudimentali balocchi un tempo in uso.\nAl piano terra del museo sono esposti, all'interno dell'ex-stalla e sotto un portico, finimenti da cavallo da tiro e da bue ed attrezzi da maniscalco oltre che attrezzi agricoli di maggiore dimensione fra cui una trebbiatrice e diversi trattori."}
{"id": "1185671", "revid": "726373", "url": "https://it.wikipedia.org/wiki?curid=1185671", "title": "Balthis l'avventuriera", "text": "Balthis l'avventuriera \u00e8 un romanzo fantasy dello scrittore italiano Gianluigi Zuddas. Pubblicato nel 1983, ha vinto, nello stesso anno, il premio della European Science Fiction Society e il Premio Italia per la propria categoria.\nTrama.\nSono passati molti millenni da quando un feroce attacco alieno ha quasi sterminato il genere umano. In una terra imbarbarita e divisa in zone d'influenza da immortali governanti che si credono dei, si muove la piccola Balthis, una ragazzina che campa di espedienti.\nInvolontariamente coinvolta in lotte titaniche e pericoli mortali, si trover\u00e0 ad essere, suo malgrado, al centro della sfida finale."}
{"id": "1185672", "revid": "1702319", "url": "https://it.wikipedia.org/wiki?curid=1185672", "title": "Olevano di Lomellina", "text": "Olevano di Lomellina (\"Ul\u00e9v\u00e4n\" in dialetto lomellino) \u00e8 un comune italiano di 724 abitanti della provincia di Pavia in Lombardia. Sorge a circa dalla riva sinistra del fiume Agogna in una zona pianeggiante al centro della Lomellina. L'abitato, che conserva l'aspetto del tipico borgo rurale, si sviluppa con pianta dispersa attorno alle strade provinciali SP 57 e 14.\nStoria.\nUn famoso storico lomellino dell'ottocento descriveva la popolazione lomellina come gente buona, laboriosa, proba ed istruita ma con lo spiccato difetto delle liti per ragioni di propriet\u00e0, \u00e8 proprio in una sentenza del 10 luglio 789, emessa a seguito di una di queste liti, che viene citata per la prima volta una localit\u00e0 di nome \"Orevanum\". L'origine del borgo sembra essere tuttavia molto pi\u00f9 antica: alcuni storici fanno derivare il nome di Olevano da \"Aula Laevorum\", cio\u00e8 Corte dei Levi, antiche popolazioni liguri che abitavano queste zone un millennio prima di Cristo; altri, forse con maggior ragione, derivano l'etimo dalla voce celtica \"Ianum\", cio\u00e8 pianura, o meglio dall'espressione \"Ol Ebam\", con la quale i Celti avrebbero indicato la pianura nella valle.\nI ritrovamenti archeologici effettuati nel 1892 nei pressi della cascina Melegnana ed in localit\u00e0 Dosso di Francia e nel 1903 in localit\u00e0 Mortizza hanno portato alla luce numerosi sepolcreti con i relativi corredi funebri di epoca gallo-romana, confermando che la zona orientale del territorio comunale era attraversata da un'antica strada romana che dal Sempione portava a Genova.\nNulla si conosce delle vicende del borgo sotto la dominazione dei Longobardi e dei Franchi. Nel 1014 lo ritroviamo citato in un diploma di Enrico II col nome di \"Olivolum\", nell'elenco delle terre concesse al Vescovo di Vercelli. Nel corso dell'XI secolo entr\u00f2 a far parte della Contea di Lomello, che, sotto la guida di Ottone, conte del Sacro palazzo di Pavia, si andava estendendo su tutto il territorio dell'attuale Lomellina. Nel 1164 l'imperatore Federico Barbarossa concesse il feudo ad Uberto de' Olevano, ammiraglio, giurista ed abile negoziatore dell'impero, capostipite della nobile famiglia \"Olevano\", che pur perdendo i diritti feudali, conserv\u00f2 le numerose propriet\u00e0, dominando ininterrottamente dal poderoso fortilizio olevanese fino al XIX secolo.\nCon l'avvento della signoria Sforzesca il feudo fu concesso nel 1467 agli \"Attendolo Bolognini\" che condivideranno i redditi del feudo camerale con la famiglia Beccaria (del ramo di Santa Giuletta) fino al 1630, quando, estinti questi ultimi, poterono riunire nelle loro mani le rendite del feudo. Nel 1688 fu acquistato interamente da Lorenzo Taverna, conte di Landriano e signore di Cilavegna, ed i suoi discendenti rimasero Signori di Olevano fino alla fine del feudalesimo (1797).\nPer quanto riguarda l'istituzione comunale, i delegati di Olevano parteciparono alla congregazione del principato di Pavia tenutasi a Pieve del Cairo nel 1566 in cui venne definito il corpo amministrativo delle comunit\u00e0 del Principato di Pavia. Una nuova congregazione si svolger\u00e0 a Pavia tra il 4 e il 6 gennaio 1567, sono presenti tutte le 20 comunit\u00e0 gi\u00e0 precedentemente riunitesi, compresa Olevano, che hanno diritto di voto.\nA seguito della guerra di successione spagnola, nei primi mesi del 1707 (ma ufficialmente con il trattato di Utrecht, del 17 aprile 1713), l'Austria consegn\u00f2 a Vittorio Amedeo II la Lomellina ed il 18 marzo Olevano e le altre comunit\u00e0 prestarono giuramento di fedelt\u00e0 e omaggio al nuovo signore, entrando a far parte del regno sabaudo. In tale anno conta 525 abitanti. Nella compartimentazione territoriale sabauda del 1723 il comune entra a far parte della provincia Lomellina e dipende dalla prefettura di Mortara.\nNel corso del Settecento Olevano cambi\u00f2 volto: i marchesi Olevano trasformarono l'antico castello (di cui avevano mantenuto il possesso nonostante non fossero feudatari del luogo) in una comoda villa, ricostruirono con l'aiuto di tutta la popolazione una nuova chiesa ed intrapresero importanti opere di bonifica e canalizzazione, estendendo la coltivazione del riso.\nDurante la parentesi napoleonica Olevano fu inserito nel dipartimento dell'Agogna, distretto di Vigevano e nel 1818, con l'istituzione della provincia di Lomellina, ne entr\u00f2 a far parte. Nello stesso anno fu anche trasferito nella diocesi di Vigevano.\nA seguito della seconda guerra di Indipendenza (1859) e all'annessione al regno di Sardegna delle province della Lombardia, Olevano ricadde sotto la provincia di Pavia, mandamento di San Giorgio.\nDopo la costituzione del Regno d'Italia, nel 1863, cambi\u00f2 la denominazione in Olevano di Lomellina (R.D. 15 marzo 1863, n 211) per distinguerlo dagli altri comuni recanti lo stesso nome: Olevano Romano e Olevano sul Tusciano.\nMonumenti e luoghi d'interesse.\nCastello.\nUn punto di inizio per la visita di Olevano \u00e8 il Castello Medievale che sorse, come la maggior parte degli altri fortilizi lomellini, verso il Mille per far fronte alle invasioni degli Ungari; ben presto fu ulteriormente fortificato, dotato di alte torri e di un fossato ad acqua corrente, che in parte sussiste anche oggi. Fu pi\u00f9 volte distrutto o danneggiato ma sempre ricostruito e riparato. Gli assalti pi\u00f9 noti cui venne sottoposto sono quelli del Barbarossa verso la met\u00e0 del XII secolo, di Facino Cane nel 1404, delle truppe francesi nel 1557 e degli austro-piemontesi del 1745.\nNel 1758 Gerolamo III de Olevano affid\u00f2 al suo architetto di fiducia, il pavese Lorenzo Cassani, il compito di sistemare il castello trasformandolo in comoda abitazione. L'artista, seguendo la moda del tempo, la cosiddetta \"poesia delle rovine\", venuta dall'Inghilterra, seppe fondere gli antichi edifici medievali con la nuova costruzione realizzata secondo le forme del barocchetto.\nIl romantico complesso \u00e8 immerso in un caratteristico parco ben curato: a sud ha l'aspetto di una bella villa settecentesca mentre a nord presenta l'originaria fierezza delle fortificazioni medievali.\nIl corpo murario \u00e8 del Quattrocento ma l'alta torre a base scarpata risale al XII secolo: \u00e8 alta 23 metri, coronata da una merlatura ghibellina ed ornata da una cornice seghettata e da due finestrelle in cotto, una monofora ed una bifora. L'accesso avviene attraverso un massiccio portone carraio, ai piedi della torre; sotto l'androne una lapide marmorea rievoca le vicende storiche del castello.\nLa facciata meridionale segue le forme tranquille ed armoniose delle ville piemontesi dello stesso periodo: ampie finestre incorniciate ed una doppia rampa di scale ne costituiscono gli elementi principali e si armonizzano perfettamente con il romantico giardino ottocentesco.\nChiesa del Santissimo Salvatore.\nAnnessa al castello \u00e8 la piccola Chiesa del Santissimo Salvatore, ricordata fin dal XII secolo e restaurata nel 1718. E' ad una navata con una delicata decorazione pittorica e la lapide che ne ricorda il restauro.\nDal castello, per la via Uberto de Olevano, si raggiunge il palazzotto padronale chiamato tradizionalmente Castelvecchio. Ha pianta rettangolare con i muri perimetrali scarpati; la sua costruzione risale probabilmente al seicento quando doveva servire da residenza per le famiglie che detenevano i diritti feudali. Ora fa parte di un'azienda agricola San Giovanni che comprende anche una grandissima cascina a corte chiusa con stalle, fienili, case a schiera ed una casa padronale ottocentesca.\nChiesa di San Rocco.\nNel centro del paese sorge la chiesa di San Rocco, un tempo oratorio della Confraternita dei SS. Rocco e Sebastiano. La costruzione, risalente al tardo medioevo come farebbe pensare l'alta navata finestrata, ha pianta a croce latina ed una sola navata con volta a botte. Il coro ed il transetto furono aggiunti alla fine del XVII secolo e nel 1830. L'edificio \u00e8 stato recentemente restaurato e risanato (2006).\nSul lato esterno della chiesa \u00e8 addossata l'antica sede del comune che ora ospita la ProLoco; fino al 1967 esisteva un grazioso portico con volta a vela, sacrificato per rendere pi\u00f9 agevole la viabilit\u00e0 sulla strada provinciale.\nChiesa di San Michele Arcangelo.\nSeguendo la strada principale in direzione di Mortara, troviamo la chiesa parrocchiale di San Michele Arcangelo. La primitiva chiesa romanica, ricordata nel 1259, divenne parrocchia nel XVI secolo. Nel 1733 i feudatari olevanesi diedero avvio alla costruzione di una nuova chiesa, completata undici anni dopo.\nIl progetto venne affidato all'architetto Lorenzo Cassani illustre esponente del barocchetto pavese. Nella chiesa l'artista espresse nuove tecniche architettoniche e decorative, trasformando la pesantezza del barocco milanese nella tranquilla sobriet\u00e0 neoclassica. La facciata \u00e8 giocata leggermente sulla linea curva con ampie finestre decorative.\nL'interno, a pianta ellittica con inseriti quattro rettangoli corrispondenti all'ingresso ed ai tre altari, fu affrescato fra il 1897 ed il 1904 dai pittori Luigi Morgari, autore della \"Lotta di San Michele contro le forze maligne\", raffigurata sulla volta, e Vincenzo Boniforti, a cui viene attribuita la \"Cena del Signore\" che troneggia sul coro. Dietro l'altare maggiore, realizzato con forme barocche in un unico blocco di marmo, \u00e8 sistemato un grandioso dipinto del giovane pittore di Candia Felice Truffa (1871-1895), raffigurante la Gloria di San Michele e risalente al 1892.\nA sinistra si trova un pulpito barocco con confessionale in noce, mentre pi\u00f9 avanti si apre l'altare della \"Madonna del Rosario,\" dove si ammira una statua lignea della Vergine, eseguita dal maestro Michele Tiraboschi nel 1741, e quattro tele, raffiguranti \"Sant'Agata, Santa Lucia, Sant'Apollonia e Santa Margherita\", attribuite al pittore pavese Carlo Antonio Bianchi (sec. XVIII).\nDello stesso artista sono anche le quattro tele, raffiguranti San Ponzio, Sant'Antonio e due angeli, conservate nell'altare di destra dedicato ai SS. Gioachino ed Anna. Da quest'ultimo altare si accede alla cappella della Beata Vergine di Settembre e del Deposito, dove si ammira una statua lignea del cinquecento.\nLa sacrestia conserva antichi libri e documenti dell'archivio parrocchiale, raccolti fin dal 1595. L'alto campanile risale al 1749.\nIn via Cesare Battisti, presso il Centro Ricreativo Olevanese, si trova il Museo di Arte e Tradizione Contadina.\nChiesa della Beata Vergine Assunta.\nAll'incrocio delle strade provinciali per Cergnago e Zeme, sorge la piccola chiesa della Beata Vergine Assunta, costruita verso il 1880 come cappella gentilizia della famiglia Zorzoli che verso la met\u00e0 dell'800 acquist\u00f2 la met\u00e0 delle propriet\u00e0 degli Olevano. La chiesa ha una sola navata ed un solo altare con un affresco del 1887 raffigurante \"l'Assunzione in cielo della Vergine\" del pittore Paolo Maggi.\nEconomia.\nL'attivit\u00e0 principale \u00e8 costituita dall'agricoltura con la predominanza della coltivazione del riso; marginali sono le coltivazioni di mais, tabacco e la pioppicoltura. Sul territorio comunale sono presenti alcune aziende artigianali operanti nel settore della carpenteria metallica e della lavorazione della materie plastiche.\nNel 2010 sono iniziati i lavori per la costruzione di un impianto per la produzione di energia elettrica da fonte rinnovabile, di circa elettrici ( all'anno, sufficienti per un centro di circa abitanti). La centrale \u00e8 realizzata da Maire Tecnimont in qualit\u00e0 di General Contractor con un costo \u00e8 di circa \u20ac80 milioni e rappresenta il primo caso in Italia di reale integrazione della filiera agro-energetica: l'impianto avr\u00e0 un impatto ambientale minimo, garantendo un significativo contenimento delle emissioni sia in atmosfera che nel sistema idrico.\nIl completamento dell'opera, previsto per met\u00e0 2011 e ritardato da alcuni ricorsi al TAR ed al Consiglio di Stato, \u00e8 avvenuto nel settembre 2012 e la centrale \u00e8 entrata in attivit\u00e0 nei primi giorni di ottobre 2012.\nLa centrale, che pu\u00f2 beneficiare degli incentivi previsti per la produzione di energia da risorse rinnovabili per 15 anni, permette di soddisfare il fabbisogno annuale di energia elettrica per circa abitazioni, evitando l'emissione in atmosfera di circa tonnellate annue di anidride carbonica, rispetto ad un impianto a carbone.\nNel 2013 Tecnimont S.p.A. si \u00e8 aggiudicata il premio \"BRONZE WINNER\" nella categoria Big Size project nell'ambito degli IPMA International Project Excellence Award 2013 per il progetto della Centrale a Biomassa legnosa di Olevano di Lomellina (Pavia).\nInfrastrutture.\nStazione ferroviaria sulla linea Novara-Alessandria."}
{"id": "1185676", "revid": "1702319", "url": "https://it.wikipedia.org/wiki?curid=1185676", "title": "Chiesa di Sant'Egidio", "text": ""}
{"id": "1185678", "revid": "33277", "url": "https://it.wikipedia.org/wiki?curid=1185678", "title": "Eudisti", "text": ""}
{"id": "1185682", "revid": "123139317", "url": "https://it.wikipedia.org/wiki?curid=1185682", "title": "Dissidenti della Repubblica popolare cinese", "text": "I dissidenti della Repubblica popolare cinese sono cittadini di quel Paese che non condividono politiche ed atti del loro governo dimostrandolo attivamente con denunce e proteste non violente. Per questi loro gesti sono minacciati, perseguiti ed anche imprigionati dal sistema di polizia del loro Stato.\nConfinati, incarcerati e/o esiliati.\nMolti attivisti politici cinesi sono stati fermati, mandati al confine, detenuti o esiliati. Alcuni tra questi sono (tra parentesi sono indicati il periodo della condanna, poi la condizione attuale):\nUn buon numero di cinesi si proclamano dissidenti quando chiedono di partire per USA, Canada, Regno Unito, Australia o Nuova Zelanda. A volte affermano anche di aver partecipato alle dimostrazioni di Protesta di piazza Tiananmen (15 aprile-5 giugno 1989), di essere fedeli di Falun Gong o perseguitati da una rete spionistica (Chen Yonglin).\nUna \"lista nera di dissidenti di Pechino\" \u00e8 stata pubblicata sul South China Morning Post l'8 gennaio 1995 ed elenca le seguenti persone:"}
{"id": "1185686", "revid": "1543377", "url": "https://it.wikipedia.org/wiki?curid=1185686", "title": "Bao Tong", "text": "\u00c8 stato Direttore dell'Ufficio per le Riforme Politiche del Comitato centrale del Partito Comunista Cinese e segretario politico di Zhao Ziyang (\u8d99\u7d2b\u967d), Presidente del Consiglio di Stato dal 1980 al 1985. \u00c8 stato anche direttore del comitato di redazione del XIII Congresso nazionale del Partito Comunista Cinese. Oggi \u00e8 un dissidente agli arresti domiciliari nella provincia di Zhejiang.\nIl 28 maggio 1989 fu arrestato a Pechino per l'appoggio dato ai movimenti democratici di Piazza Tiananmen in occasione delle proteste dell'aprile-giugno 1989. Fu ufficialmente accusato di aver \"rivelato segreti di stato e di propaganda controrivoluzionaria\" e condannato all'indomani del massacro di Piazza Tiananmen (4 giugno 1989) a sette anni di prigione oltre che alla privazione per due anni dei diritti politici. Il 27 maggio 1996 \u00e8 stato rilasciato al termine della condanna ma permane ancora agli arresti domiciliari.\nDal 1998 e fino alla morte del vecchio leader ha chiesto pi\u00f9 volte il riottenimento dei diritti civili e politici per Zhao Ziyang; ha sostenuto lo sviluppo democratico di Hong Kong e continua a chiedere una riforma politica in Cina.\nPosizioni di principio.\nIl 19 gennaio 2005 il Washington Post ha riferito che mentre Bao Tong e sua moglie cercavano di lasciare la loro casa per rendere visita alla famiglia di Zhao Ziyang morto due giorni prima sono stati aggrediti da pi\u00f9 di 20 agenti in abiti borghesi. Bench\u00e9 ferito rifiut\u00f2 la visita di un medico perch\u00e9 le autorit\u00e0 in cambio gli avevano chiesto di togliersi un fiore bianco appuntato sul vestito, simbolo tradizionale cinese di lutto."}
{"id": "1185691", "revid": "83531", "url": "https://it.wikipedia.org/wiki?curid=1185691", "title": "Fang Lizhi", "text": "Per le sue idee era stato espulso dal Partito Comunista Cinese gi\u00e0 nel gennaio 1987.\nFang consegu\u00ec fama e notoriet\u00e0 dopo che il Partito Comunista Cinese compil\u00f2 un'antologia dei suoi saggi politici e sociali distribuendoli alle sue sedi regionali con la richiesta a tutti i membri di criticarli. L'operazione per\u00f2 sfugg\u00ec di mano ai promotori, perch\u00e9 oltre a pubblicizzare le idee di Fang Lizhi, fece s\u00ec che molti le trovassero anche stimolanti e condivisibili.\nDurante le proteste di piazza Tiananmen a Fang e a sua moglie \"Li Shuxian\" fu concesso l'asilo da parte dell'ambasciata USA di Pechino, dove arrivarono il 5 giugno del 1989 (il giorno dopo il massacro) e vi rimasero nascosti fino al 25 giugno 1990, quando un C-135 dell'USAF li trasport\u00f2 nel Regno Unito.\nFang si trasfer\u00ec poi negli Stati Uniti, dove insegn\u00f2 fisica alla University of Arizona. Nei suoi discorsi parl\u00f2 di argomenti come diritti umani e democrazia come questioni di responsabilit\u00e0 sociale.\n\u00c8 scomparso nel 2012 all'et\u00e0 di 76 anni."}
{"id": "1185695", "revid": "1543377", "url": "https://it.wikipedia.org/wiki?curid=1185695", "title": "Ding Zilin", "text": "Biografia.\nDing \u00e8 stata professoressa di filosofia all'Universit\u00e0 del Popolo di Pechino. Suo marito, Jiang Peikun (\u8523\u57f9\u5764), era direttore del dipartimento di \"Studi Americani\" nello stesso ateneo. Il figlio diciassettenne di Ding, Jiang Jielian, (\u8523\u6377\u9023) fu una delle prime vittime quando l'Esercito Popolare di Liberazione represse le Protesta di piazza Tiananmen il 4 giugno 1989. Testimoni oculari le hanno raccontato che suo figlio fu colpito e lasciato morire dissanguato nella notte del 3 giugno 1989: aveva lasciato la famiglia sfidando il coprifuoco e colpito al cuore dalla polizia mentre raggiungeva Piazza Tiananmen. Fu quindi trasportato all'Ospedale pediatrico di Pechino ed al suo arrivo fu dichiarato morto.\nDopo l'uccisione del figlio Ding ha detto di aver tentato per sei volte il suicidio. Nell'agosto 1989 incontr\u00f2 un'altra madre in lutto e poi altre ancora, che cominciarono ad organizzarsi per parlare dei loro problemi, confortarsi ed aiutarsi a vicenda Organizz\u00f2, quindi, una rete di 150 altre famiglie che hanno perso figlie e figli nel massacro di Tiananmen che poi divenne noto con il nome di \"Madri di Tiananmen\" per chiedere al governo di chiedere scusa per quelle morti. Per questa ragione sia lei che altre \"Madri di Tiananmen\" sono perseguitate dalle autorit\u00e0, imprigionate, condannate agli arresti domiciliari, sottoposte ad una sorveglianza costante.\nNel 1991, dopo una intervista concessa alla ABC, il governo viet\u00f2 a lei ed a suo marito di portare avanti la loro attivit\u00e0 di ricerca e di pubblicare in patria. Fu loro revocata anche l'iscrizione al Partito Comunista Cinese e Ding detenuta per oltre 40 giorni. Fu quindi costretta ad andare in pensione. Dal suo rilascio \u00e8 stata sottoposta a stretto controllo da parte delle autorit\u00e0. Le persecuzioni continuarono.\nIl 9 settembre 1994 fu arrestata davanti all'Universit\u00e0 e trattenuta dalla polizia per due ore per aver pubblicato su un giornale straniero un articolo \"offensivo per il popolo\". Il 18 agosto 1995 fu arrestata insieme al marito e detenuta fino al 30 settembre per \"questioni economiche\" con il divieto di ricevere visite. Nel 1996 anche il marito di Ding fu costretto ad andare in pensione. Dal 28 febbraio 2000 le autorit\u00e0 la tengono sotto sorveglianza ventiquattrore al giorno.\nA riconoscimento del suo impegno e delle sue battaglie \u00e8 stata candidata per il Premio Nobel per la pace nel 2003. Nel 2004, poco prima del 15\u00ba anniversario del massacro di Tiananmen fu messa agli arresti domiciliari insieme ad altre Madri di Tiananmen per paura che tenessero una commemorazione o una protesta pubblica. Le fu detto da un importante funzionario che una revisione politica della repressione del 4 giugno 1989 \"non era in discussione\". Nel 2006 Time magazine la inser\u00ec nell'elenco dei \"60 eroi asiatici\".\nDing sta raccogliendo i nomi di chi fu colpito a morte dall'Esercito Popolare di Liberazione di Pechino durante la repressione di piazza Tiananmen. Grazie al suo impegno ed a dispetto delle difficolt\u00e0 interposte dalle autorit\u00e0, nel giugno 2006 era in grado di confermare 186 uccisioni. Lei e suo marito il 24 maggio 2004 permanevano ancora agli arresti domiciliari. L'8 febbraio 2007 le \u00e8 stato assegnato il Vasyl Stus \"Freedom-to-Write\" Award per il libro \"Looking for the June 4 victims\".\nNel 1999 a Ding Zilin e a suo marito \u00e8 stato assegnato il Premio internazionale Alexander Langer."}
{"id": "1185696", "revid": "1522738", "url": "https://it.wikipedia.org/wiki?curid=1185696", "title": "Altrove (fumetto)", "text": "Altrove \u00e8 un'immaginaria base governativa segreta statunitense, appartenente all'universo narrativo del fumetto di Martin Myst\u00e8re, personaggio creato da Alfredo Castelli e pubblicato in Italia dalla Sergio Bonelli Editore. La base ha lo scopo di studiare in segreto i fenomeni insoliti o apparentemente impossibili per la scienza e l'archeologia ufficiale, tra i quali fenomeni paranormali, poteri magici, tecnologie perdute, esseri di altre dimensioni, manufatti anacronistici, ecc.\nStoria editoriale.\nLa prima apparizione di \"Altrove\" \u00e8 stata sul quarto speciale di \"Martin Myst\u00e8re\" (\"\"La diabolica invenzione\", pubblicato nel giugno 1987), divenendo una presenza fissa dei successivi speciali. \u00c8 poi comparsa in altre collane della Bonelli.\nHa un ruolo centrale nella miniserie \"Magic Patrol\" (originariamente pubblicata ad episodi nella testata contenitore \"Zona X\", dal 2020 ristampata autonomamente in un'omonima testata), che narra le avventure di un gruppo di agenti operativi della base (ufficialmente \"Gruppo di intervento operativo Lambda\", come spiegato nelle storie chiamato pi\u00f9 semplicemente \"Magic Patrol\"\"). \"Storie da Altrove\" (testata con periodicit\u00e0 annuale) narra invece l'avventurosa storia passata della base, a partire dalla sua fondazione. Quest'ultima serie era stata inizialmente annunciata come miniserie da pubblicare in Zona X, ma la chiusura della testata contenitore ha fatto s\u00ec che divenisse una pubblicazione autonoma.\n\u00c8 presente inoltre come ambientazione in cui si muovono i personaggi nei due crossover tra Martin Myst\u00e8re e Nathan Never (\"Prigioniero del futuro\" del marzo 1996 e \"Il segreto di Altrove\" del marzo 2001) e in alcune storie di Zagor (a partire dal n. 377 \"Agente speciale\", del dicembre 1996), mentre il secondo \"team-up\" tra Martin Myst\u00e8re e Dylan Dog (\"La fine del mondo\" dell'ottobre 1992) \u00e8 parzialmente ambientato in una invisibile base segreta britannica che collabora con la base statunitense.\nIl suo nome singolare deriva dal fatto che, nei fumetti di Myst\u00e8re, la sua collocazione e la sua vera designazione rimangono misteriose: lo stacco narrativo con cui l'azione si sposta alla base era segnalata con una didascalia che recitava semplicemente \"Altrove...\". Solo in seguito al lettore \u00e8 stato svelato che \"Altrove\" \u00e8 \u2013 letteralmente\u00a0\u2013 il nome di questa base, che ufficialmente non esiste.\nGenesi.\nLe origini della struttura segreta sono narrate nella collana \"Storie da Altrove\": viene fondata nel 1776 dal futuro presidente statunitense Thomas Jefferson e dallo scienziato Benjamin Franklin, con l'aiuto una chiromante di origini europee, Amanda Janosz, e di un avventuriero francese di nome Jean-Louis Bient\u00f4t. Tra i numerosi agenti e collaboratori \"insospettabili\" di Altrove vi sono sia personaggi storici, come Edgar Allan Poe e Garibaldi, che immaginari, come Sherlock Holmes e Abraham Van Helsing. Anche Zagor nelle sue storie, ambientate nel XIX secolo, ha collaborato alcune volte con degli agenti di Altrove.\nDurante la seconda guerra mondiale il direttore della base, Ben Maxwell, si riveler\u00e0 in realt\u00e0 un doppiogiochista disposto a collaborare con i nazisti e, successivamente, con gli Uomini in Nero (un gruppo fondato circa 10.000 anni fa, dopo la distruzione di Atlantide, avversario ricorrente della base nelle storie di Martin Myst\u00e8re e di Magic Patrol), pur di aumentare il proprio potere personale.\nNella seconda met\u00e0 del XX secolo la base venne ufficialmente abbandonata, mentre in realt\u00e0 era controllata dagli Uomini in Nero che ne organizzarono lo spostamento e ne mantennero il controllo fino al 1986, facendo credere alla maggior parte dei dipendenti di continuare a lavorare per il governo statunitense. Nel 1986, a causa di un violento scontro tra gli Uomini in Nero ed un loro esper ribelle (che poi diverr\u00e0 un agente di Altrove), venne riscoperta e ripresa sotto il controllo del governo USA, che ne affid\u00f2 il comando a Chris Tower, un agente della CIA compagno di studi ed amico di Martin Myst\u00e8re, che gi\u00e0 in passato si era occupato di casi legati a tematiche non tradizionali, alcuni dei quali narrati in storie precedenti del Detective dell'Impossibile. Questi eventi sono quelli che fungono da prologo alla serie \"Magic Patrol\".\nNel 1999 \u00e8 stata parzialmente distrutta in seguito ad un attacco alieno, venendo comunque successivamente ricostruita, eventi narrati nelle ultime storie pubblicate di \"Magic Patrol\".\nCronologia.\nI direttori della base.\nUn elenco completo dei direttori della base non \u00e8 mai stato pubblicato nelle storie che la riguardano, n\u00e9 sono generalmente note le date di passaggio delle consegne tra un direttore e l'altro (con l'esclusione di Chris Tower, essendo il suo arrivo narrato in \"Magic Patrol\"). Quella che segue \u00e8 una lista dei direttori comparsi nelle varie storie riguardanti la base pubblicate sulle differenti collane in cui \u00e8 presente la base, ordinata in base alla cronologia interna dell'universo narrativo. Alcuni di questi personaggi hanno solo ruoli secondari nelle storie in cui compaiono (es. Mr. Moorcock o Milady), altri invece sono personaggi ricorrenti (es Chris Tower, Ben Maxwell o Gordon Cole) e hanno avuto sottotrame incentrate su di loro.\nDescrizione.\nLa base \u00e8 situata in un luogo sconosciuto in mezzo al deserto (ma uno degli accessi fisici alla struttura si trova nel New Jersey), protetta con una schermatura avveniristica che la rende invisibile sia agli eventuali osservatori, che ai satelliti, rendendola di fatto quasi inattaccabile. Si lascia intendere che una parte delle tecniche di schermatura e di difesa siano di origine magica e che sia in qualche modo \"sfasata\" rispetto alla nostra realt\u00e0, essendo raggiungibile (per chi ne conosce l'ubicazione, ma non \u00e8 autorizzato all'accesso) solo attraverso percorsi particolari (come fatto dal Martin Myst\u00e8re robotico e da Nathan Never nel loro secondo \"crossover\").\nLe strutture all'esterno si presentano simili a quelle di una base militare, mentre all'interno si sviluppano verso il basso per oltre cinquanta livelli. Pi\u00f9 in basso si scende e pi\u00f9 il livello di sicurezza richiesto \u00e8 elevato. Nelle storie in cui compare si possono osservare diverse sezioni in cui vengono studiate le scienze e le discipline (reali o immaginarie) pi\u00f9 disparate: la \"visita alla base\", per mostrare nuove sezioni non ancora descritte ai lettori, era uno dei clich\u00e9 ricorrenti delle storie contenute nei primi albi speciali di Martin Myst\u00e8re in cui era presente la struttura.\nNelle scene all'interno della base si osservano spesso esseri immaginari di altre dimensioni o di altri tempi passeggiare fianco a fianco con gli addetti umani (questa presenze non erano mostrate nelle prime storie riguardanti la base, dal tono pi\u00f9 serio, ma sono divenute una quasi costante dopo la pubblicazione di Magic Patrol). I disegnatori delle storie sovente inseriscono tra gli abitanti della base personaggi e citazioni grafiche che ricordano i protagonisti di famosi cartoni animati (come quelli derivati dalle opere robotiche di G\u014d Nagai) e telefilm (come Doctor Who).\n\"Altrove\" \u00e8 dotata anche di un magazzino e di una biblioteca in cui vengono immagazzinati manufatti \"impossibili\" e spesso pericolosi (tra cui il braccio meccanico di Sergej Orloff, avversario storico di Myst\u00e8re, con la sua arma murchadna, che verr\u00e0 recuperato nel futuro di Nathan Never) e libri introvabili il cui accesso \u00e8 riservato e le misure di sicurezza straordinariamente elevate.\nLa base \u00e8 dotata di ogni comfort, poich\u00e9 moltissime persone vivono all'interno di questa quasi tutta la loro esistenza (nel 2024 il personale sar\u00e0 composto da circa 50.000 persone). In particolare sono stati mostrati: un cinema, un centro commerciale, un terrarium e una spiaggia con onde oceaniche e un sole artificiale.\nOltre alla sede principale, ufficialmente dipende da Altrove anche l'Area 51, dove vengono addestrati i futuri agenti. Nei fatti per\u00f2 Area 51 \u00e8 indipendente dal controllo del direttore di Altrove e, nella seconda met\u00e0 del XX secolo, finisce sotto il controllo di un ex direttore di Altrove (Ben Maxwell) che la usa per scopi personali."}
{"id": "1185697", "revid": "1543377", "url": "https://it.wikipedia.org/wiki?curid=1185697", "title": "Huang Qi", "text": "Biografia.\nHuang \u00e8 un diplomato in elettronica della Universit\u00e0 di Sichuan, pioniere di internet in Cina oltre che proprietario e webmaster di un sito internet che raccoglieva notizie sulle persone scomparse in Cina.\n64Tianwang.com.\nHuang insieme alla moglie \"Zeng Li\" originaria di Chengdu nello Sichuan, misero su e registrarono il loro sito web, www.64tianwang.com, nel giugno 1998. I numeri 6-4 nel nome sono un chiaro riferimento al 4 giugno (1989), giorno della sanguinosa repressione della Protesta di piazza Tiananmen. A pagamento i suoi utenti potevano inserirvi informazioni su amici e familiari scomparsi. Molte erano le ragazze rapite per essere vendute a scopo di matrimonio.\nHuang gestiva il sito, aiutava a decidere il contenuto ed investigava direttamente sui casi. In questo modo riusc\u00ec a liberare diverse ragazze. Il sito ottenne elogi da molti organi di informazioni cinesi \u2013 China Youth Daily lo defin\u00ec uno degli eventi internet pi\u00f9 significativi del 1999 \u2013 mentre i giornalisti si incontravano con Huang per imparare come \"raccontare le sofferenze del popolo\".\nDetenzione.\nHuang fu arrestato il 3 giugno 2000 (non a caso il giorno prima dell'11\u00ba anniversario della repressione dei fatti di piazza Tiananmen), accusato di inserire sul suo sito web articoli sulle proteste scritte da dissidenti residenti all'estero: sul sito web pubblicavano movimenti indipendentistici nella regione autonoma dello Xinjiang Uighur e Falun Gong.\nFu imprigionato nel luglio del 2000 al centro di detenzione n. 1 a Chengdu. Compagni di cella hanno raccontato che era picchiato sistematicamente e gli venivano negate le cure mediche di cui aveva bisogno. Alla fine Huang fu giudicato per \"sovversione\" nell'agosto 2001 e per gli articoli 103, 105, 55 and 56 del codice penale processato a porte chiuse a Chengdu nell'agosto 2001. Fu quindi detenuto in attesa di condanna fino al 9 maggio 2003, quando fu condannato a cinque anni di prigione.\nNel 2004 Reporters Without Borders gli assegn\u00f2 il suo \"Cyber-Freedom Prize\" .\nScontata la pena, il 4 giugno 2005 Huang Qi fu rilasciato. In una intervista a Radio Free Asia ha raccontato di voler far rinascere il suo vecchio sito web in memoria della cruenta repressione di Piazza Tiananmen:"}
{"id": "1185699", "revid": "1543377", "url": "https://it.wikipedia.org/wiki?curid=1185699", "title": "Jiang Yanyong", "text": "Grazie a lui sono state rese pubbliche notizie precise sull'epidemia di Severe Acute Respiratory Syndrome (SARS) nel suo paese, fino a quel momento tenute nascoste dal suo governo. \u00c8 membro da lunga data del Partito Comunista Cinese e come medico militare dell'Esercito di liberazione popolare ha un grado equivalente a quello di Maggiore generale.\nDurante la Protesta di piazza Tiananmen il dott. Jiang era responsabile medico dell'\"ospedale militare 301\" di Pechino ed ebbe modo di vedere i traumi inflitti agli studenti durante la violenta repressione del 4 giugno 1989.\nPer quanto riguarda la SARS, il virus cominci\u00f2 a diffondersi in Cina a cavallo tra il 2002 ed il 2003 con il governo che rendeva pubbliche statistiche che sottostimavano il numero di contagiati. Il 4 aprile per\u00f2 Jiang invi\u00f2 una lunga lettera alla Chinese Central Television-4 (CCTV4) ed alla PhoenixTV (di Hong Kong) denunciando questo fatto. Nonostante la lettera non ebbe seguito, l'informazione trapel\u00f2 ugualmente alle agenzie di stampa occidentali.\nL'8 aprile 2003 il Dott. Jiang fu quindi raggiunto da un giornalista del Washington Post per una intervista telefonica. Lo stesso giorno anche Susan Jakes, corrispondente a Pechino del \"TIME\", lo contatt\u00f2.\n\"TIME\" pubblic\u00f2 subito lo scoop con il titolo \"Beijing's SARS Attack\" (\"Pechino attaccata dalla SARS\"). L'articolo riportava la lettera del Dott. Jiang tradotta in inglese e cos\u00ec, finalmente, il resto del mondo poteva essere informato sulla reale situazione in Cina. A seguito di ci\u00f2 si dimisero il sindaco di Pechino ed il Ministro della sanit\u00e0 (21 aprile 2003) ed il governo cinese cominci\u00f2 ad affrontare attivamente l'epidemia dilagante. Molti esperti di sanit\u00e0 pubblica credono tanto bast\u00f2 ad impedire che la malattia sviluppassi al punto da diventare pandemia.\nNel febbraio 2004 il Dott. Jiang indirizzo una lettera aperta al Primo ministro Wen Jiabao, diversi vice-primi ministri, il Politburo e molti altri membri del governo cinese per chiedere il riesame delle responsabilit\u00e0 del governo cinese per la cruenta repressione delle proteste di piazza Tiananmen. Alcune fonti informative hanno rivelato che a causa del rango militare di Jiang Yanyong, il suo caso fu discusso direttamente dal Politburo.\nIl 2 giugno 2004, due giorni prima del 15\u00ba anniversario del massacro, familiari del dott. Jiang Yanyong residenti in California hanno fatto sapere che lui e sua moglie mancavano dalla loro casa di Pechino dopo che erano stati arrestati e posti sotto custodia militare. Alcune fonti hanno rivelato che, poich\u00e9 molti dirigenti di alto livello del partito proponevano di ignorarlo, l'arresto fu ordinato direttamente da Jiang Zemin che, quale capo della Commissione centrale militare, lo accusava di aver violato la disciplina militare.\nI familiari di Jiang in California ricevettero una nota che si immagina fosse della moglie in cui era solo scritto che erano al sicuro.\nIl 15 giugno 2004, una fonte vicina alla famiglia Jiang rivel\u00f2 che Hua Zhongwei, moglie del Dott. Jiang Yanyong, era stata liberata dopo una detenzione di due settimane.\nAi primi del luglio 2004 si diffuse la voce che il Dott. Jiang era sottoposto ad indottrinamento forzato da parte di militari cinesi. Fu rilasciato in 19 luglio 2004.\nDr. Jiang \u00e8 cugino di Chiang Yan-shih, funzionario di alto rango del Kuomintang, gi\u00e0 segretario generale del presidente della Repubblica di Cina a Taiwan. Per questa ragione alcuni temevano che il Dott. Jiang sarebbe stato accusato anche di spionaggio a favore di Taiwan.\nNell'agosto 2004 il Dott. Jiang ottenne il Ramon Magsaysay Award assegnato dalla \"Ramon Magsaysay Award Foundation\" \"\"in riconoscimento della sua coraggiosa resistenza per la verit\u00e0 in Cina, stimolando l'adozione di misura salva-vita per affrontare e contenere la minaccia mortale costituita dalla SARS\".\""}
{"id": "1185706", "revid": "124112744", "url": "https://it.wikipedia.org/wiki?curid=1185706", "title": "Davide De Zan", "text": "Carriera.\n\u00c8 il figlio di Adriano De Zan, giornalista e conduttore Rai, telecronista di molte gare ciclistiche. Segue l'eredit\u00e0 del padre come telecronista fino al 1995 per TMC di Tour de France, campionati mondiali di ciclismo e prove di Coppa del mondo di ciclismo. Ha inoltre commentato l'intero programma delle gare di ciclismo su strada e ciclismo su pista ai Giochi olimpici di Barcellona 1992.\nDal 1993 al 1997 \u00e8 stato il telecronista per cinque edizioni del Giro d'Italia, le uniche nella storia della manifestazione sportiva trasmesse dalle reti Mediaset. Inoltre \u00e8 stato inviato nella prima edizione di \"Campioni, il sogno\", collaborando quindi con Francesca Fogar e conduttore di \"Quiz sport\" assieme a Renata Teixeira Nunes.\n\u00c8 uno dei conduttori di Sport Mediaset su Italia 1, segue come inviato le grandi corse a tappe, e inoltre in passato ha condotto gli studi pre e postpartita delle partite di Serie A trasmesse sul digitale terrestre di Mediaset Premium. Nel 2011 \u00e8 stato inviato speciale de \"Lo show dei record\". Nel 2012 \u00e8 stato il conduttore di \"Magicland\", programma che mostra le illusioni di Antonio Casanova nel parco Raimbow Magicland. Inoltre dal settembre dello stesso anno ha commentato il programma \"Ready 2 Fight\" su Italia 2 insieme a Carlo Di Blasi."}
{"id": "1185707", "revid": "83531", "url": "https://it.wikipedia.org/wiki?curid=1185707", "title": "Liu Di", "text": "Nota con lo pseudonimo di \"Ratto di acciaio inossidabile\" (\u4e0d\u9508\u94a2\u8001\u9f20) ispirato da un personaggio creato da Harry Harrison, fino alla sua detenzione nel novembre 2002 \u00e8 stata fra gli esponenti pi\u00f9 noti ed impegnati tra i dissidenti che richiedono democrazia e libert\u00e0 di espressione per la Repubblica popolare cinese.\nBiografia.\nLiu Di \u00e8 diplomata in psicologia presso l'Universit\u00e0 Normale di Pechino.\nIl caso di Liu divenne noto durante la censura da parte del Governo di alcun temi su internet (dalla politica alla pornografia) per assumere pieno controllo del nuovo mezzo di comunicazione.\nIl suo arresto caus\u00f2 clamore in tutto il mondo. Le giustificazioni addotte per la detenzione di Liu furono oggetto di satira sul sito del Partito con la richiesta del rilascio di altri \"cyber-dissidenti\".\nReclusa nella prigione Qincheng di Pechino, fu rilasciata il 28 novembre 2003 insieme a Wu Yiran e Li Yibin, anche loro \"cyber-dissidenti\"."}
{"id": "1185709", "revid": "1086375", "url": "https://it.wikipedia.org/wiki?curid=1185709", "title": "Arcidiocesi di Southwark", "text": "Larcidiocesi di Southwark (in latino: \"Archidioecesis Southvarcensis\") \u00e8 una sede metropolitana della Chiesa cattolica in Inghilterra. Nel 2017 contava 367.530 battezzati su 4.610.910 abitanti. \u00c8 retta dall'arcivescovo John Wilson.\nTerritorio.\nL'arcidiocesi comprende i boroughs della Grande Londra situati a sud del fiume Tamigi, nonch\u00e9 la contea di Kent e l'autorit\u00e0 unitaria di Medway.\nSede arcivescovile \u00e8 la citt\u00e0 di Londra, dove si trova la cattedrale di San Giorgio, localizzata nel distretto di Southwark. Nel territorio diocesano sorgono le ex cattedrali cattoliche di Canterbury e di Rochester. A Faversham si trova il santuario nazionale di San Giuda.\nIl territorio si estende su 4.596\u00a0km\u00b2 ed \u00e8 suddiviso in 179 parrocchie, raggruppate in 20 decanati, 13 a Londra e 7 nel Kent.\nCattedrale.\nL'originale costruzione, progettata dal celebre architetto inglese Augustus Pugin ed inaugurata nel 1848, \u00e8 stata la prima cattedrale cattolica costruita nel Regno Unito dopo la Riforma. Anche se gran parte della cattedrale \u00e8 stata distrutta dai bombardamenti del 1941 durante la seconda guerra mondiale, si \u00e8 conservata parte della pianta originale che \u00e8 stata incorporata nella ricostruita cattedrale, riaperta nel 1958.\nProvincia ecclesiastica.\nLa provincia ecclesiastica di Southwark, istituita nel 1965, si estende nella parte meridionale dell'Inghilterra e comprende le seguenti suffraganee:\nStoria.\nLa diocesi di Southwark fu eretta il 29 settembre 1850, simultaneamente con la restaurazione della gerarchia cattolica in Inghilterra e Galles, con il breve \"Universalis Ecclesiae\" di papa Pio IX, ricavandone il territorio dal vicariato apostolico del Distretto di Londra (oggi arcidiocesi di Westminster). Originariamente era suffraganea della stessa arcidiocesi di Westminster.\nIl 19 maggio 1882 cedette una porzione del suo territorio a vantaggio dell'erezione della diocesi di Portsmouth.\nIl 28 maggio 1965 in forza della bolla \"Romanorum Pontificum\" di papa Paolo VI ha ceduto un'altra porzione di territorio alla diocesi di Arundel e Brighton e contestualmente \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 4.610.910 persone contava 367.530 battezzati, corrispondenti all'8,6% del totale."}
{"id": "1185711", "revid": "119892373", "url": "https://it.wikipedia.org/wiki?curid=1185711", "title": "Movimento democratico cinese", "text": "Il Movimento democratico cinese \u00e8 una organizzazione che si oppone al Partito Comunista Cinese, nato durante la Primavera di Pechino nel 1978. Molti dei manifestanti che parteciparono alla Protesta di piazza Tiananmen nel 1989 erano suoi aderenti."}
{"id": "1185712", "revid": "6923", "url": "https://it.wikipedia.org/wiki?curid=1185712", "title": "Primavera di Pechino", "text": "Tra il 1977 ed il 1978, quando una certa liberalizzazione del sistema era stata avviata all'indomani della morte di Mao Zedong, i cinesi furono autorizzati a criticare apertamente il regime, soprattutto attraverso i \"dazibao\".\nIl nome \"Primavera di Pechino\" \u00e8 nata per analogia con la Primavera di Praga (1968)."}
{"id": "1185713", "revid": "123710335", "url": "https://it.wikipedia.org/wiki?curid=1185713", "title": "Wang Dan", "text": "\u00c8 stato poi arrestato e condannato nel 1989 e nel 1995 con l'accusa di cospirare per rovesciare il Partito Comunista Cinese. Rinchiuso in una prigione di Liaoning, vi rimase per sette anni finch\u00e9, non potendo pi\u00f9 sostenere le pressioni politiche internazionali a suo favore, il governo cinese si vide costretto ad espellerlo verso gli Stati Uniti (1998). Oggi \u00e8 presidente della Chinese Constitutional Reform Association.\nGiunto a New York, nel 2001 consegu\u00ec un master in storia dell'Asia orientale presso l'Universit\u00e0 di Harvard dove sta studiando per il Ph.D.. Oggi \u00e8 *visiting scholar* dell'Universit\u00e0 di California Los Angeles (UCLA).\nUna intervista di Wang \u00e8 stata raccolta nel documentario \"The Beijing Crackdown\" e nel film Moving the Mountain che raccontano le proteste di piazza Tiananmen. Shen Tong gli ha, inoltre, dedicato grande spazio nel suo libro Almost a Revolution."}
{"id": "1185716", "revid": "1543377", "url": "https://it.wikipedia.org/wiki?curid=1185716", "title": "Wang Youcai", "text": "Fu uno dei leader studenteschi della protesta di piazza Tiananmen (aprile-giugno 1989). Diplomato presso l'Universit\u00e0 di Pechino, fu arrestato nel 1989 e condannato nel 1991 con l'accusa di aver \"cospirato per rovescaire il Governo cinese\".\nIl 25 giugno 1998 con alcuni colleghi costitu\u00ec il Partito democratico cinese che fu subito dichiarato illegale dal governo cinese ed a dicembre \"Wang Youcai\" fu condannato ad 11 anni di prigione per sovversione. Grazie alle pressioni politiche internazionali intervenute in suo favore, fu condannato all'esilio nel 2004 ed inviato negli Stati Uniti.\n\u00c8 stato *visiting scholar* al Fairbank Center dell'Universit\u00e0 di Harvard per un anno.\nHa conseguito il suo master presso l'Universit\u00e0 dell'Illinois all'Urbana-Champaign nel 2006 ed ora studia per il Ph.D in fisica.\nOggi fa parte del Chinese Constitutional Democratic Transition Research ed uno dei membri del Coordinative Service Platform of China Democracy Party."}
{"id": "1185717", "revid": "767487", "url": "https://it.wikipedia.org/wiki?curid=1185717", "title": "Turistas", "text": "Turistas \u00e8 un film del 2006 diretto da John Stockwell, con Josh Duhamel e Olivia Wilde.\nTrama.\nUn gruppo di giovani di varie nazionalit\u00e0 (Finn e Liam dal Regno Unito, Alex, Bea e Amy dagli Stati Uniti e Pru dall'Australia) arrivano in Brasile per una vacanza. Un pomeriggio, mentre tutti sono diretti verso l'ennesima meta del loro tour (diversa a seconda del viaggio pianificato), a causa di un rovinoso incidente del pullman che li trasporta, rimangono appiedati, assieme a molti altri passeggeri, in un non precisato punto del territorio brasiliano. Dovendo aspettare altre dieci ore prima del passaggio della corriera successiva, i giovani decidono di allontanarsi momentaneamente dal resto del gruppo per esplorare la zona. Inoltrandosi nella foresta circostante, arrivano ben presto in una vicina spiaggia, dove la presenza di un chiosco con annessa discoteca nel quale bivaccano decine di altri loro coetanei attira subito il loro interesse. Dopo aver conosciuto una coppia di ragazzi provenienti dalla Svezia, il gruppo si abbandona ad una serata di bagordi ed eccessi. Il mattino successivo, all'alba, tutti si svegliano con l'amara sorpresa di essere stati drogati e rapinati dei loro averi. Nel frattempo, i fidanzati svedesi, narcotizzati e sequestrati da dei criminali locali, vengono uccisi a colpi di machete mentre tentano la fuga.\nGli altri sei ragazzi decidono allora d'iniziare una lunga ed esasperante marcia nella zona circostante, alla ricerca di un passaggio che li porti alla pi\u00f9 vicina stazione di polizia. Dopo aver chiesto aiuto inutilmente in un vicino villaggio, finiscono per imbattersi in Kiko, un giovane studente brasiliano conosciuto durante la festa della notte precedente. Dopo essersi offerto di fare loro da guida, il ragazzo li conduce sino ad una villa, che dice essere di suo zio, nel bel mezzo della giungla, affermando che, data la loro situazione, quel luogo \u00e8 da ritenersi sicuro. Giunti sul posto, apparentemente disabitato (nonostante siano presenti provviste di cibo, vestiti e libri), i giovani turisti si rendono presto conto che tutto, la festa in spiaggia, il furto subito e l'aiuto di Kiko, fanno in verit\u00e0 parte di una macchinazione a loro danno. Il luogo infatti appartiene al Dottor Zamora, uno spietato chirurgo a capo di un'organizzazione che sequestra ignari turisti al fine di prelevare loro gli organi interni per poi rivenderli a inconsapevoli e facoltosi pazienti bisognosi di trapianto a Rio de Janeiro.\nGiunto sul posto assieme a dei suoi scagnozzi, il dottore fa imprigionare i ragazzi assieme ai suoi cani, dentro a delle gabbie.\nAd Amy invece, dopo averla spogliata, narcotizzata e adagiata su un lettino in uno stato confusionale inizia a sventrarla viva scorticandole la pancia con l'ausilio di un bisturi. Durante l'operazione le asporta fegato e reni. La ragazza morir\u00e0 pochi minuti dopo a causa dell'asportazione degli organi vitali e dell'eccessiva quantit\u00e0 di sangue perduta, sotto lo sguardo inorridito di Finn.\nNel frattempo, Kiko, che se n'era andato dopo aver consegnato i turisti al chirurgo, pentitosi per aver collaborato al folle piano dello stesso, torna alla villa, dove libera i suoi amici, iniziando cos\u00ec assieme a loro un disperato tentativo di fuga e cercano di trarre in salvo Finn, precedentemente narcotizzato per essere sottoposto al prelievo degli organi come Amy. Tuttavia, ben presto inseguiti dal medico e dai suoi uomini, rimangono uccisi Finn e l'amico Liam, mentre Alex, Pru e Bea, scappano aiutati da Kiko.\nBraccati infine lungo il corso di un fiume, quando per loro sembra non ci sia pi\u00f9 via di scampo, dopo che viene ucciso anche Kiko, ma i tre superstiti vengono salvati grazie all'improvviso ripensamento di uno degli indio affiliati al folle chirurgo che, esasperato dalla crudelt\u00e0 dell'uomo, lo uccide, permettendo cos\u00ec ai giovani di venire soccorsi da alcuni abitanti del luogo, che danno loro cibo e ospitalit\u00e0 prima del ritorno a casa.\nProduzione.\nOriginalmente il film doveva essere girato in Guatemala ma poi \u00e8 stato adattato per essere girato in Brasile e principalmente in Ubatuba e Len\u00e7\u00f3is.\nDistribuzione.\nIl film \u00e8 uscito negli USA il 1\u00ba dicembre 2006, mentre in Italia il 14 luglio 2007.\nControversie.\nIl film ha causato reazioni negative da parte del governo brasiliano, che lo ha accusato di usare stereotipi e scene eccessive nel rappresentare i presunti pericoli cui sarebbero esposti gli stranieri in vacanza nel Brasile. Uno degli attori protagonisti, Josh Duhamel, si \u00e8 scusato col governo brasiliano in una puntata del \"The Tonight Show\" di Jay Leno dicendo che non era intenzione del film danneggiare il turismo del Brasile."}
{"id": "1185721", "revid": "124507857", "url": "https://it.wikipedia.org/wiki?curid=1185721", "title": "Wei Jingsheng", "text": "Non trovando alcuna ragione per poterlo perseguire ufficialmente, il governo cinese strumentalizz\u00f2 la corrispondenza che intratteneva con alcuni stranieri sulla guerra cino-vietnamita accusandolo di tradimento per poi imprigionarlo.\nJingsheng rimase detenuto fino al 14 settembre 1993, quando le autorit\u00e0 decisero di rilasciarlo come gesto di apertura verso il Comitato Olimpico Internazionale: i Giochi Olimpici erano un evento di estrema importanza per la Cina. Quando si seppe che la scelta del comitato era caduta su Sydney, Jingsheng fu subito rimandato in prigione con l'accusa di complottare contro lo stato e vi rimase fino al 16 novembre 1997 quando, anche grazie alle pressioni internazionali (prima fra tutte quelle del presidente degli Stati Uniti Bill Clinton), fu rilasciato per \"ragioni mediche\" ed inviato negli Stati Uniti.\nEra entrato nelle Guardie rosse a 16 anni durante la Rivoluzione culturale. Quando, per\u00f2, Deng Xiaoping giunse al potere e disconobbe proprio la Rivoluzione culturale, il ventottenne Wei, elettricista di Pechino, denunci\u00f2 Deng e la sua politica di mantenimento in Cina di un sistema autoritario guidato dal Partito Comunista Cinese: Wei ed altri noti dissidenti temevano che Deng consolidasse il suo potere.\nDissidenti noti in Occidente come Wei Jingsheng, Fang Lizhi e Wang Dan sono spesso espulsi dal paese in seguito a pressioni internazionali. Sebbene il codice penale cinese non preveda l'esilio, esso \u00e8 comunque eseguito informalmente condannando i dissidenti a diversi anni di carcere e poi rilasciandoli per ragioni mediche prima di inviarli all'estero, ritenendoli meno nocivi all'estero che in patria.\nNel 1996 a Wei Jingsheng fu concesso il Premio Sakharov per la libert\u00e0 di pensiero. Oltre a questo ha ottenuto numerosi altri riconoscimenti quali il Robert F. Kennedy Memorial Human Rights Award (1996), il \"National Endowment for Democracy Award\" (1997), l'Olof Palme Memorial Prize (1994) e l\"'International Activist Award\" della Gleitsman Foundation. \u00c8 stato inoltre definito come il \"Padre della democrazia cinese\" ed il \"Nelson Mandela della Cina\". Riferimenti sulla sua persona sono disponibili su internet in diverse lingue.\nOltre al gi\u00e0 citato saggio del 1978 (\"La quinta modernizzazione\"), \u00e8 anche autore di \"Courage to Stand Alone -- letters from Prison and Other Writings\", che raccoglie i suoi articoli scritti sulla carta igienica in carcere. Oggi cura una rubrica settimanale su Radio Free Asia e collabora con altri organi di informazione.\n\u00c8 diventato membro del Consiglio generale del Partito Radicale Transnazionale."}
{"id": "1185725", "revid": "1543377", "url": "https://it.wikipedia.org/wiki?curid=1185725", "title": "Strade maestre in Lituania", "text": "Le strade maestre della Lituania (\"magistralinis kelias\") costituiscono la rete stradale principale del paese.\nDue tratte hanno caratteristiche autostradali (\"automobili\u0173 magistral\u0117\" o \"automagistral\u0117\"). La distinzione \u00e8 importante perch\u00e9 solo in autostrada e nel periodo 1 aprile-31 ottobre si possono raggiungere i 130 km/ora (110 d'inverno) mentre le altre strade prevedono limiti tra i 110 e i 90 km/ora.\nIl totale dei chilometri in autostrada sono 318 e comprendono il tratto Kaunas-Klaipeda e l'intera Vilnius-Panevezys oltre alla tangenziale ovest di Vilnius. I lavori di costruzione sono iniziati quasi tutti tra gli anni Sessanta e Ottanta e sono ripresi verso la fine del secondo decennio del XXI secolo. Tra le pi\u00f9 percorse in Lituania:\nStrade europee in Lituania.\nSono sei le strade europee che attraversano il territorio lituano ( in totale)."}
{"id": "1185727", "revid": "47767", "url": "https://it.wikipedia.org/wiki?curid=1185727", "title": "Nicodemo Spatari", "text": ""}
{"id": "1185731", "revid": "15756", "url": "https://it.wikipedia.org/wiki?curid=1185731", "title": "Monaci studiti ucraini", "text": "I monaci studiti ucraini (in latino \"Monachi e Regula Studitarum\") sono religiosi greco-cattolici ucraini: non costituiscono un ordine o una congregazione, ma seguono la tradizione canonica monastica delle Chiese cattoliche orientali; pospongono al loro nome la sigla M.S.U.\nStoria.\nIl monachesimo studita ucraino si riallaccia spiritualmente alle istituzioni e alla regola di san Teodoro. Poco dopo la sua morte, le usanze da lui introdotte nel monastero costantinopolitano di Studion furono codificate nella \"Hypotyposis\", della quale nell'XI secolo il patriarca Alessio fece una nuova redazione: tale regola cenobitica fu adottata da Teodosio di Pe\u010derska per il suo monastero nella Rus' di Kiev ed ebbe una diffusione nelle terre slave.\nAgli inizi del XX secolo, il metropolita di Leopoli Andrej Szeptycki, desideroso di far rifiorire in Ucraina lo spirito del monachesimo orientale, volle rinnovare la tradizione studita nelle sue terre: avendo scoperto che nei villaggi di Oles'ko e Voltvyn alcuni uomini di umili origini si erano riuniti per condurre vita fraterna in comunit\u00e0, li incoraggi\u00f2 a perseverare nel loro intento e nel 1901 li invit\u00f2 a trasferirsi a Vulka, presso Leopoli; la comunit\u00e0 crebbe rapidamente e Szeptycki don\u00f2 ai religiosi un terreno a Sknyliv per erigervi un vero monastero.\nIl Typikon della laura studita di Sant'Antonio fu approvato dall'episcopato ucraino durante la conferenza di Przemy\u015bl del 1906.\nNel 1908 fu fondato un secondo monastero per le comunit\u00e0 ucraine in Bosnia.\nI monaci di Sknyliv vennero dispersi durante la prima guerra mondiale. Szeptycki riun\u00ec i circa sessanta superstiti nella sua residenza di Univ, trasformata in monastero, dando inizio a un periodo di grande espansione per i monaci studiti: nuovi monasteri furono fondati a Zarvanycja, Leopoli, Luc'k, Dora e Florinka e furono stabilite delle stazioni missionarie tra gli ortodossi di Polesia e Podlachia.\nNel 1923 Szeptycki sottopose le costituzioni dei monaci studiti ucraini all'esame della Santa Sede, ottenendone una lettera laudatoria.\nIl primo archimandrita degli studiti fu il metropolita Andrej Szeptycki, ma fu di fatto suo fratello Kazimierz a dirigere i monaci: compiuto il noviziato tra i benedettini di Beuron e nel monastero studita in Bosnia, studi\u00f2 teologia a Innsbruck e fu ordinato ieromonaco nel 1915, prendendo il nome di Clemente; alla morte di Andrej (1944), Clemente gli succedette come archimandrita e govern\u00f2 gli studiti fino al 1956, quando mor\u00ec prigioniero dei sovietici a Vladimir.\nDopo la seconda guerra mondiale i monaci studiti in Ucraina e nell'Unione sovietica furono dispersi. Un gruppo di monaci gi\u00e0 prigionieri nei campi di lavoro nazisti in Germania, nel 1946 ripresero la vita comune a Buke, presso Paderborn, per poi trasferirsi nel 1949 nell'abbazia benedettina di Chevetogne, in Belgio: nel 1951 emigrarono in Canada e fondarono un monastero a Woodstock. Il cardinale Josyp Slipyj, nel 1964, fond\u00f2 un nuovo monastero nei pressi di Grottaferrata e vi fece trasferire alcuni monaci da Woodstock.\nAttivit\u00e0 e diffusione.\nI monaci si dedicano alla preghiera liturgica solenne, al lavoro intellettuale e manuale, determinato secondo i bisogni del monastero, e alla cura degli orfani.\nNel 1939 i monasteri studiti autonomi erano 8 ed esistevano anche 2 case dipendenti; il noviziato era presso il monastero di Univ. I religiosi erano 221 (18 postulanti, 86 arcari e 117 monaci, di cui 22 ieromonaci e 13 ierodiaconi).\nAlla fine del 1994 i monasteri erano 2 (uno in Canada e uno in Italia) e i monaci 11, 8 dei quali sacerdoti."}
{"id": "1185738", "revid": "767487", "url": "https://it.wikipedia.org/wiki?curid=1185738", "title": "Philoth\u00e9e O'Neddy", "text": "Biografia.\nDi modesta condizione sociale, si guadagn\u00f2 la vita come piccolo funzionario al ministero delle finanze. Nell'agosto del 1833 pubblic\u00f2 \"Feu et flamme\", raccolta di poesie che non ottenne alcun successo ma che ben traduce l'atmosfera del movimento Jeunes-France, gruppuscolo romantico degli anni attorno al 1830, al quale O'Neddy appartiene con Th\u00e9ophile Gautier, G\u00e9rard de Nerval e Petrus Borel. Ha egualmente scritto romanzi d'amore dimenticati e un dramma inedito."}
{"id": "1185746", "revid": "125060931", "url": "https://it.wikipedia.org/wiki?curid=1185746", "title": "Catacombe di Siracusa", "text": "Le Catacombe di Siracusa sono aree cimiteriali sotterranee risalenti all'Et\u00e0 antica, sia della prima et\u00e0 imperiale che del successivo tardo impero e considerate seconde per importanza ed estensione solo a quelle di Roma.\nLa descrizione dei viaggiatori.\nNel 1626 Pietro Della Valle descrive le catacombe di San Giovanni parlando anche di tracce d'affresco:\nJean Houel visita le catacombe di Siracusa nel 1777 dandone una descrizione generale essendo assai estese e variegate. Nell'immagine di riferimento mostra lo schema delle catacombe per come le aveva rappresentate il Mirabella, anche se Houel lo trova piuttosto impreciso. Oltre ad esso schematizza le inumazioni dei corpi. Nella stessa tavola rappresenta in alto il pozzo greco sotto la chiesa di San Filippo in Ortigia. Houel non comprende la sua funzione e lo paragona ad una delle strutture legate alle catacombe\nNel 1778 Vivant Denon visit\u00f2 le catacombe lasciando una descrizione entusiasmante delle catacombe di San Giovanni: Nella parte finale della descrizione Denon sembra fare confusione con i monumenti greci. Le catacombe infatti, pur essendo un'opera grandiosa non furono scavate da schiavi e il loro utilizzo non era solo quello della sepoltura.\nElenco delle catacombe di Siracusa.\nA Siracusa furono costruite diverse Catacombe: quelle di San Giovanni, di Vigna Cassia e di Santa Lucia."}
{"id": "1185747", "revid": "34971", "url": "https://it.wikipedia.org/wiki?curid=1185747", "title": "Ciccioli della Val Leogra", "text": "I ciccioli della Val Leogra, detti anche sossoli sono un prodotto tipico veneto ottenuto dalla lavorazione del maiale a seguito della preparazione dello\nstrutto: sono frammenti carnosi cui \u00e8 adesa la parte grassa del maiale che vengono cotti per sciogliere il grasso separandolo dalla parte magra. Con la cottura diventano scuri e croccanti, molto saporiti e calorici. \nI ciccioli vengono consumati in inverno, fra dicembre e febbraio, poco dopo l'abbattimento del maiale (che la tradizione contadina voleva dopo la festa di san Tommaso il 21 dicembre) e non possono essere conservati oltre. Un tempo erano riposti in luogo buio e fresco in contenitori di coccio, oggi in frigorifero. L'elevato contenuto in grasso e quindi in calorie li rendeva cibo prezioso nei lunghi inverni alpini. \nStoria.\nIl maiale \u00e8 stato uno dei primi animali allevati dall'uomo fin da tempi antichissimi: le prime testimonianze di tale pratica risalgono ai graffiti della grotta di Altamira (ca. 40.000 a.C.).\nIn veneto la tradizione di lavorare la carne per conservarla era persino precedente: sin dal III secolo a.C. i Veneti commerciavano con i romani vendendo carni salate o affumicate o salami e salsicce speziate prodotti con carne di vari animali, fra cui suini.\nL'allevamento del maiale (\"mas-cio\", \"boxgato\", o \"pors\u00e8\u0142o\" in lingua veneta) e la sua uccisione al momento opportuno rappresentano una delle tradizioni contadine pi\u00f9 antiche e sentite in tutto il Veneto. A testimonianza di questo il portale della Basilica di San Marco di Venezia, risalente alla met\u00e0 del XIII secolo, \u00e8 decorato da un bassorilievo nel quale il mese di dicembre \u00e8 rappresentato della macellazione del maiale da parte del \"mazz\u00ecn\".\nNel XVII secolo era gi\u00e0 in uso una tecnica di lavorazione paragonabile a quella odierna.\nUna particolarit\u00e0 dei maiali allevati in Val Leogra \u00e8 l'alimentazione a base di patate e castagne che conferiscono alla carne un sapore particolare. Sono stati riconosciuti come P.A.T..\nUso in cucina.\nI ciccioli sono usati per insaporire verdure cotte (biete e altre verdure in foglia tipiche dei mesi invernali) oppure per la preparazione del pane. "}
{"id": "1185748", "revid": "125925488", "url": "https://it.wikipedia.org/wiki?curid=1185748", "title": "Mario Fargetta", "text": "Biografia.\nOriginario della provincia di Enna, appassionato di musica e di calcio e grande tifoso della Juventus, comincia a fare il disc jockey durante la prima adolescenza. A quattordici anni, in seguito alla scomparsa del padre, prosegue gli studi informatici e svolge il mestiere di tappezziere. Dopo aver vinto un concorso per dj nel 1980, lavora per un breve periodo nella radio Super Antenna di Monza alternandosi anche con la carriera calcistica; nel 1987 (stagione sportiva 1986-1987) rinuncia alla maglia di calciatore dilettante (\"Mariolino\" \u00e8 stato per cinque stagioni il capocannoniere dell'A.C. Besana dalla Terza alla Prima Categoria) per lavorare a Radio Deejay grazie alla proposta dell'amico Linus.\nDal 1988 si occupa del mixaggio musicale delle due trasmissioni di Albertino, il \"Deejay Time\" e la \"Deejay Parade\": i due programmi radiofonici di punta degli anni novanta, ispirati ai quali verranno realizzate, sempre grazie alla collaborazione tra i due, svariate compilation, delle quali, Mario, si \u00e8 occupato della miscelazione delle tracce, avvalendosi anche in questi casi della stessa tecnologia utilizzata nelle trasmissioni, come ad esempio jingles personalizzati; dai primi anni di questo decennio si esibisce alla consolle di Deejay anche nei programmi \"Mixing 4 You\" (gli ascoltatori sceglievano una sequenza di canzoni mixate, appunto, da Fargetta), e \"The Original Megamix\", in cui dal 1991 al 2002, il sabato notte, si \u00e8 alternato ai piatti col dj Molella, ottenendo pure in questo caso molti fan dal pubblico amante della dance.\nProduce il suo primo disco con Max Persona negli studi della Media Records nel 1992: \"The Music is Movin\". Seguir\u00e0 il singolo cantato da Ann Marie Smith, \"Music\", fortunata cover di un vecchio classico di John Miles datato 1976. I due brani entreranno nelle classifiche da club inglesi. Tra gli altri successi nelle classifiche dance italiane: \"Your Love\" (1993), \"This Time \"(1994), \"Midnight\" (1995).\nSul finire del 1997 si ritrova con Albertino al programma televisivo \"Volevo Salutare\". L'estate successiva partecipa a \"Italia Unz\" su Italia Uno e con Alex Farolfi al gruppo The Tamperer feat. Maya, che raggiunge il primo posto della classifica di vendita britannica con \"Feel It\", brano basato sul campionamento di un classico dei Jackson 5 (\"Can You Feel It\"). Subito dopo il follow-up \"If You Buy This Record\" (numero 3 UK Chart), il cui intro trae ispirazione da \"Material Girl\" di Madonna. Nel frattempo remixa ed arrangia i brani di Gay\u00e0 e T42 feat. Sharp.\nDal 2001 produce alcune canzoni house-dance pi\u00f9 legate allo stile radiofonico come \"I will rise again\" (2001), \"Good Times\" (2002) e \"People On The Beat\" (2003). Nel 2003 diventa proprietario di tre etichette dance: la \"Hands Up\", la \"My Life\" e la \"Whim\". Con lo pseudonimo di \"Get Far\" realizza remix di brani di altri artisti, e nel 2006 pubblica il brano \"Shining Star\", cantato da Sagi Rei. Il brano sar\u00e0 uno dei pi\u00f9 ballati nelle discoteche di tutto il mondo, e nell'estate del 2007 viene realizzato un ulteriore remix, con videoclip, che ne rinnova il successo, permettendogli d'entrare sia nella lista di billboard dei singoli pi\u00f9 venduti che nella BBC 1 Chart. Sempre nel 2007, ha inciso in collaborazione con i Montecarlo Five il singolo \"No Matter\", interpretato dal cantante siciliano Mario Biondi.\nNella primavera del 2008, nuovamente in collaborazione con Sagi Rei, realizza un nuovo singolo, \"All I Need\". Nel giugno 2009, presenta il suo nuovo singolo, \"The Radio\", brano che prende spunto dalla canzone \"Il giocatore di biliardo \"(1998) di Angelo Branduardi. Nell'agosto 2010 la canzone arriva in cima alla dance chart americana Hot-Dance Airplay. Dal settembre 2010 non lavora pi\u00f9 a Radio Deejay perch\u00e9 troppo impegnato con il suo gruppo \"Get Far\". A novembre 2010 esce il singolo \"Free\" lavorato negli studio di Paolo Sandrini. Nel 2011, a fine primavera, \u00e8 uscito il suo ultimo singolo, \"The Champions of the World\".\nHa partecipato come ospite a Sanremo 2012, dirigendo nella 4\u00aa serata l'esecuzione del brano partecipante al concorso \"Respirare\", cantato da Loredana Bert\u00e8 e Gigi D'Alessio, che nell'occasione \u00e8 stato eseguito in versione dance, grazie all'arrangiamento di Fargetta. Nel 2013 torna in veste di produttore fondando la casa discografica \"Get Over Records\". Il 20 giugno viene pubblicato il singolo delle Lollipop da lui prodotto \"Ciao (Reload)\", con cui la girlband torna sulle scene musicali dopo nove anni dal loro scioglimento. Dal dicembre 2015 torna a Radio Deejay come regista del programma Albertino \"Everyday\" e dal gennaio 2016 della storica classifica dance della radio, la \"Deejay Parade\".\nDal 1 aprile 2019 approda insieme ad Albertino e a tutta la squadra di \"Albertino Everyday\" nella nuova Radiom2o, dove oltre a curare la regia dei programmi di Albertino, si occupa insieme a Molella e Prezioso dello spin off serale del Deejay Time, ossia il \"Deejay Time In The Mix\".\nVita privata.\n\u00c8 stato sposato dal 2006 con la conduttrice televisiva Federica Panicucci, dalla quale ha avuto due figli: Sofia e Mattia. A dicembre 2015, l'avvocato della Panicucci, Giulia Bongiorno, ha annunciato la separazione della coppia."}
{"id": "1185751", "revid": "76963", "url": "https://it.wikipedia.org/wiki?curid=1185751", "title": "Geert Groote", "text": "Biografia.\nIl padre aveva una buona posizione sociale in quanto era un ricco mercante per cui Geert Grote crebbe con un'eccellente cultura.\nDopo aver compiuto gli studi primari nella sua citt\u00e0 nativa, Geert and\u00f2, ancora quindicenne, a Parigi, dove divenne \"magister artium\" a 18 anni. Nel 1366, and\u00f2 a Colonia e ad Avignone a svolgere una missione per la sua citt\u00e0.\nLo troviamo poi intorno al 1368-1371, godendosi due prebende. Port\u00f2 avanti una vita di lussi e molto secolarizzata. Cominci\u00f2 a riflettere sui pericoli di quella vita e su quelli della vanit\u00e0 quando incontr\u00f2 un suo vecchio compagno di studi della Sorbona, Enrico Egher di Kalcar, priore della Certosa di Monnikhuizen vicino ad Arnhem. Geert Grote rinunci\u00f2 a prebende, possedimenti e lussi, e si dedic\u00f2 seriamente alla pratica della vita devota.\nIn quel periodo visit\u00f2 a Groenendael il famoso asceta Jan van Ruisbroek, e si ritir\u00f2 nel monastero di Monnikhuizen, dove pass\u00f2 tre anni in raccoglimento e preghiera. Da quest'esperienza di ritiro usc\u00ec intorno al 1379, diacono e con il permesso di predicare nella diocesi di Utrecht. Tale ministero gli attir\u00f2 attorno giovani in gran numero. Occup\u00f2 alcuni nel lavoro di trascrivere buoni libri, insegn\u00f2 a tutti la piet\u00e0 cristiana. Uno dei suoi discepoli, Florence Radewyns, gli sugger\u00ec un giorno l'idea di vivere insieme in povert\u00e0 e preghiera. Nacquero cos\u00ec i Fratelli della Vita Comune.\nI suoi attacchi al vizio, che non risparmiavano n\u00e9 preti n\u00e9 monaci, gli procurano importanti opposizioni che culminarono nel ritiro della licenza di predicare. Si sottomise all'autorit\u00e0 del vescovo, ma si appell\u00f2 al papa Urbano VI. Allora le sue comunit\u00e0, che si erano sparse rapidamente in Olanda, chiesero e ottennero la sua attenzione. Contemplava di riorganizzare i suoi chierici in una comunit\u00e0 di canonici regolari, ma fu Radewyns, suo successore, che port\u00f2 a termine questo lavoro due anni dopo a Windesheim.\nPrima che arrivasse la risposta del Papa al suo appello, Geert Grote mor\u00ec per il contagio della peste nell'assistenza ai malati. A Geert Grote la letteratura deve molto in generale, sia per la diffusione del sapere sia per lo sviluppo della lingua locale nei Paesi Bassi e in Germania. Tra le sue biografie, la \"Vita Gerardi Magni\" di Tommaso da Kempis \u00e8 un punto di riferimento obbligato."}
{"id": "1185752", "revid": "1060", "url": "https://it.wikipedia.org/wiki?curid=1185752", "title": "Geert De Groote", "text": ""}
{"id": "1185753", "revid": "1060", "url": "https://it.wikipedia.org/wiki?curid=1185753", "title": "Geert de Groote", "text": ""}
{"id": "1185754", "revid": "287204", "url": "https://it.wikipedia.org/wiki?curid=1185754", "title": "Auckland Grammar School", "text": "LAuckland Grammar School \u00e8 una scuola pubblica secondaria per soli ragazzi a Auckland, Nuova Zelanda. L'insegnamento va ai ragazzi dai 13 ai 18 anni. La scuola ammette un numero limitato di studenti, che vivono in un edificio adiacente alla scuola. \u00c8 una delle pi\u00f9 grandi scuole della Nuova Zelanda."}
{"id": "1185760", "revid": "31620", "url": "https://it.wikipedia.org/wiki?curid=1185760", "title": "Cammy White", "text": ""}
{"id": "1185764", "revid": "36426", "url": "https://it.wikipedia.org/wiki?curid=1185764", "title": "Bistecca alla Fiorentina", "text": ""}
{"id": "1185770", "revid": "2373", "url": "https://it.wikipedia.org/wiki?curid=1185770", "title": "Base Casey", "text": ""}
{"id": "1185774", "revid": "146644", "url": "https://it.wikipedia.org/wiki?curid=1185774", "title": "Base Mirny", "text": ""}
{"id": "1185775", "revid": "486946", "url": "https://it.wikipedia.org/wiki?curid=1185775", "title": "Base Syowa", "text": ""}
{"id": "1185776", "revid": "161374", "url": "https://it.wikipedia.org/wiki?curid=1185776", "title": "Base Vostok II", "text": ""}
{"id": "1185777", "revid": "146644", "url": "https://it.wikipedia.org/wiki?curid=1185777", "title": "Base Concordia", "text": ""}
{"id": "1185778", "revid": "146644", "url": "https://it.wikipedia.org/wiki?curid=1185778", "title": "Base Mario Zucchelli", "text": ""}
{"id": "1185779", "revid": "2519", "url": "https://it.wikipedia.org/wiki?curid=1185779", "title": "Base Mawson", "text": ""}
{"id": "1185784", "revid": "1522738", "url": "https://it.wikipedia.org/wiki?curid=1185784", "title": "Antonio Rubino", "text": "Biografia.\nFiglio di Giovanbattista, banchiere, botanico e cercatore d'oro, e di Maria Sarlandi\u00e8re, si sposer\u00e0 nel 1906 con Angiola Lissoni, dalla quale ha quattro figli: Mario (morto prematuramente nel 1946), Leopolda (detta Titina, nata nel 1908 e morta nel 1994, sua ispiratrice per \"I balocchi di Titina\" e \"Viperetta\"), Michelangelo (detto Michele, nato a Milano nel 1910 e morto nel 1978, che diventer\u00e0 anch'egli un disegnatore dei fumetti, e Dante (nato a Castelletto Ticino nel 1913, ufficiale di mare, saltuariamente collaboratore del padre). \nSin da adolescente si dedic\u00f2 alla poesia e al disegno scrivendo all'et\u00e0 di diciassette anni un \"Poema Baroko\", composto da di 1.300 terzine; riusc\u00ec a pubblicare qualche sonetto sulla rivista letteraria del \"Corriere della sera\", \"La Lettura\". Inizi\u00f2 a dedicarsi al disegno nel 1902 caratterizzando il proprio lavoro in modo originale influenzato dal coevo stile liberty.\nLaureatosi in legge a Torino, si dedic\u00f2 al giornalismo e all'illustrazione lavorando per varie riviste e quotidiani come \"Il Secolo XIX\", \"Il Risorgimento Grafico, Il Giornalino della Domenica e La Lettura\".\n\u00abGiornalista per ragazzi, favolista, autore di libretti e di commedie, decoratore di ambienti, scenografo, attore, polemista, regista di disegni animati e persino, nei ritagli di tempo, raccoglitore di olive\u00bb \u2013 cos\u00ec Rubino si definisce nel \"Curriculum ridiculum\". Ma fu anche poeta, pittore, illustratore, ceramista, compositore musicale.\nNon ancora ventenne scrive tre poemi: \"L'anabign\u00f2mbasi\", \"Le galluppotoracicchegrafeidi\" e il \"Poema baroko\".\nNel 1905 illustra \"L'Albatro\" di Alberto Colantuoni e inizia a lavorare alla rivista domenicale dell\"'Avanti!\" e a \"L'auto d'Italia\", nel 1906 \"L'arte decorativa moderna\", \"Il Secolo XX\", \"Il Risorgimento Grafico\", \"La Lettura\". Tra il 1906 e il 1909 illustra, per l'editore musicale Augusto Puccio di Milano, alcuni spartiti: \"Valse d'Or\", \"Re Olaf\", \"Pierrot e la luna\".\nInizi\u00f2 a collaborare nel 1907 al Giornalino della Domenica e, l'anno successivo, Silvio Spaventa Filippi, direttore del neonato \"Corriere dei Piccoli\", lo assume nella redazione del giornale del quale diventa uno dei principali collaboratori; a lui viene attribuita la sostituzione delle nuvoletta, presenti nelle tavole originali dei fumetti americani pubblicati sulla rivista, con delle didascalie in rima a pi\u00e8 di vignetta; inventa anche molti personaggi umoristici come Quadratino, uno dei suoi pi\u00f9 famosi, oltre a Nonna Geometria, Pino e Pina, Viperetta, Nicoletta, Italino e Kartoffel Otto, Rosaspino e Spinarosa e Lionello e Nerone e disegna anche la versione italiana di serie a fumetti statunitensi come Fortunello, La Checca (And Her Name was Maud e Arcibaldo e Petronilla.\nNel 1911 pubblica la sua unica raccolta di poesie, \"Versi e disegni\", ove si avvertono ancora molti echi dannunziani e pascoliani.\nDal 1912 per la Mondadori illustra la collana \"Bibliotechina della Lampada\".\nDurante la prima guerra mondiale collabor\u00f2 con sue illustrazioni al giornale di trincea \"La Tradotta\" destinato ai soldati al fronte, insieme ad Arnaldo Fraccaroli e al fondatore della rivista, Renato Simoni e per il quale crea personaggi come \"il caporale C. Piglio\" e \"Muscolo Mattia\".\nDal 1926 collabora con la Casa Editrice Cartoccino sia come illustratore che come direttore della collana \"Un libro una lira\"; nel 1927 divenne direttore de \"Il Balilla\" per due anni, mentre nel 1929 fonda e dirige \"Mondo Bambino\", nel 1933 \"Mondo Fanciullo\", nel 1949 a Sanremo \"Il Gazzettino della Riviera dei Fiori\", poi diventato \"Il Gazzettone\" e \"La Gazzetta di Sanremo\".\nTorner\u00e0 al \"Corriere dei Piccoli\" nel 1931 (per tre anni) e poi ancora nel secondo dopoguerra, chiamatovi da Giovanni Mosca, e la sua collaborazione proseguir\u00e0 sino al 1959; dopo il 1931 passa alla Mondadori per dirigere \"Topolino\" fino al 1940\"\" oltre che gli \"Albi d'Oro\", \"I tre porcellini\" (tutti nel periodo 1935-38) e \"Paperino\" (1937-40). Dopo il conflitto mondiale collabora a varie testate: \"Bambola\" (1947), \"Gazzetta dei Piccoli\" (1947), \"Modellina\" (1947).\nLasciata la Mondadori, si dedic\u00f2 all'animazione; nel 1940 \u00e8 chiamato a Roma dalla Incom e, nel 1942, ottenne il premio per la sua categoria alla Mostra del Cinema di Venezia per il cortometraggio animato \"Nel paese dei ranocchi\". Mette poi in lavorazione \"Crescendo rossiniano\", perduto per le vicende belliche.\"\" Con la macchina da presa \"sinalloscopica\" realizza nel 1955 \"I sette colori\". Film rimasti allo stadio di soggetto e mai realizzati furono \"La ranocchina blu\", \"Tot\u00f2, uomo meccanico\", \"Funicol\u00ec Funicol\u00e0\".\nAntonio Rubino fu autore di canzoni come \"Il soldato focillato\", del 1919, su testo secondo alcuni di Cesare Pascarella, secondo altri di Gandolin.\nNegli anni cinquanta fu di nuovo ma per breve periodo al \"Corriere dei Piccoli\", che abbandona ben presto; si ritir\u00f2 definitivamente nel 1959 nel paese di Baiardo, dove mor\u00ec nel 1964.\"\"\nOnorificenze.\nIl 15 febbraio 2014 la citt\u00e0 di Sanremo ha dedicato a Rubino in maniera permanente la sala del Museo Civico Borea d'Olmo, all'interno della quale \u00e8 possibile ammirare gratuitamente molte opere dell'artista.\nOpere in volume.\nDella vasta attivit\u00e0 di narratore, poeta, autore di fiabe o illustratore di testi altrui si ricordano le opere pubblicate in volume:"}
{"id": "1185787", "revid": "9346839", "url": "https://it.wikipedia.org/wiki?curid=1185787", "title": "Rovescio di Caporetto", "text": ""}
{"id": "1185790", "revid": "287204", "url": "https://it.wikipedia.org/wiki?curid=1185790", "title": "Palazzo Fondi", "text": "Il Palazzo Fondi (gi\u00e0 palazzo Genzano) \u00e8 un edificio monumentale di Napoli, ubicato in via Medina.\nStoria.\nIl primo palazzo fu eretto nel XVIII secolo su commissione del marchese di Genzano Gian Giacomo De Marinis che affid\u00f2 le decorazioni a Giacomo del P\u00f2 e a Paolo De Matteis; lo stesso marchese, alla met\u00e0 del secolo, incaric\u00f2 del restauro Luigi Vanvitelli, del quale restano il portale con la balaustra del balcone.\nIl palazzo fu ulteriormente rimaneggiato nel 1799 e nel 1824, assumendo pertanto l'aspetto attuale grazie al restauro voluto da Maria Costanza De Marinis e dal marito Giuseppe Sansevero di Sangro, principe di Fondi. I principi di Fondi conservarono all'interno del palazzo una ricca collezione di quadri appartenuti ai , ai Gaetani e ai Sansevero.\nOggi l'edificio ospita mostre di arte contemporanea e produzioni televisive. Dal 2021 \u00e8 destinato a diventare la sede dell'AGCOM.\nDescrizione.\nL'immobile ha una semplice facciata ornata da un basamento con mezzanino in bugnato liscio, mentre il corpo superiore presenta due ordini di finestre semplicemente decorate.\nLe finestre del piano nobile possegono balconi pronunciati da mensole e sono sormontate da una decorazione a timpano retto da semilesene con met\u00e0 capitello ionico poste in maniera speculare; al piano superiore invece hanno un semplice contorno in stucco con balconcini lievemente sporgenti,\nNotevole \u00e8 la balaustra del balconcino centrale in marmo.\nIl prospetto termina con un possente cornicione scandito da mensole, sul quale spunta una maestosa balaustra che percorre tutta la lunghezza della facciata.\nNel cortile c'\u00e8 una scala settecentesca del Vanvitelli che porta ai piani superiori, affrescati nel XVIII secolo; nell'androne c'\u00e8 lo stemma dei De Marinis, mentre la struttura del cortile \u00e8 articolata mediante il tema della serliana."}
{"id": "1185795", "revid": "36426", "url": "https://it.wikipedia.org/wiki?curid=1185795", "title": "Monastero di Verzaia", "text": ""}
{"id": "1185796", "revid": "36426", "url": "https://it.wikipedia.org/wiki?curid=1185796", "title": "Corso degli Adimari", "text": ""}
{"id": "1185800", "revid": "287204", "url": "https://it.wikipedia.org/wiki?curid=1185800", "title": "Andrej Rublev", "text": ""}
{"id": "1185801", "revid": "31886", "url": "https://it.wikipedia.org/wiki?curid=1185801", "title": "Palazzo Carafa di Nocera", "text": "Il palazzo Carafa di Nocera (o palazzo Falanga e Montuori) \u00e8 un palazzo monumentale di Napoli ubicato in via Medina.\nFu eretto agli inizi del XVI secolo su commissione di Ferdinando II Carafa, duca di Nocera, che affid\u00f2 il progetto ad uno dei pi\u00f9 importanti architetti della citt\u00e0: Gabriele d'Agnolo. \nAlla fine del XVII secolo pass\u00f2 alla famiglia dei Costanzo e dopo un periodo di abbandono nel 1806 con l'avvento dei francesi divenne sede della prefettura di Polizia; tale fu fino a quando fu completato palazzo San Giacomo, nuova sede dei ministeri di Stato.\nVenne in seguito acquistato dalle famiglie dei negozianti Falanga e Montuori, che ne affidarono il restauro all'architetto De Leva, che cancell\u00f2 i tratti rinascimentali dell'edificio.\nLa facciata dell'edificio, impostata su un alto basamento, conta cinque piani pi\u00f9 un'elevazione tardo ottocentesca; nel cortile c'\u00e8 una preziosa scala decorata."}
{"id": "1185802", "revid": "775372", "url": "https://it.wikipedia.org/wiki?curid=1185802", "title": "\u00cele aux Marins", "text": "L'\u00eele aux Marins (cio\u00e8 \"isola dei Marinai\"), prima del 1920 \"\u00eele aux Chiens\" (\"isola dei cani\"), \u00e8 una piccola isola dell'arcipelago di Saint-Pierre e Miquelon.\nGeografia fisica.\nLunga 1500 metri per una larghezza che varia dai 100 ai 400 metri, si presenta come una larga striscia pianeggiante a qualche centinaia di metri al largo del porto di Saint-Pierre.\nStoria.\nIl villaggio che sorge sull'isola conobbe un'intensa attivit\u00e0 alla fine del XIX secolo come dipendenza del porto di Saint-Pierre per le attivit\u00e0 legate alla pesca del merluzzo, arrivando a contare 600 abitanti. Comune autonomo, fu aggregato a Saint-Pierre nel 1945. \u00c8 disabitato dal 1963.\nL'isola conobbe un rifiorire di attivit\u00e0 negli anni ottanta con la ristrutturazione delle antiche case dei pescatori, attualmente visitabili."}
{"id": "1185805", "revid": "1305772", "url": "https://it.wikipedia.org/wiki?curid=1185805", "title": "Dioscorea communis", "text": "Il tamaro (\"t\u00e0maro\") (Dioscorea communis ) \u00e8 una pianta erbacea perenne rampicante monocotiledone della famiglia delle Dioscoreaceae. Il portamento della pianta e gli apparenti grappoli in cui si riuniscono le bacche ricordano la vite, mentre i giovani getti ricordano il turione degli \"Asparagus officinalis\". Per questi motivi i vari nomi in vernacolo, in genere, fanno riferimento alla vite o all'asparago.\nDescrizione.\nLa pianta \u00e8 provvista di una radice tuberosa da cui sono emessi, ogni primavera, fusti erbacei eretti e flessuosi, che si arrampicano utilizzando come sostegni i fusti degli alberi e arbusti vicini. I giovani fusti sono molto simili ai turioni degli asparagi, da cui si differenziano per l'apice incurvato verso il basso. Lo sviluppo della pianta pu\u00f2 essere rilevante, raggiungendo in condizioni favorevoli anche i 4 metri di lunghezza.\nLe foglie sono alterne e glabre, lucenti da giovani, lungamente picciolate, con picciolo di 4\u201310\u00a0cm. La lamina \u00e8 cuoriforme ed espansa, lunga 5\u201310\u00a0cm e larga 4\u20138\u00a0cm. L'apice \u00e8 acuminato e la base ha un seno peziolare conformato a U, pi\u00f9 o meno profondo e aperto. Le nervature principali divergono dalla base e tendono a convergere in corrispondenza dell'apice.\nI fiori sono unisessuali, con i due sessi portati su piante diverse in infiorescenze ascellari (pianta dioica). I fiori maschili sono riuniti in lunghi racemi (fino a 15\u00a0cm), hanno un perianzio regolare suddiviso in sei lobi profondi. I fiori femminili sono riuniti in brevi racemi (circa 1\u00a0cm) di 3-5 elementi e hanno un perianzio tubulare suddiviso in sei lobi poco profondi. Fiorisce da aprile a maggio.\nIl frutto \u00e8 una bacca globosa di colore rosso brillante, contenente 6 piccoli semi. In piena fruttificazione le bacche si presentano numerose, riunite in apparenti grappoli.\nDistribuzione e habitat.\nIl tamaro \u00e8 una specie spontanea diffusa in tutta l'Europa, nel Nordafrica e nell'Asia occidentale. Pianta tipica del sottobosco, vegeta dal mare alla regione montana, in genere in boschi densi e macchie fitte, ma pu\u00f2 ritrovarsi anche nelle radure e nelle siepi.\nUtilit\u00e0.\nI giovani getti del tamaro possono essere consumati come i turioni degli asparagi (in alcune regioni del nord est dividono il nome di \"bruscandoli\" con il germoglio del luppolo), ma l'interesse pi\u00f9 rilevante \u00e8 offerto dalle propriet\u00e0 officinali della radice.\nIl tamaro \u00e8 da considerarsi pianta velenosa per la presenza di alcuni principi attivi tossici, soprattutto nelle bacche e nella radice. Fra i principi attivi si segnalano l'ossalato di calcio e di potassio, le saponine, i tannini e una sostanza simile all'istamina.\nLa droga vera e propria \u00e8 la radice, usata in passato nella farmacopea popolare per la cura dei geloni e dei reumatismi e come lassativo. Ha propriet\u00e0 emetiche, rubefacenti, purgative. Per le propriet\u00e0 rubefacenti e stimolanti pu\u00f2 essere utile anche come rinforzante del cuoio capelluto. Le caratteristiche dei principi attivi sconsigliano fortemente l'uso non controllato anche per via esterna, in quanto pu\u00f2 comportare effetti collaterali di una certa gravit\u00e0 (reazioni allergiche, vomito, diarrea)."}
{"id": "1185809", "revid": "1669617", "url": "https://it.wikipedia.org/wiki?curid=1185809", "title": "Palazzo Palmarice", "text": "Il Palazzo Palmarice \u00e8 un palazzo di Napoli, ubicato in via dei Banchi nuovi e piazzetta Teodoro Monticelli.\nStoria e descrizione.\nL'edificio, di fondazione medioevale, venne rifatto completamente dalla famiglia Palmerice su progetto di Ferdinando Sanfelice che realizz\u00f2 un'ennesima meraviglia architettonica. Parte dei lavori furono eseguiti da Antonio Saggese nella realizzazione del portale in piperno; lo stesso Saggese si occup\u00f2 anche del portale in piperno di Palazzo Trabucco, progettato da Nicola Tagliacozzi Canale.\nIl Palazzo Palmarice nel corso degli anni ha subito alterazioni e superfatazioni che hanno alterato le strutture originali, con, ad esempio, la chiusura di alcuni ambienti.\nIl complesso architettonico presenta un portale d'accesso in piperno con bugne alternate. La rosta del portale risale al XVIII secolo e presenta un motivo a gigli; fu realizzata dal falegname napoletano Giovanni Albanese. Tuttavia, sulla rosta mancano alcuni pezzi: ad esempio, nel punto dove convergono i raggi manca una conchiglia intasiata, oggi sostituita con un semplice pezzo di legno semicircolare.\nIl cortile \u00e8 irregolare e presenta dei portali sanfeliciani con profilo mistilineo e bugnati. Sul fondo invece \u00e8 posta la doppia scala ottagonale realizzata su progetto del Sanfelice."}
{"id": "1185812", "revid": "296631", "url": "https://it.wikipedia.org/wiki?curid=1185812", "title": "Timecode", "text": "Il timecode \u00e8 una sequenza di codici numerici generata a intervalli regolari da un sistema temporizzato. Si tratta di un segnale di ampio utilizzo in diversi ambiti per la sincronizzazione di segnali e per la scalettatura del materiale registrato su supporti audio/video. \nFormati comuni di time code.\nA livello SMPTE sono convalidati alcuni tipi di timecode universalmente utilizzati per la produzione cinematografica e audiovisiva, i cui segnali possono essere codificati in diversi formati: \nAltri tipi di codifica:\nTimecode per utilizzi diversi dalla produzione audiovisiva:"}
{"id": "1185814", "revid": "287204", "url": "https://it.wikipedia.org/wiki?curid=1185814", "title": "Wurttemberg", "text": ""}
{"id": "1185815", "revid": "729019", "url": "https://it.wikipedia.org/wiki?curid=1185815", "title": "\u00cele Verte (Saint-Pierre e Miquelon)", "text": "L'\u00eele Verte (\"Little Green Island\" o \"Green Island\" in inglese) \u00e8 un'isola situata tra l'arcipelago di Saint-Pierre e Miquelon (Francia) e la costa sud di Terranova (Canada).\nQuesto isolotto scosceso e disabitato si trova al limite delle acque territoriali francesi e canadesi. La sua sovranit\u00e0 \u00e8 incerta: diviso dalla linea di spartizione franco-canadese o interamente canadese.\nStoria.\nGli abitanti di Terranova vi hanno installato un faro e un segnalatore marittimo nel 1908, che ha suscitato scalpore a Saint-Pierre e Miquelon, ma la Francia non si \u00e8 opposta perch\u00e9 violava i suoi diritti di pesca regolati dal Trattato di Utrecht del 1713 e dal Trattato di Parigi del 1783 tra le due superpotenze.\nNella \"Revue des sciences et de leurs applications \u00e0 l'art et \u00e0 l'industrie\" stampata a Parigi nel 1925 si afferma che l'isola \u00e8 parte di Terranova, allora parte del Dominion di Terranova (Regno Unito).\nNell'estratto del libro di Georges Nestler degli anni trenta si afferma che l'isola \u00e8 divisa a met\u00e0 tra Saint-Pierre e Miquelon (Francia) e Dominion di Terranova (Regno Unito).\nL'accordo del 1972 sulle acque territoriali tra Francia e Canada prende l'isola come punto di riferimento per il limite delle acque territoriali ma non chiarisce la sua sovranit\u00e0 e afferma:\nIl faro \u00e8 stato ricostruito dagli abitanti di Terranova nel 1955 ed \u00e8 stato nuovamante ricostruito nel 1993. Il faro emette il segnale luminoso ogni 10 secondi ed \u00e8 visibile per 16 miglia nautiche (30\u00a0km). Invece il nautofono emette il segnale sonoro ogni minuto nelle giornate di nebbia. Il faro \u00e8 gestito dalla \"Guardia Costiera Canadese\".\nIl 13 agosto 2013 il canadese Jordan Wood ha nuotato i 7\u00a0km che dividono l'\u00cele Verte (considerata parte del Canada) all'Isola di Saint-Pierre (Saint-Pierre e Miquelon) in due ore e mezza."}
{"id": "1185816", "revid": "72396", "url": "https://it.wikipedia.org/wiki?curid=1185816", "title": "Rami Saari", "text": "Biografia.\nSi \u00e8 laureato all'Universit\u00e0 di Helsinki in filologia semitica e ugro-finnica e ha effettuato il dottorato in lettere e filosofia presso l'Universit\u00e0 ebraica di Gerusalemme. Dal 2002 Saari ha lavorato come capo redattore alle pagine letterarie sulla poesia israeliana nel sito web di Poetry International.\nOltre ai suoi libri di poesia pubblicati in ebraico, dal 1996 ha tradotto pi\u00f9 di quaranta libri di letteratura albanese, catalana, spagnola, estone, greca, ungherese e portoghese. Dal 2005 ha iniziato a pubblicare una collana intitolata \"Tzaf\u00f2n\" (\u201cNord\u201d in ebraico), dedicata alla promozione e alla pubblicazione di letteratura dei paesi baltici e scandinavi in Israele.\nAlcune delle sue poesie sono state tradotte in italiano da Martha L. Canfield, Arnold de Vos, Sara Pagnini e Ariel Rathaus. Per la sua opera poetica Saari ha vinto il premio del Primo Ministro, nel 1996 e nel 2003, e per le sue traduzioni ha vinto nel 2006 il premio Saul Chernikhovsky."}
{"id": "1185822", "revid": "767487", "url": "https://it.wikipedia.org/wiki?curid=1185822", "title": "Piece of Time", "text": "Piece of Time \u00e8 il primo album della band technical death metal degli Atheist pubblicato nel 1989. La copertina del disco fu disegnata da Ed Repka."}
{"id": "1185824", "revid": "36426", "url": "https://it.wikipedia.org/wiki?curid=1185824", "title": "Palazzo dei duchi di Casamassima", "text": "Il palazzo Casamassima \u00e8 un palazzo monumentale di Napoli, ubicato in via dei Banchi nuovi.\nStoria.\nSecondo le notizie pervenuteci dal censimento dei monumenti napoletani effettuato da Carlo Celano, il palazzo venne eretto in forme rinascimentali dopo l'alluvione che, nel 1569, distrusse tutta la zona degli attuali banchi nuovi.\nLa struttura, in origine, non presentava un cortile esteso come l'attuale, ma dietro al loggiato, oggi murato, si estendeva un giardino, come testimonia la carta a volo di uccello di Baratta.\nNotevoli trasformazioni vennero eseguite nel XVIII secolo, con la realizzazione del secondo cortile al posto del giardino preesistente. Inoltre, furono rialzati anche i fabbricati posteriori alla loggia cinquecentesca, che in principio erano ad un solo piano.\nProbabilmente, i lavori di espansione videro la partecipazione dell'architetto Ferdinando Sanfelice, che avrebbe realizzato il disegno di una porta traforata in legno eseguita da Agostino Viola, oggi perduta.\nDurante l'ampliamento, al rinnovo delle decorazioni prese parte anche il pittore Giacomo Del Po, al quel si deve un importante affresco su incannucciata.\nL'espansione del palazzo, che nella prima met\u00e0 del Settecento fu dotato di cornici in piperno sulla facciata principale, port\u00f2 anche alla costruzione di un terrazzo sul tetto piano dell'adiacente chiesa dei Santi Cosma e Damiano ai Banchi Nuovi; ci\u00f2 caus\u00f2 una disputa con i Filomarino che risiedevano nel vicino palazzo Giusso, gi\u00e0 Filomarino.\nIn seguito, il palazzo dei Duchi di Casamassima fu progressivamente abbandonato e lasciato vittima dell'incuria. Nel Novecento furono realizzate numerose superfetazioni che alterarono l'impaginazione delle facciate, interne ed esterne, e della volumetria delle strutture, ad esempio con la tamponatura del loggiato.\nIl palazzo ospita appartamenti privati, mentre il piano nobile - per alcuni anni occupato in affitto dall'Universit\u00e0 degli Studi di Napoli l'Orientale - conserva un ambiente affrescato da Giacomo del P\u00f2.\nNel 2016 il palazzo viene scelto come set per alcune scene della serie televisiva Gomorra . Nel 2017 il regista Gianni Amelio vi ambienter\u00e0 la Tenerezza, film (fotografia di Luca Bigazzi, scenografia di Giancarlo Basili) premiato con diversi David di Donatello,(cast Renato Carpentieri, Elio Germano, Giovanna Mezzogiorno e Micaela Ramazzotti), ubicando l'abitazione del protagonista in uno degli appartamenti del palazzo, il cui terrazzo costituir\u00e0 l'anello di congiunzione narrativa. Seguiranno altri set, tra cui I Bastardi di Pizzofalcone con Alessandro Gassmann e la serie TV Rai Mina Settembre.\nDescrizione.\nAttualmente il palazzo ha una planimetria irregolare, con il caratterizzante loggiato inquadrato dall'androne, alto sette metri, decorato in stucco. Il loggiato si eleva su due piani sopra il pian terreno e presenta una struttura a volte velate impostate su pilastri. Le decorazioni sono in piperno, legno e marmo.\nLa facciata principale conserva un portale realizzato nel XVIII secolo, mentre le cornici del piano nobile sono impreziosite con un'organica decorazione in piperno con timpani arcuati. Sulla facciata prospettante sulla piazzetta Banchi Nuovi ci sono ancora le cornici in piperno risalenti al XVI secolo e al centro si apre la loggia delle scale."}
{"id": "1185825", "revid": "767487", "url": "https://it.wikipedia.org/wiki?curid=1185825", "title": "Unquestionable Presence", "text": "Unquestionable Presence \u00e8 il secondo album della death metal band Atheist. Pubblicato nel 1991, esso present\u00f2 sonorit\u00e0 inedite e influenzate da elementi jazz e classicheggianti. Il disco \u00e8 considerato come l'emblema del technical death metal."}
{"id": "1185828", "revid": "899609", "url": "https://it.wikipedia.org/wiki?curid=1185828", "title": "Hesse-Darmstadt", "text": ""}
{"id": "1185830", "revid": "103311624", "url": "https://it.wikipedia.org/wiki?curid=1185830", "title": "Praesumptio iuris et de iure", "text": "Praesumptio iuris et de iure \u00e8 una locuzione latina che indica la presunzione giuridica che non ammette una prova contraria, mentre la \"praesumptio iuris tantum\" stabilisce una inversione dell'onere della prova, ma \u00e8 vincibile qualora la stessa sia stata fornita.\nAnche in diritto canonico, secondo l'insegnamento romanistico, valgono gli stessi principi."}
{"id": "1185831", "revid": "287204", "url": "https://it.wikipedia.org/wiki?curid=1185831", "title": "Hesse", "text": ""}
{"id": "1185832", "revid": "729019", "url": "https://it.wikipedia.org/wiki?curid=1185832", "title": "Grand Colombier (Saint-Pierre e Miquelon)", "text": "Le Grand Colombier \u00e8 una piccola isola dell'arcipelago di Saint-Pierre e Miquelon situato nell'Oceano Atlantico a sud di Terranova.\nQuesto isolotto scosceso e disabitato, rifugio di uccelli marini, si trova a nord dell'isola di Saint-Pierre di fronte alla \"Pointe \u00e0 Henry\" che dista qualche centinaia di metri.\nQuest'isola fu descritta e nominata per la prima volta nel 1544 da Jean Alfonse.\nDurante gli anni trenta, il geologo svizzero Edgar Aubert de la R\u00fce effettu\u00f2 numerosi sondaggi allo scopo di determinare la qualit\u00e0 del minerale di ferro che vi si trova. I risultati non furono all'altezza delle speranze."}
{"id": "1185835", "revid": "767487", "url": "https://it.wikipedia.org/wiki?curid=1185835", "title": "Elements (Atheist)", "text": "Elements \u00e8 il terzo album pubblicato dalla band technical death metal \"Atheist\". Pubblicato nel 1993 dalla Relapse Records, questo disco prosegue le sonorit\u00e0 dell'album precedente rafforzando ulteriormente le sonorit\u00e0 jazz fusion, presentandosi ancora pi\u00f9 tecnico e corposo."}
{"id": "1185840", "revid": "1031941", "url": "https://it.wikipedia.org/wiki?curid=1185840", "title": "W\u00fcrttemberg (disambigua)", "text": ""}
{"id": "1185841", "revid": "767487", "url": "https://it.wikipedia.org/wiki?curid=1185841", "title": "Duetto a tre", "text": "Duetto a tre (\"The Third Wheel\") \u00e8 una commedia del 2002 diretta da Jordan Brady.\nTrama.\nIl film racconta dell'appuntamento tra Stanley e Diana, riuscito ad ottenere da lui dopo circa un anno e mezzo di tentennamenti, perch\u00e9 terribilmente timido e insicuro. Il tutto organizzato dall'amico di lui e collega di lavoro di entrambi, Michael. Un appuntamento che per\u00f2 diventa \"a tre\", poich\u00e9, dopo aver accidentalmente investito il senzatetto Phil, questi passer\u00e0 volutamente tutta la serata con loro, rendendo il tutto drammaticamente pi\u00f9 ingarbugliante, costringendo Stanley a cambiare continuamente i suoi piani per la serata in programma."}
{"id": "1185844", "revid": "9347705", "url": "https://it.wikipedia.org/wiki?curid=1185844", "title": "Asteroidi di tipo C", "text": ""}
{"id": "1185845", "revid": "9347713", "url": "https://it.wikipedia.org/wiki?curid=1185845", "title": "Asteroidi di tipo S", "text": ""}
{"id": "1185846", "revid": "9347722", "url": "https://it.wikipedia.org/wiki?curid=1185846", "title": "Asteroidi di tipo M", "text": ""}
{"id": "1185848", "revid": "28592", "url": "https://it.wikipedia.org/wiki?curid=1185848", "title": "Stefano Vanzina", "text": ""}
{"id": "1185849", "revid": "287204", "url": "https://it.wikipedia.org/wiki?curid=1185849", "title": "Soliera Apuana", "text": "Soliera Apuana, comunemente conosciuta come \"Soliera\", \u00e8 una frazione del comune di Fivizzano, in provincia di Massa-Carrara.\nGeografia fisica.\nSoliera Apuana \u00e8 situata nella regione storica della Lunigiana, su un colle sovrastante la confluenza del torrente Rosaro nell'Aulella. Sorge a 7,5 km a sud-ovest dal capoluogo comunale Fivizzano.\nStoria.\nLe prime notizie che riguardano questo antico borgo murato si hanno nel 998 quando la Pieve di Soliera venne ceduta da Oberto I ai vescovi di Luni. \nSuccessivamente, nel 1185, l'imperatore Federico I affid\u00f2 alla diocesi di Luni anche il castello di Soliera insieme alle sue pertinenze.\nLuoghi di interesse.\nResti del castello di Soliera, costituiti dalle torri e dalla cinta muraria, alla quale si appoggiano le mura delle case.\nPresente anche una vecchia chiesa \"Madonna dei Colli\" in localit\u00e0 Frati, dove era presente un piccolo monastero usato dai frati fino a pochi anni fa, al momento la struttura non \u00e8 accessibile.\nresti della Vecchia Pieve presso localit\u00e0 cimente'.\nPresente anche un lago di pesca sportiva: Lago Fario e un campo di bocce in via Provinciale.\nBorgo con piastroni in granito ben conservato.\nInfrastrutture e trasporti.\nSoliera \u00e8 attraversata dalla strada statale 63 del Valico del Cerreto, sulla quale sono svolte autocorse di collegamento con Aulla a cura di CTT Nord.\nComune con la frazione di Rometta, \u00e8 inoltre presente una fermata ferroviaria servita dai treni che percorrono la ferrovia Lucca-Aulla.\nSport.\nLa squadra di calcio del paese si chiama Rangers Soliera e militer\u00e0 nel campionato di calcio di Terza categoria toscana dopo 7 anni di assenza dal campionato FIGC.\nEsiste la societa Pesca Sportiva Fario, campione italiana nel 1998 - 1999."}
{"id": "1185851", "revid": "161273", "url": "https://it.wikipedia.org/wiki?curid=1185851", "title": "Asteroidi near-Earth", "text": ""}
{"id": "1185852", "revid": "9347753", "url": "https://it.wikipedia.org/wiki?curid=1185852", "title": "Lincoln Near-Earth Asteroid Research", "text": ""}
{"id": "1185853", "revid": "228587", "url": "https://it.wikipedia.org/wiki?curid=1185853", "title": "Steno (disambigua)", "text": ""}
{"id": "1185854", "revid": "1345026", "url": "https://it.wikipedia.org/wiki?curid=1185854", "title": "Segreti di F\u00e1tima", "text": "I Segreti di F\u00e1tima sono, secondo la Chiesa cattolica, tre messaggi rivelati dalla Madonna a tre pastorelli nel corso di alcune apparizioni iniziatesi il 13 maggio 1917 a F\u00e1tima in Portogallo. I pastorelli erano i bambini L\u00facia dos Santos di 10 anni, Francisco Marto di 9 anni e Jacinta Marto di 7 anni.\nBisogna precisare che, nonostante si parli sempre di tre segreti, il Segreto di Fatima \u00e8 considerato dai credenti un'unica rivelazione, divisa in tre parti. Secondo la dottrina cattolica questo fenomeno appartiene alla categoria delle rivelazioni private.\nSecondo le memorie scritte dalla mistica Suor L\u00facia, nei primi giorni del luglio 1917 la Madre Vergine rivel\u00f2 ai tre infanti un segreto che \"sarebbe stato buono per alcuni e negativo per altri\".. Con la terza parte delle sue memorie, pubblicate nel 1941, L\u00facia spieg\u00f2 che il segreto \u00e8 uno solo, ma formato da tre momenti. \nQuesto fatto accomuna i Tre Segreti di Fatima e madre Lucia con M\u00e9lanie Calvat di La Salette, i cui resoconti delle visioni furono pubblicati venti anni dopo gli eventi.\nStoria dei Segreti di F\u00e1tima.\nLa storia dei Segreti di F\u00e1tima inizia il 13 luglio 1917, quando i tre bambini riferirono di aver incontrato per la terza volta la Madonna. Nel 1919 mor\u00ec Francisco, seguito da sua sorella Jacinta nel 1920, a causa dell'influenza spagnola, cosicch\u00e9 L\u00facia divenne l'unica testimone vivente.\nNel 1941, su invito del vescovo di Leiria monsignor Jos\u00e9 Alves Correia da Silva, Suor Lucia scrisse che l'unico segreto che le era stato rivelato il 13 luglio di 24 anni prima era in realt\u00e0 diviso in tre parti, di cui la terza non poteva essere ancora svelata. Di conseguenza comunic\u00f2 al vescovo solo le prime due parti del segreto, che furono rese pubbliche da Pio XII nel 1942, in occasione della consacrazione del mondo al Cuore Immacolato di Maria.\nLa terza parte del segreto venne scritta il 3 gennaio 1944, per essere poi affidata in busta chiusa a mons. Correira, che a sua volta la consegn\u00f2 a papa Pio XII. Il terzo segreto, secondo le raccomandazioni della Madonna stessa, avrebbe dovuto essere letto e rivelato solo nel 1960.\nGiovanni XXIII, che lo lesse nell'agosto del 1959, ritenne opportuno non rivelarlo; stessa decisione fu presa da Paolo VI, che lesse il testo nel 1965. Fu papa Giovanni Paolo II, in occasione della beatificazione di Jacinta e Francisco il 13 maggio 2000, a divulgare il contenuto del segreto.\nI tre segreti.\nI tre segreti sarebbero un unico messaggio, diviso in tre parti.\nRiguardo al primo, suor Lucia scrive che la Madonna mostr\u00f2 ai tre pastorelli:\nIn pratica, la prima parte del segreto parla della visione dell'inferno. Suor L\u00facia, scrive di \"un grande mare di fuoco, con demoni e anime\", citando le parole della Madonna:\nSuor Lucia disse di riconoscere il \"grande segno\" nella straordinaria aurora boreale che illumin\u00f2 il cielo nella notte fra il 25 e il 26 gennaio del 1938 (dalle 20:45 all'1:15, con brevi intervalli), inoltre identific\u00f2 il secondo conflitto mondiale con quello annunciato nella visione, descrivendolo come\nIn realt\u00e0, la Seconda Guerra Mondiale scoppi\u00f2 il 1\u00ba settembre 1939, durante il pontificato di papa Pio XII, essendo il suo predecessore Pio XI, nominato nella profezia, morto il 10 febbraio 1939. Inoltre la profezia fu rivelata da suor Lucia solo nel 1941, dopo l'inizio del conflitto stesso. Ma suor Lucia afferm\u00f2 che la Seconda Guerra Mondiale era iniziata, in realt\u00e0, durante il pontificato di Pio XI, con l'annessione dell'Austria da parte della Germania nazista.\nIl terzo segreto venne scritto separatamente da suor Lucia, nella lettera consegnata nel 1944 al vescovo di Leiria:\nIl terzo segreto, rivelato solo nel 2000, secondo l'allora Prefetto della Congregazione per la Dottrina della Fede Joseph Ratzinger, si riferirebbe alla Penitenza e al sacrificio dei martiri della Chiesa.\nRivelazioni successive.\nAnche dopo gli eventi del 1917, suor L\u00facia ebbe altre rivelazioni.\nNel suo scritto \"Memorie di Suor Lucia\", lei stessa rivela i dettagli, ricevuti il 13 giugno 1929: \nSuccessivamente suor Lucia rivela anche che, ma la data non \u00e8 specificata e non sappiamo se ci\u00f2 sarebbe avvenuto giorni o anni dopo, la Madonna le avrebbe detto lamentandosi: \nControversia fatimita.\nControversie precedenti alla rivelazione del segreto.\nNel 1963 la rivista tedesca \"Neues Europa\" pubblic\u00f2 una versione del testo in cui erano presenti riferimenti ad una guerra nucleare su vasta scala e ad una grave crisi della Chiesa cattolica. L'editore della rivista, Louis Emrich, disse di avere avuto il testo da un esponente della diplomazia; secondo la fonte, papa Giovanni XXIII avrebbe incaricato il cardinale Alfredo Ottaviani di preparare un estratto del testo originale per inviarlo ai vertici delle grandi potenze mondiali allo scopo di scongiurare lo scoppio di una nuova guerra mondiale. Il testo dell'articolo, ripreso da altri giornali, ebbe una grande diffusione e in riferimento alla presunta fonte fu definito \"versione diplomatica\". Diversi studiosi hanno messo in rilievo numerose incongruenze riguardanti la struttura e il contenuto del testo, arrivando alla conclusione che si trattava di un falso. Nessun commento ufficiale sul testo divulgato da \"Neues Europa\" venne effettuato dalla Santa Sede, tuttavia una smentita indiretta giunse dal cardinale Ottaviani, che nel 1967 afferm\u00f2 che non aveva senso discutere dei contenuti del Terzo segreto di F\u00e1tima poich\u00e9 nessuna parte di questo era stata rivelata.\nControversie successive alla rivelazione del segreto.\nAlcuni studiosi delle apparizioni di Fatima, fra cui il sacerdote Padre Nicholas Gruner, il giornalista italiano Antonio Socci e l'avvocato americano Christopher A. Ferrara, sostengono la tesi che non tutto del Terzo segreto di F\u00e1tima sia stato ancora rivelato. In particolare ritengono che dopo la frase di suor Lucia, contenuta nella sua quarta memoria: \"In Portogallo, si conserver\u00e0 sempre il dogma della fede\", ci debba essere dell'altro. Il terzo segreto \u00e8 infatti una visione, e cos\u00ec come la Madonna spiega nella seconda parte del segreto la visione contenuta nella prima parte, analogamente ritengono che debba esistere una quarta parte che spiega la visione contenuta nel terzo segreto.\nInoltre il movimento fatimita, guidato da Padre N. Gruner, sostiene fermamente che la consacrazione della Russia richiesta dalla Madonna a suor Lucia non sia stata compiuta nei termini e nei modi richiesti, e quindi sarebbe ancora da fare.\nPapa Paolo VI, chiudendo la III Sessione del Concilio Vaticano II, il 21 novembre 1964, \u201caffid\u00f2 il genere umano\u201d al Cuore Immacolato di Maria, nella stessa cerimonia in cui, applaudito in piedi dai Padri Conciliari, proclam\u00f2 la Madonna \u201cMater Ecclesiae\u201d (cfr. Insegnamenti di Paolo VI, vol. II, 1964, p.\u00a0678).\nGiovanni Paolo II fece due consacrazioni del mondo al Cuore Immacolato di Maria, una a Fatima, il 13 maggio 1982, e l'altra a Roma, il 25 marzo 1984.\nA maggio del 2017, il cardinale Burke, firmatario dei \"Dubia\", dichiar\u00f2 che, sebbene Giovanni Paolo II avesse consacrato il \"mondo\" intero (inclusa la Russia) al Cuore Immacolato di Maria, \"oggi sentiamo nuovamente la chiamata di Nostra Signora di Fatima a consacrare la Russia al Suo Cuore Immacolato, in accordo con la Sua esplicita istruzione\".\nRispondendo ad una domanda riguardo al Terzo Segreto, papa Benedetto XVI ha dichiarato ai giornalisti che \"commetterebbe un grave errore chi volesse credere il messaggio profetico di Fatima si sia gi\u00e0 del tutto attuato\".\nIn seguito, auspic\u00f2 che in occasione del centenario delle apparizioni nel 2017, \"potesse avere luogo la promessa profetica del trionfo del Cuore Immacolato di Maria a gloria della Santissima Trinit\u00e0\", aggiungendo che \"le sofferenze della Chiesa derivavano non da nemici esterni, quanto piuttosto dal suo interno\"..\nTutto ci\u00f2 significherebbe che la Consacrazione della Russia al Cuore Immacolato ancora non \u00e8 avvenuta, cos\u00ec come il trionfo mariano e il periodo di pace concesso da Dio'\nApparizioni collegate.\nNel villaggio di Hrushiw (Grushew, o Gruscevo), in Ucraina, il 12 maggio 1914 la Vergine sarebbe apparsa a 22 contadini per un giorno, profetizzando che il Paese avrebbe perso la sovranit\u00e0 e che per otto decenni ci sarebbero state sofferenze e persecuzioni, al termine delle quali la cristianit\u00e0 avrebbe trionfato e l'Ucraina sarebbe tornata libera. La Madonna avrebbe detto inoltre che lo scoppio della guerra mondiale era imminente e che la Russia sarebbe diventata un paese senza Dio. \nLo stesso villaggio ucraino sarebbe stato di nuovo teatro di un\u2019apparizione il 26 aprile 1987, quando la Madonna sarebbe apparsa a una donna di nome Maria Kyzyn. L\u2019apparizione sarebbe stata visibile per un mese ai pellegrini che vi giungevano al ritmo di 80.000 al giorno. Nella apparizioni alla Kyzin, la Madonna invita la Russia a convertirsi al cristianesimo, senza accennare a una mancata consacrazione papale della Russia al Cuore di Maria."}
{"id": "1185855", "revid": "9347771", "url": "https://it.wikipedia.org/wiki?curid=1185855", "title": "Asteroidi Aten", "text": ""}
{"id": "1185859", "revid": "486946", "url": "https://it.wikipedia.org/wiki?curid=1185859", "title": "Hodierna", "text": ""}
{"id": "1185860", "revid": "1543377", "url": "https://it.wikipedia.org/wiki?curid=1185860", "title": "Buran 2.01", "text": "Il Buran 2.01 (numero di serie: \"3K 11F35\", numero di versione: \"OK-2.01\") era uno spazioplano del Programma Buran, il programma spaziale sovietico che aveva l'obiettivo di costruire un veicolo spaziale riutilizzabile analogo allo Space Shuttle statunitense. La sua costruzione non fu mai completata a seguito della cancellazione del programma nel 1992.\nQuesto veicolo \u00e8 noto anche come \"shuttle 2.01\" nei paesi anglossassoni (da \"shuttle\" che significa \"navetta\").\nSviluppo.\nCome indicato dalla numerazione, lo shuttle 2.01 doveva essere il primo esemplare di una seconda serie di navette. Le differenze principali rispetto alla prima serie (gli shuttle \"Buran 1.01\" e \"Buran 1.02\") riguardano la cabina di pilotaggio, che era stata migliorata in previsione del primo volo con equipaggio umano con la dotazione di un sistema di supporto vitale e di seggiolini eiettabili Zvezda K-36RB.\nLa navetta non ricevette mai un nome ufficiale, ma secondo voci non confermate si sarebbe dovuta chiamare \"Baikal\" (in russo: \"tifone\"). Alla data della cancellazione del Programma Buran, la sua costruzione non era stata ancora ultimata (si stima che fosse stata completata al 30-50%).\nVoli pianificati.\nSecondo i piani di sviluppo del 1989, la navetta 2.01 avrebbe dovuto compiere, nel 1994, il suo primo volo orbitale con equipaggio umano per una durata complessiva di 24 ore. L'equipaggio designato era composto da due cosmonauti: Ihor Volk (comandante) e Aleksandr Ivanchenko (ingegnere di volo).\nDestinazione finale.\nDopo aver trascorso alcuni anni nella fabbrica di Tushino (in cui era stata costruita) la navetta fu trasferita, il 16 ottobre 2004, a Mosca presso l'NPO Molniya.\nInizialmente il 2.01 sembrava destinato all\"'Auto und Technikmuseum Sinsheim\" (\"Museo automobilistico e tecnologico di Sinsheim\"), un museo tecnologico situato a Sinsheim in Germania, che ha poi acquistato un altro veicolo del programma Buran, lo shuttle di test OK-GLI, conservato, dal 2008, presso il Technik Museum Speyer di propriet\u00e0 del succitato museo di Sinsheim."}
{"id": "1185865", "revid": "801854", "url": "https://it.wikipedia.org/wiki?curid=1185865", "title": "Ukase", "text": ""}
{"id": "1185869", "revid": "72387", "url": "https://it.wikipedia.org/wiki?curid=1185869", "title": "William Hunt", "text": ""}
{"id": "1185872", "revid": "181699", "url": "https://it.wikipedia.org/wiki?curid=1185872", "title": "Alan Woods", "text": "Biografia.\nNato in una famiglia gallese dalla lunga tradizione comunista, a 16 anni entr\u00f2 in politica unendosi alla Giovent\u00f9 Socialista del Partito Laburista del Galles.\nStudi\u00f2 filologia russa e slava prima alla Sussex University e successivamente a Sofia (Bulgaria) e a Mosca presso l'Universit\u00e0 statale di Mosca (MGU). Conoscitore di numerose lingue tra cui, oltre l'inglese e il russo, si annoverano l'italiano, lo spagnolo, il francese e il tedesco.\nPartecip\u00f2 alla lotta contro la dittatura franchista in Spagna durante gli anni settanta, e allo sviluppo della corrente marxista in seno al movimento operaio sino alla fine degli anni ottanta.\nNel 1992, in conseguenza della scissione di Militant, corrente del partito laburista promotrice di un programma socialista, e dell'equivalente internazionale, il Comitato per una Internazionale Operaia, fu espulso dall'organizzazione insieme a Ted Grant, suo fondatore. Con la minoranza rimasta form\u00f2 la Tendenza Marxista Internazionale (CMI) e in Gran Bretagna la Socialist Appeal, dalla cui pubblicazione con lo stesso nome Alan Woods \u00e8 editore.\nNegli ultimi anni \u00e8 un attento osservatore dei movimenti socialisti in America Latina, e in particolare \u00e8 unito da un forte legame con Hugo Ch\u00e1vez, che molto spesso l'ha citato fra le sue principali fonti d'ispirazione per quanto riguarda il suo progetto di \"Socialismo del XXI secolo\".\nDirettore del sito web \"In defence of marxism\" gira il mondo con la campagna internazionale, di cui \u00e8 promotore, \"Hands off Venezuela\" (\"Gi\u00f9 le mani dal Venezuela\")."}
{"id": "1185873", "revid": "44627", "url": "https://it.wikipedia.org/wiki?curid=1185873", "title": "Teoria della rappresentazione", "text": ""}
{"id": "1185874", "revid": "15756", "url": "https://it.wikipedia.org/wiki?curid=1185874", "title": "Teoria delle rappresentazioni", "text": "La teoria delle rappresentazioni \u00e8 una branca della matematica che studia le strutture algebriche astratte \"rappresentando\" i loro elementi come trasformazioni lineari di spazi vettoriali e studiando i moduli su queste strutture algebriche astratte. Sostanzialmente una rappresentazione rende pi\u00f9 concreto un oggetto algebrico astratto descrivendo i suoi elementi mediante matrici. La teoria delle matrici e delle trasformazioni lineari \u00e8 ben nota, quindi rappresentazioni di oggetti pi\u00f9 astratti in termini di oggetti familiari dell'algebra lineare semplifica i calcoli e aiuta a capire e determinare le propriet\u00e0 di questi oggetti astratti.\nUn gruppo di Lie \u00e8 un gruppo che \u00e8 anche una variet\u00e0 differenziabile. Molti gruppi classici di matrici sui numeri reali o complessi sono gruppi di Lie. Molti gruppi importanti in fisica e chimica sono gruppi di Lie e la loro teoria delle rappresentazioni \u00e8 cruciale per l'applicazione della teoria dei gruppi in questi campi.\nLa teoria delle rappresentazioni \u00e8 uno strumento utile in quanto riduce problemi di algebra astratta a problemi di algebra lineare. Inoltre lo spazio vettoriale su cui (per esempio) un gruppo \u00e8 rappresentato pu\u00f2 essere di dimensione infinita. Se questo, per esempio, \u00e8 uno spazio di Hilbert, allora i metodi dell'analisi funzionale possono essere applicati alla teoria dei gruppi. La teoria delle rappresentazioni \u00e8 importante anche in fisica poich\u00e9, per esempio, descrive come il gruppo di simmetria di un sistema fisico influenza le soluzioni delle equazioni che descrivono il sistema.\nLa teoria delle rappresentazioni \u00e8 presente in tutti i campi della matematica per due ragioni. In primo luogo, le applicazioni della teoria delle rappresentazioni sono diverse; oltre al suo impatto sull'algebra, la teoria delle rappresentazioni:\nIn secondo luogo, ci sono diversi approcci alla teoria delle rappresentazioni. Gli stessi oggetti possono essere studiati usando metodi della geometria algebrica, della teoria dei moduli, della teoria analitica dei numeri, della geometria differenziale, della teoria degli operatori, della combinatoria algebrica e della topologia.\nIl successo della teoria delle rappresentazioni ha portato a numerose generalizzazioni. Una delle versioni pi\u00f9 generali si ha nella teoria delle categorie. Gli oggetti algebrici a cui si applica la teoria delle rappresentazioni possono essere visti come particolari tipi di categorie e le rappresentazioni come funtori dalla categoria degli oggetti algebrici considerati alla categoria degli spazi vettoriali. Questa descrizione indica due ovvie generalizzazioni: primo, gli oggetti algebrici possono essere sostituiti da categorie pi\u00f9 generali; secondo, la categoria di arrivo degli spazi vettoriali pu\u00f2 essere sostituita da altre categorie ben studiate.\nDefinizioni e concetti.\nSia formula_1 uno spazio vettoriale su un campo formula_2. Per esempio supponiamo che formula_1 sia formula_4 o formula_5 lo spazio vettoriale formula_6-dimensionale standard sui reali o sui complessi, rispettivamente. In questo caso, l'idea della teoria delle rappresentazioni \u00e8 lavorare con l'algebra astratta in concreto usando le matrici formula_7 di numeri reali o complessi.\nCi sono tre tipi principali di oggetti algebrici su cui pu\u00f2 essere fatto: gruppi, algebre associative e algebre di Lie.\nQuesto si generalizza a qualsiasi campo formula_2 e qualsiasi spazio vettoriale formula_1 su formula_15 sostituendo le matrici con le funzioni lineari e la moltiplicazione di matrici con la composizione; cio\u00e8, per ogni spazio vettoriale formula_1 su formula_2 esiste un gruppo GL(\"V\",\"F\") di automorfismi di formula_18 essite un'algebra associativa formula_19 di tutti endomorfismi di formula_18 e una corrispondente algebra di Lie formula_21\nDefinizione.\nCi sono due modi per definire una rappresentazione. Il primo utilizza l'idea di azione di gruppo, generalizzando il modo in cui le matrici agiscono sui vettori colonna mediante la moltiplicazione matriciale. Una rappresentazione di un gruppo formula_22 o di un'algebra (associativa o di Lie) formula_23 su uno spazio vettoriale formula_1 \u00e8 una funzione\ncon due propriet\u00e0. Primo, per ogni formula_26 (o formula_27), la funzione\n\u00e8 lineare (su formula_2). Secondo, se introduciamo la notazione formula_30 per formula_31 per ogni formula_32 e formula_33:\ndove formula_36 \u00e8 l'elemento neutro di formula_22 e formula_38 \u00e8 il prodotto in formula_39 Il requisito per le algebre associative \u00e8 analogo, tranne per il fatto che le algebre associative non hanno sempre un elemento neutro, nel qual caso l'equazione (1) viene ignorata. L'equazione (2) \u00e8 un'espressione astratta dell'associativit\u00e0 della moltiplicazione di matrici. Questo non vale per il commutatore di matrici e inoltre non vi \u00e8 alcun elemento neutro per il commutatore. Quindi per le algebre di Lie, l'unico requisito \u00e8 che per ogni formula_40 e formula_33:\ndove formula_43 \u00e8 la parentesi di Lie, che generalizza il commutatore di matrici formula_44\nIl secondo modo per definire una rappresentazione \u00e8 tramite la funzione formula_45 che manda formula_26 in una funzione lineare formula_47 che soddisfa\ne analogamente negli altri casi. Questo approccio \u00e8 pi\u00f9 conciso e pi\u00f9 astratto. Da questo punto di vista:\nTerminologia.\nLo spazio vettoriale formula_1 \u00e8 chiamato spazio di \"rappresentazione di formula_45\" e la sua dimensione (se finita) \u00e8 chiamata dimensione della rappresentazione (a volte \"grado\", come in ). \u00c8 anche pratica comune riferirsi a formula_1 stesso come alla rappresentazione quando l'omomorfismo formula_45 \u00e8 chiaro dal contesto; altrimenti la notazione formula_62 pu\u00f2 essere usata per indicare una rappresentazione.\nQuando formula_1 \u00e8 di dimensione finita formula_64 si pu\u00f2 scegliere una base per formula_1 per identificare formula_1 con formula_67 e quindi recuperare una rappresentazione matriciale con elementi nel campo formula_68\nUna rappresentazione \"effettiva\" o \"fedele\" \u00e8 una rappresentazione formula_69 per la quale l'omomorfismo formula_45 \u00e8 iniettivo.\nFunzioni equivarianti e isomorfismi.\nSe formula_1 e formula_72 sono spazi vettoriali su formula_15 con rappresentazioni formula_45 e formula_75 di un gruppo formula_76 allora una funzione equivariante da formula_1 a formula_72 \u00e8 una funzione lineare formula_79 tale che\nper ogni formula_26 e formula_82 In termini di formula_83 e formula_84 questo significa\nper ogni formula_86 cio\u00e8, il diagramma seguente commuta:\nLe funzioni equivarianti per le rappresentazioni di un'algebra associativa o di Lie sono definite in modo simile. Se formula_87 \u00e8 invertibile, allora si dice che \u00e8 un isomorfismo, nel qual caso formula_1 e formula_72 (o, pi\u00f9 precisamente, formula_45 e formula_75) sono \"rappresentazioni isomorfe\", anche dette \"rappresentazioni equivalenti\". Una funzione equivariante \u00e8 spesso chiamata \"funzione intrecciata\" delle rappresentazioni. Inoltre, nel caso di un gruppo formula_76 a volte \u00e8 chiamato formula_22-funzione.\nLe rappresentazioni isomorfe sono, per scopi pratici, \"le stesse\"; forniscono le stesse informazioni sul gruppo o sull'algebra rappresentati. La teoria delle rappresentazioni cerca quindi di classificare le rappresentazioni a meno di isomorfismo.\nSottorappresentazioni, quozienti e rappresentazioni irriducibili.\nSe formula_94 \u00e8 una rappresentazione di un gruppo formula_76 e formula_72 \u00e8 un sottospazio vettoriale di formula_1 che \u00e8 preservato dall'azione di formula_76 ossia per ogni formula_99 e formula_86 si ha formula_101 (Serre chiama formula_72 \"stabile rispetto a\" formula_22), quindi formula_72 \u00e8 chiamata \"sottorappresentazione\". Definendo\ndove formula_106 \u00e8 la restrizione di formula_107 per formula_108 allora formula_109 \u00e8 una rappresentazione di formula_22 e l'inclusione di formula_111 \u00e8 una funzione equivariante. Anche lo spazio quoziente formula_112 ha una struttura di rappresentazione di formula_22. Se formula_1 ha esattamente due sottorappresentazioni, vale a dire il sottospazio banale formula_115 e formula_1 stessa, allora la rappresentazione \u00e8 detta \"irriducibile\". Se formula_1 ha una sottorappresentazione non banale propria, si dice che la rappresentazione \u00e8 \"riducibile\". La definizione di rappresentazione irriducibile implica il lemma di Schur: una funzione equivariante\ntra rappresentazioni irriducibili o \u00e8 la funzione zero o \u00e8 un isomorfismo, poich\u00e9 il nucleo e l'immagine sono sottorappresentazioni. In particolare, quando formula_119 questo mostra che gli endomorfismi equivarianti di formula_1 formano un'algebra di divisione associativa sul campo sottostante formula_68 Se formula_2 \u00e8 algebricamente chiuso, gli unici endomorfismi equivarianti di una rappresentazione irriducibile sono i multipli scalari dell'identit\u00e0. Le rappresentazioni irriducibili sono gli elementi costitutivi della teoria delle rappresentazioni per molti gruppi: se una rappresentazione formula_1 non \u00e8 irriducibile, allora \u00e8 costruita apartire da una sottorappresentazione e da un quoziente entrambi, in un certo senso, \"pi\u00f9 semplici\". Per esempio, se formula_1 \u00e8 di dimensione finita, allora sia la sottorappresentazione che il quoziente hanno dimensione minore. Ci sono controesempi in cui una rappresentazione ha una sottorappresentazione, ma ha solo una componente irriducibile non banale. Ad esempio, il gruppo additivo formula_125 ha una rappresentazione bidimensionale\nQuesto gruppo ha il vettore formula_127 fissato da questo omomorfismo, ma il sottospazio complementare manda\ndando solo una sottorappresentazione irriducibile. Questo \u00e8 vero per tutti i gruppi unipotenti, pag. 112.\nSomme dirette e rappresentazioni indecomponibili.\nSe formula_62 e formula_130 sono rappresentazioni di un gruppo formula_76 allora la somma diretta di formula_1 e formula_72 \u00e8 una rappresentazione, in modo canonico, tramite l'identificazione\nLa somma diretta di due rappresentazioni non d\u00e0 maggiori informazioni sul gruppo formula_22 rispetto a quelle che le due rappresentazioni danno individualmente. Se una rappresentazione \u00e8 la somma diretta di due sottorappresentazioni proprie non banali, si dice \"decomponibile\". Altrimenti, si dice \"indecomponibile\".\nRiducibilit\u00e0 completa.\nIn circostanze favorevoli, ogni rappresentazione di dimensione finita \u00e8 una somma diretta di rappresentazioni irriducibili: tali rappresentazioni si dicono semisemplici. In questo caso, \u00e8 sufficiente studiare solo le rappresentazioni irriducibili. Esempi in cui si verifica questo fenomeno di \"riducibilit\u00e0 completa\" includono i gruppi finiti (vedere il teorema di Maschke), i gruppi compatti e le algebre di Lie semisemplici.\nNei casi in cui la riducibilit\u00e0 completa non vale, si deve capire come le rappresentazioni indecomponibili possono essere costruite da rappresentazioni irriducibili come estensioni di un quoziente con una sottorappresentazione.\nProdotti tensoriali di rappresentazioni.\nSupponiamo che formula_136 e formula_137 siano rappresentazioni di un gruppo formula_39 Allora possiamo formare una rappresentazione formula_139 di formula_22 che agisce sullo spazio vettoriale del prodotto tensoriale formula_141 nel seguente modo:\nSe formula_143 e formula_144 sono rappresentazioni di un'algebra di Lie, la formula corretta da usare \u00e8\nQuesto prodotto pu\u00f2 essere riconosciuto come un coprodotto su una coalgebra. In generale, il prodotto tensoriale di rappresentazioni irriducibili non \u00e8 irriducibile. Il processo di decomposizione di un prodotto tensoriale come somma diretta di rappresentazioni irriducibili \u00e8 noto come teoria di Clebsch-Gordan.\nNel caso della teoria delle rappresentazioni del gruppo formula_146 (o equivalentemente, della sua algebra di Lie complessificata formula_147), la decomposizione \u00e8 facile da determinare. Le rappresentazioni irriducibili sono parametrizzate da un parametro formula_148 che \u00e8 un numero intero non negativo o un numero semintero; la rappresentazione ha quindi dimensione formula_149. Supponiamo di prendere la rappresentazione prodotto tensoriale di due rappresentazioni, associate a formula_150 e formula_151 dove assumiamo formula_152. Allora il prodotto tensoriale si decompone come somma diretta di una copia di ciascuna rappresentazione associata a formula_153 dove formula_148 va da formula_155 a formula_156 con incrementi di 1. Se, ad esempio, formula_157, i valori di formula_148 che si considerano sono 0, 1 e 2. Quindi, la rappresentazione prodotto tensoriale di dimensione formula_159 si decompone come somma diretta di una rappresentazione unidimensionale formula_160 una rappresentazione tridimensionale formula_161 e una rappresentazione a 5 dimensioni formula_162.\nBranche e argomenti.\nLa teoria delle rappresentazioni ha un notevole numero di branche e di approcci allo studio delle rappresentazioni di gruppi e algebre. Sebbene tutte le teorie abbiano in comune i concetti di base gi\u00e0 discussi, differiscono notevolmente nei dettagli. Le differenze sono almeno tre:\nGruppi finiti.\nLe rappresentazioni dei gruppi sono uno strumento molto importante nello studio dei gruppi finiti. Sorgono anche nelle applicazioni della teoria dei gruppi finiti alla geometria e alla cristallografia. Le rappresentazioni di gruppi finiti mostrano molte delle caratteristiche della teoria generale e suggeriscono gli approcci da adottare ad altre branche della teoria delle rappresentazioni.\nSu un campo di caratteristica zero, la rappresentazione di un gruppo finito formula_22 ha molte propriet\u00e0 utili. In primo luogo, le rappresentazioni di formula_22 sono semisemplici (ossia completamente riducibili). Questa \u00e8 una conseguenza del teorema di Maschke, che afferma che qualsiasi sottorappresentazione formula_1 di una formula_22-rappresentazione formula_72 ha un complemento formula_22-invariante. Una dimostrazione si ha scegliendo una qualsiasi proiezione formula_169 da formula_72 a formula_1 e sostituirla con la sua media formula_172 definita da\nLa funzione formula_172 \u00e8 equivariante e il suo nucleo \u00e8 il complemento richiesto.\nLe rappresentazioni finito-dimensionali di formula_22 possono essere ben studiate e comprese usando la teoria dei caratteri: il carattere di una rappresentazione formula_83 \u00e8 la funzione di classe formula_177 definita da\ndove formula_179 \u00e8 la traccia. Una propriet\u00e0 fondamentali della teoria dei caratteri per gruppi finiti \u00e8 che una rappresentazione irriducibile di formula_22 \u00e8 completamente determinata dal suo carattere.\nIl teorema di Maschke vale pi\u00f9 in generale per i campi di caratteristica positiva formula_181 come i campi finiti, purch\u00e9 il primo formula_182 sia coprimo con l'ordine di formula_39 Quando formula_182 divide formula_185 ci sono rappresentazioni di formula_22 che non sono semisemplici e che vengono studiate in una sottobranca chiamata teoria delle rappresentazioni modulari.\nLe tecniche di calcolo della media mostrano anche che se formula_2 \u00e8 il campo reale o complesso, qualsiasi rappresentazione di formula_22 preserva un prodotto scalare formula_189 su formula_1 nel senso che\nper ogni formula_26 e formula_193 Quindi ogni rappresentazione di formula_22 \u00e8 unitaria.\nLe rappresentazioni unitarie sono automaticamente semisemplici, poich\u00e9 il risultato di Maschke pu\u00f2 essere dimostrato prendendo il complemento ortogonale di una sottorappresentazione. Quando si studiano rappresentazioni di gruppi che non sono finiti, le rappresentazioni unitarie forniscono una buona generalizzazione delle rappresentazioni reali e complesse di un gruppo finito.\nRisultati come il teorema di Maschke e la propriet\u00e0 di essere unitaria, che si basano sulla media, possono essere generalizzati a gruppi pi\u00f9 generali sostituendo la media discreta con un integrale, a condizione che sia possibile definire una nozione adeguata di integrale. Questo pu\u00f2 essere fatto per gruppi topologici compatti (compresi i gruppi di Lie compatti), utilizzando la misura di Haar, e la teoria risultante \u00e8 nota come analisi armonica astratta.\nSu campi arbitrari, un'altra classe di gruppi finiti che hanno una buona teoria delle rappresentazioni sono i gruppi finiti di tipo Lie. Esempi importanti sono i gruppi algebrici lineari su campi finiti. La teoria delle rappresentazioni dei gruppi algebrici lineari e dei gruppi di Lie estende questi esempi a gruppi a dimensione infinita. Questi ultimi sono strettamente collegati alle rappresentazioni delle algebre di Lie. L'importanza della teoria dei caratteri per i gruppi finiti ha un analogo nella teoria dei pesi per le rappresentazioni dei gruppi di Lie e delle algebre di Lie.\nLe rappresentazioni di un gruppo finito formula_22 sono anche collegate direttamente alle rappresentazioni di algebre tramite l'algebra di gruppo formula_196 che \u00e8 uno spazio vettoriale su formula_2 con gli elementi di formula_22 come base, dotato dell'operazione di moltiplicazione definita dall'operazione di gruppo, di linearit\u00e0 e del requisito che le operazioni di gruppo e la moltiplicazione per uno scalare commutino.\nRappresentazioni modulari.\nLe rappresentazioni modulari di un gruppo finito formula_22 sono rappresentazioni su un campo la cui caratteristica non \u00e8 coprima con formula_185 quindi il teorema di Maschke non vale pi\u00f9 (perch\u00e9 formula_201 non \u00e8 invertibile in formula_2 e quindi non si pu\u00f2 dividere per esso). Tuttavia, Richard Brauer estese gran parte della teoria dei caratteri alle rappresentazioni modulari, e questa teoria gioc\u00f2 un ruolo importante nei primi progressi verso la classificazione dei gruppi semplici finiti, specialmente per i gruppi semplici la cui caratterizzazione non era ottenibile con metodi puri di teoria dei gruppi perch\u00e9 i loro sottogruppi 2-Sylow erano \"troppo piccoli\".\nOltre ad avere applicazioni alla teoria dei gruppi, le rappresentazioni modulari sorgono naturalmente in altri rami della matematica, come la geometria algebrica, la teoria dei codici, la combinatoria e la teoria dei numeri.\nRappresentazioni unitarie.\nUna rappresentazione unitaria di un gruppo formula_22 \u00e8 una rappresentazione lineare formula_45 di formula_22 su uno spazio di Hilbert reale o (solitamente) complesso formula_1 tale che formula_207 \u00e8 un operatore unitario per ogni formula_208 Tali rappresentazioni sono state ampiamente applicate nella meccanica quantistica sin dagli anni '20, grazie, in particolare, all'influenza di Hermann Weyl, e questo ha ispirato lo sviluppo della teoria, in particolare attraverso l'analisi delle rappresentazioni del gruppo di Poincar\u00e9 di Eugene Wigner. Uno dei pionieri nella costruzione di una teoria generale delle rappresentazioni unitarie (per qualsiasi gruppo formula_22 piuttosto che solo per gruppi particolari utili nelle applicazioni) \u00e8 stato George Mackey, e una teoria estesa \u00e8 stata sviluppata da Harish-Chandra e altri negli anni '50 e '60.\nUno degli obiettivi principali \u00e8 descrivere il \"duale unitario\", lo spazio delle rappresentazioni unitarie irriducibili di formula_39 La teoria \u00e8 pi\u00f9 sviluppata nel caso in cui formula_22 sia un gruppo topologico localmente compatto (di Hausdorff) e le rappresentazioni sono fortemente continue. Per formula_22 abeliano, il duale unitario \u00e8 solo lo spazio dei caratteri, mentre per formula_22 compatto, il teorema di Peter-Weyl mostra che le rappresentazioni unitarie irriducibili sono di dimensione finita e il duale unitario \u00e8 discreto. Ad esempio, se formula_22 \u00e8 il gruppo formula_215 i caratteri sono dati da numeri interi e il duale unitario \u00e8 formula_216\nPer formula_22 non compatto, la questione di quali rappresentazioni siano unitarie \u00e8 sottile. Sebbene le rappresentazioni unitarie irriducibili debbano essere \"ammissibili\" (come i moduli di Harish-Chandra) ed \u00e8 facile determinare quali rappresentazioni ammissibili hanno una forma sesquilineare invariante non degenere, \u00e8 difficile determinare quando questa forma \u00e8 definita positiva. Una descrizione efficace del duale unitario, anche per gruppi che si comportano relativamente bene come i gruppi di Lie riduttivi reali (discussi di seguito), rimane un importante problema aperto nella teoria delle rappresentazioni. \u00c8 stato risolto per molti gruppi particolari, come formula_218 e il gruppo Lorentz.\nAnalisi armonica.\nLa dualit\u00e0 tra il gruppo formula_219 e il gruppo degli interi formula_220 o pi\u00f9 in generale, tra un toro formula_221 e formula_222 \u00e8 ben nota in analisi come teoria delle serie di Fourier, e la trasformata di Fourier esprime il fatto che lo spazio dei caratteri su uno spazio vettoriale reale \u00e8 lo spazio vettoriale duale. Cos\u00ec la teoria della rappresentazioni unitarie e l'analisi armonica sono strettametne correlate, e l'analisi armonica astratta sfrutta questa relazione, sviluppando l'analisi di funzioni su gruppi topologici localmente compatti e spazi correlati.\nUno degli obiettivi principali \u00e8 fornire una forma generale della trasformata di Fourier e del teorema di Plancherel. Ci\u00f2 si ottiene costruendo una misura sul duale unitario e un isomorfismo tra la rappresentazione regolare di formula_22 sullo spazio formula_224 di funzioni a quadrato integrabile su formula_22 e la sua rappresentazione sullo spazio delle funzioni formula_226 sul duale unitario. La dualit\u00e0 di Pontryagin e il teorema di Peter-Weyl raggiungono questo obiettivo rispettivamente per formula_22 abeliano e per formula_22 compatto.\nUn altro approccio consiste nel considerare tutte le rappresentazioni unitarie, non solo quelle irriducibili. Queste formano una categoria e la dualit\u00e0 Tannaka-Kerin fornisce un modo per recuperare un gruppo compatto dalla sua categoria di rappresentazioni unitarie.\nSe il gruppo non \u00e8 n\u00e9 abeliano n\u00e9 compatto, nessuna teoria generale \u00e8 nota e non c'\u00e8 un analogo del teorema di Plancherel o di inversione di Fourier, sebbene Alexander Grothendieck abbia esteso la dualit\u00e0 di Tannaka-Kerin a una relazione tra gruppi algebrici lineari e categorie tannakiane.\nL'analisi armonica \u00e8 stata estesa anche dall'analisi di funzioni su un gruppo formula_22 a funzioni su spazi omogenei per formula_39 La teoria \u00e8 particolarmente ben sviluppata per gli spazi simmetrici e fornisce una teoria delle forme automorfe (discussa di seguito).\nGruppi di Lie.\nUn gruppo di Lie \u00e8 un gruppo che \u00e8 anche una variet\u00e0 differenziabile. Molti gruppi classici di matrici sui numeri reali o complessi sono gruppi di Lie. Molti dei gruppi importanti in fisica e chimica sono gruppi di Lie e la loro teoria delle rappresentazioni \u00e8 cruciale per l'applicazione della teoria dei gruppi in quei campi.\nLa teoria delle rappresentazioni dei gruppi di Lie pu\u00f2 essere sviluppata prima considerando i gruppi compatti, ai quali si applicano i risultati della teoria delle rappresentazioni compatte. Questa teoria pu\u00f2 essere estesa a rappresentazioni di dimensione finita di gruppi di Lie semisemplici usando il trucco unitario di Weyl: ogni gruppo di Lie reale semisemplice formula_22 ha una complessificazione, che \u00e8 un gruppo di Lie complesso formula_232 e questo gruppo di Lie complesso ha un sottogruppo compatto massimale formula_233 Le rappresentazioni di dimensione finita di formula_22 sono in stretta corrispondenza con quelle di formula_233\nUn gruppo di Lie generale \u00e8 un prodotto semidiretto di un gruppo di Lie risolubile e di un gruppo di Lie semisemplice (la decomposizione di Levi). La classificazione delle rappresentazioni di gruppi di Lie risolubili \u00e8 intrattabile in generale, ma spesso facile nei casi pratici. Le rappresentazioni di prodotti semidiretti possono quindi essere analizzate mediante risultati generali denominati teoria di Mackey, che \u00e8 una generalizzazione dei metodi utilizzati nella classificazione di Wigner delle rappresentazioni del gruppo di Poincar\u00e9.\nAlgebre di Lie.\nUn'algebra di Lie su un campo formula_2 \u00e8 uno spazio vettoriale su formula_2 dotato di un'operazione bilineare antisimmetrica chiamata parentesi di Lie, che soddisfa l'identit\u00e0 di Jacobi. Le algebre di Lie sorgono in particolare come spazi tangenti dei gruppi di Lie all'elemento neutro, portando alla loro interpretazione come \"simmetrie infinitesimali\". Un approccio importante alla teoria delle rappresentazioni dei gruppi di Lie \u00e8 studiare la corrispondente teoria delle rappresentazioni delle algebre di Lie, anche se le rappresentazioni delle algebre di Lie sono comunque di interesse indipendentemente dai gruppi di Lie.\nLe algebre di Lie, come i gruppi di Lie, hanno una decomposizione di Levi in parti semisemplici e risolubili, con la teoria delle rappresentazioni delle algebre di Lie risolubili che \u00e8 intrattabile in generale. Al contrario, le rappresentazioni finito-dimensionali delle algebre di Lie semisemplici sono completamente comprese, dopo il lavoro di \u00c9lie Cartan. Una rappresentazione di un'algebra di Lie semisemplice formula_238 viene analizzata scegliendo una sottoalgebra di Cartan, che \u00e8 essenzialmente una sottoalgebra massimale generica formula_239 di formula_238 su cui le parentesi di Lie sono nulle (\"algebra abeliana\"). La rappresentazione di formula_238 pu\u00f2 essere decomposta in spazi peso che sono autospazi per l'azione di formula_239 e sono l'analogo infinitesimale dei caratteri. La struttura delle algebre di Lie semisemplici riduce quindi l'analisi delle rappresentazioni a un'analisi combinatoria facilmente comprensibile dei possibili pesi.\nAlgebre di Lie di dimensione infinita.\nEsistono molte classi di algebre di Lie a dimensione infinita le cui rappresentazioni sono state studiate. Tra queste, una classe importante sono le algebre di Kac\u2013Moody. Prendono il nome da Victor Kac e Robert Moody, che le scoprirono indipendentemente. Queste algebre formano una generalizzazione delle algebre di Lie semisemplici di dimensione finita e condividono molte delle loro propriet\u00e0 combinatorie. Ci\u00f2 significa che hanno una classe di rappresentazioni che possono essere comprese allo stesso modo delle rappresentazioni delle algebre di Lie semisemplici.\nLe algebre di Lie affini sono un caso speciale di algebre di Kac\u2013Moody, che hanno particolare importanza in matematica e fisica teorica, in particolare nella teoria di campo conforme e nella teoria dei modelli risolvibili esattamente. Kac ha scoperto un'elegante dimostrazione di certe identit\u00e0 combinatorie, le identit\u00e0 di Macdonald, che si basa sulla teoria delle rappresentazioni delle algebre affini di Kac-Moody.\nSuperalgebre di Lie.\nLe superalgebre di Lie sono generalizzazioni delle algebre di Lie in cui lo spazio vettoriale sottostante ha una formula_243-graduazione, e la propriet\u00e0 di antisimmetria delle parentesi di Lie e l'identit\u00e0 di Jacobi sono modificate con segni opportuni. La loro teoria delle rappresentazioni \u00e8 simile alla teoria delle rappresentazioni delle algebre di Lie.\nGruppi algebrici lineari.\nI gruppi algebrici lineari (o pi\u00f9 in generale, schemi gruppo affini) sono analoghi nella geometria algebrica dei gruppi di Lie, ma su campi pi\u00f9 generali rispetto a formula_244 o formula_245 In particolare, su campi finiti, danno origine a gruppi finiti di tipo Lie. Sebbene i gruppi algebrici lineari abbiano una classificazione molto simile a quella dei gruppi di Lie, la loro teoria delle rappresentazioni \u00e8 piuttosto diversa (e molto meno compresa) e richiede tecniche diverse, poich\u00e9 la topologia di Zariski \u00e8 relativamente debole e le tecniche dell'analisi non sono disponibili.\nTeoria degli invarianti.\nLa teoria degli invarianti studia le azioni sulle variet\u00e0 algebriche dal punto di vista del loro effetto sulle funzioni, che formano le rappresentazioni del gruppo. Classicamente, la teoria affrontava la questione della descrizione esplicita di funzioni polinomiali che non cambiano, o sono \"invarianti\", sotto le trasformazioni di un dato gruppo lineare. L'approccio moderno analizza la scomposizione di queste rappresentazioni in componenti irriducibili.\nLa teoria degli invarianti dei gruppi infiniti \u00e8 indissolubilmente legata allo sviluppo dell'algebra lineare, in particolare, alle teorie delle forme quadratiche e dei determinanti. Un altro argomento con una forte influenza reciproca \u00e8 la geometria proiettiva, in cui la teoria invariante pu\u00f2 essere utilizzata per organizzare il soggetto, e durante gli anni '60 David Mumford ha dato nuova vita al soggetto sotto forma della sua teoria geometrica degli invarianti.\nLa teoria delle rappresentazioni di gruppi di Lie semisemplici ha le sue radici nella teoria degli invarianti e il forte legame fra teoria delle rappresentazioni e geometria algebrica ha molte similitudini con la geometria differenziale, a cominciare dal programma di Erlangen di Felix Klein e le connessioni di \u00c9lie Cartan, che pongono i gruppi e la simmetria al centro della geometria. Gli sviluppi moderni collegano la teoria delle rappresentazioni e la teoria degli invarianti ad aree diverse come l'olonomia, gli operatori differenziali e la teoria di pi\u00f9 variabili complesse.\nForme automorfe e teoria dei numeri.\nLe forme automorfe sono una generalizzazione delle forme modulari a funzioni analitiche pi\u00f9 generali, eventualmente di pi\u00f9 variabili complesse, con propriet\u00e0 di trasformazione simili. La generalizzazione prevede la sostituzione del gruppo modulare formula_246 e del sottogruppo di congruenza scelto con un gruppo di Lie semisemplice formula_22 e un sottogruppo discreto formula_248 Proprio come le forme modulari possono essere viste come forme differenziali su un quoziente del semipiano superiore complesso formula_249 le forme automorfe possono essere viste come forme differenziali (o oggetti simili) su formula_250 dove formula_251 \u00e8 (tipicamente) un sottogruppo compatto massimale di formula_39 Tuttavia, \u00e8 necessaria una certa attenzione, poich\u00e9 il quoziente ha tipicamente delle singolarit\u00e0. Il quoziente di un gruppo di Lie semisemplice per un sottogruppo compatto \u00e8 uno spazio simmetrico e quindi la teoria delle forme automorfe \u00e8 strettamente correlata all'analisi armonica su spazi simmetrici.\nPrima dello sviluppo della teoria generale, molti casi speciali importanti sono stati elaborati in dettaglio, comprese le forme modulari di Hilbert e le forme modulari di Siegel. Risultati importanti nella teoria includono la formula della traccia di Selberg e la realizzazione da parte di Robert Langlands che il teorema di Riemann-Roch potrebbe essere applicato per calcolare la dimensione dello spazio delle forme automorfe. La successiva nozione di \"rappresentazione automorfa\" si \u00e8 dimostrata di grande valore tecnico per trattare il caso in cui formula_22 \u00e8 un gruppo algebrico, trattato come un gruppo algebrico adelico. Di conseguenza, un'intera filosofia, il programma Langlands, si \u00e8 sviluppata attorno alla relazione tra le rappresentazioni e le propriet\u00e0 aritmetiche delle forme automorfe.\nAlgebre associative.\nIn un certo senso, le rappresentazioni di algebre associative generalizzano sia le rappresentazioni di gruppi che di algebre di Lie. Una rappresentazione di un gruppo induce una rappresentazione di un anello di gruppo o di un'algebra di gruppo corrispondente, mentre le rappresentazioni di un'algebra di Lie corrispondono biiettivamente alle rappresentazioni della sua algebra inviluppante universale. Tuttavia, la teoria delle rappresentazioni di generali algebre associative non ha tutte le belle propriet\u00e0 della teoria delle rappresentazioni dei gruppi e delle algebre di Lie.\nTeoria dei moduli.\nQuando si considerano le rappresentazioni di un'algebra associativa, si pu\u00f2 dimenticare il campo sottostante e considerare semplicemente l'algebra associativa come un anello e le sue rappresentazioni come moduli. Questo approccio \u00e8 sorprendentemente fruttuoso: molti risultati nella teoria delle rappresentazioni possono essere interpretati come casi speciali di risultati sui moduli su un anello.\nAlgebre di Hopf e gruppi quantistici.\nLe algebre di Hopf forniscono un modo per migliorare la teoria delle rappresentazioni delle algebre associative, pur mantenendo la teoria delle rappresentazioni dei gruppi e delle algebre di Lie come casi speciali. In particolare, il prodotto tensoriale di due rappresentazioni \u00e8 una rappresentazione, cos\u00ec come lo spazio vettoriale duale.\nLe algebre di Hopf associate ai gruppi hanno una struttura algebrica commutativa, e quindi le algebre di Hopf generali sono conosciute come gruppi quantici, sebbene questo termine sia spesso limitato a certe algebre di Hopf che sorgono come deformazioni di gruppi o loro algebre inviluppanti universali. La teoria delle rappresentazioni dei gruppi quantici ha aggiunto sorprendenti intuizioni alla teoria delle rappresentazioni dei gruppi di Lie e delle algebre di Lie, ad esempio attraverso la base cristallina di Kashiwara.\nGeneralizzazioni.\nRappresentazioni di insiemi.\nUna \"rappresentazione di insieme\" (nota anche come azione di gruppo o \"rappresentazione di permutazione\") di un gruppo formula_22 su un insieme formula_255 \u00e8 data da una funzione formula_256 da formula_22 a formula_258 l'insieme delle funzioni da formula_255 a formula_260 tale che per ogni formula_32 e per ogni formula_262:\nQueste condizioni e gli assiomi di un gruppo implicano che formula_265 \u00e8 una biiezione (o permutazione) per ogni formula_208 Quindi possiamo definire in modo equivalente una rappresentazione di permutazione come un omomorfismo di gruppi da formula_22 al gruppo simmetrico formula_268 di formula_269\nRappresentazioni in altre categorie.\nOgni gruppo formula_22 pu\u00f2 essere visto come una categoria con un unico oggetto; i morfismi in questa categoria sono solo gli elementi di formula_39 Data una categoria arbitraria formula_272 una \"rappresentazione\" di formula_22 in formula_274 \u00e8 un funtore da formula_22 a formula_276 Un tale funtore seleziona un oggetto formula_255 in formula_274 e un omomorfismo di gruppi da formula_22 ad formula_280 il gruppo degli automorfismi di formula_269\nNel caso in cui formula_274 sia formula_283 la categoria degli spazi vettoriali su un campo formula_15 questa definizione \u00e8 equivalente a una rappresentazione lineare. Allo stesso modo, una rappresentazione di insieme \u00e8 solo una rappresentazione di formula_22 nella categoria degli insiemi.\nPer un altro esempio si consideri la categoria degli spazi topologici, Top. Le rappresentazioni in Top sono omomorfismi da formula_22 al gruppo degli omeomorfismi di uno spazio topologico formula_269\nDue tipi di rappresentazioni strettamente correlate alle rappresentazioni lineari sono:\nRappresentazioni di categorie.\nPoich\u00e9 i gruppi sono categorie, si possono anche considerare rappresentazioni di altre categorie. La generalizzazione pi\u00f9 semplice \u00e8 quella dei monoidi, che sono categorie con un oggetto. I gruppi sono monoidi per i quali ogni morfismo \u00e8 invertibile. I monoidi generali hanno rappresentazioni in qualsiasi categoria. Nella categoria degli insiemi, queste sono azioni di monoidi, ma \u00e8 possibile studiare rappresentazioni di monoidi su spazi vettoriali e altri oggetti.\nPi\u00f9 in generale, si pu\u00f2 allentare l'ipotesi che la categoria rappresentata abbia un solo oggetto. In generale, questa \u00e8 semplicemente la teoria dei funtori tra categorie e si pu\u00f2 dire poco.\nUn caso speciale ha avuto un impatto significativo sulla teoria delle rappresentazioni, vale a dire la teoria delle rappresentazioni dei quiver. Un quiver \u00e8 un grafo orientato (che consente cicli e frecce multiple), ma pu\u00f2 essere trasformato in una categoria (e anche in un'algebra) considerando i cammini nel grafo. Le rappresentazioni di tali categorie/algebre hanno illuminato diversi aspetti della teoria delle rappresentazioni, ad esempio consentendo di ridurre in alcuni casi domande di teoria delle rappresentazioni non semisemplici a un gruppo a domande di teoria delle rappresentazioni semisemplici su un quiver."}
{"id": "1185880", "revid": "113414629", "url": "https://it.wikipedia.org/wiki?curid=1185880", "title": "Praesumptio iuris tantum", "text": "Praesumptio iuris tantum (o iuris sempliciter che \u00e8 la locuzione usata in diritto canonico) \u00e8 una locuzione latina che indica la presunzione giuridica che ammette una prova contraria, prevede cio\u00e8 solo una inversione dell'onere della prova. \nNormalmente nelle cause civili \"onus probandi incumbit actori\", cio\u00e8 tocca a chi fa valere in giudizio un suo diritto provare tutti i fatti materiali posti a base della sua affermazione, mentre ha solo la facolt\u00e0, ma non l'obbligo, di provare il suo diritto perch\u00e9 per quest'ultimo subentra il principio iura novit curia, il magistrato conosce le regole di diritto e pu\u00f2 integrare con le sue conoscenze una eventuale insufficiente prospettazione dei principi di diritto fatta dall'attore. \nL'inversione dell'onere della prova si realizza, ad esempio, in materia di responsabilit\u00e0 contrattuale: chi causa il danno deve provare di aver adottato tutte le misure idonee al fine di evitarlo. Si distingue dalla \"praesumptio iuris et de iure\" che invece \u00e8 una regola assoluta, non vincibile dalla prova contraria."}
{"id": "1185885", "revid": "124191358", "url": "https://it.wikipedia.org/wiki?curid=1185885", "title": "Konzerthaus Berlin", "text": "La Konzerthaus \u00e8 una sala da concerto di Berlino, che si affaccia sulla Gendarmenmarkt, ed \u00e8 nota anche come \"Schauspielhaus\".\n\u00c8 posta sotto tutela monumentale (\"Denkmalschutz\").\nArchitettura.\nL'edificio fu costruito su progetto di Karl Friedrich Schinkel tra il 1818 e il 1821, sulle rovine del \"Teatro Nazionale\" progettato da Carl Gotthard Langhans, distrutto da un incendio nel 1817. L'edificio fu costruito secondo lo stile neoclassico, con mantenimento delle colonne del portico del precedente teatro. Schinkel non progett\u00f2 solo l'edificio, ma ne cur\u00f2 anche l'aspetto interno e tutti i dettagli di arredamento. La facciata presenta un grande portico in stile ionico, con scalinate da cui aveva accesso una parte del pubblico; infatti gli aristocratici avevano un ingresso separato da cui accedere. Sulla stessa facciata vi \u00e8 una scultura raffigurante Apollo che guida un carro trainato da grifoni. Ma l'intero edificio \u00e8 decorato con statue che rimandano alla musica e al teatro; infatti vi sono raffigurazioni delle Muse e di geni musicali. Nella piazza, di fronte alle scalinate d'ingresso vi \u00e8 la statua di Friedrich Schiller, opera di Reinhold Begas. L'edificio sub\u00ec pesanti danni a seguito dei bombardamenti, cos\u00ec da rendere necessario un progetto di restauro che riport\u00f2 all'antico splendore l'edificio, apportando per\u00f2 alcune modifiche alla struttura interna dello stesso edificio."}
{"id": "1185887", "revid": "1632387", "url": "https://it.wikipedia.org/wiki?curid=1185887", "title": "Disturbo bipolare", "text": "I disturbi dello \"spettro bipolare\", ovvero i quadri clinici un tempo indicati col termine generico di \"psicosi maniaco-depressiva\", consistono in sindromi di interesse psichiatrico sostanzialmente caratterizzate da un'alternanza fra le due condizioni contro-polari dell'attivit\u00e0 psichica, il suo eccitamento (la cosiddetta mania) e al rovescio la sua inibizione, ovvero la \"depressione\", unita a nevrosi o a disturbi del pensiero. La diagnosi differenziale \u00e8 principalmente con i disturbi di personalit\u00e0, il disturbo schizoaffettivo, la depressione maggiore unipolare e cause organiche come la demenza frontotemporale (se i sintomi compaiono la prima volta dopo i 50 anni).\nLa disregolazione funzionale si traduce nello sviluppo di alterazioni dell'equilibrio timico (disturbi dell'umore), dei processi ideativi (alterazioni della forma e del contenuto del pensiero), della motricit\u00e0 e dell'iniziativa comportamentale, nonch\u00e9 in manifestazioni neurovegetative (anomalie dei livelli di energia, dell'appetito, del desiderio sessuale, del ciclo-ritmo sonno-veglia).\nNel DSM-IV, i disturbi bipolari comprendono il \"Disturbo bipolare di I tipo\", il \"Disturbo bipolare di II tipo\", il \"Disturbo ciclotimico\" e la categoria, residua, del \"Disturbo bipolare non altrimenti specificato\".\nStoria.\nLe brusche variazioni dell'umore e delle emozioni sono state osservate come parte della vita umana da tempi immemorabili. La parola \"malinconia\" e \"mania\" hanno le loro etimologie nella lingua greca antica. La parola malinconia deriva da \"\u03bc\u03ad\u03bb\u03b1\u03c2\" (\"m\u00e9las\"), che significa \"nero\", e \"\u03c7\u03bf\u03bb\u03ae\" (\"chol\u00e9\") che significa \"bile\" o \"fiele\", ad indicare le origini del termine nelle teorie umorali ippocratiche. Secondo le teorie umorali, la mania derivava o da un eccesso di bile gialla, o da una miscela di bile nera e bile gialla. L'origine linguistica di \"mania\", tuttavia, non \u00e8 chiara. Diverse etimologie sono proposte dal medico romano Celio Aureliano, tra cui il termine greco \u03bc\u03b1\u03bd\u03af\u03b1 (\"mania\"), che significa \"grande angoscia mentale\", e \"manos\" che significa \"rilassato\", che contestualmente approssimano il concetto di un eccessivo rilassamento della mente o dell'anima.\nLa concettualizzazione della malattia maniaco-depressiva pu\u00f2 essere fatta risalire alla met\u00e0 del XIX secolo: il 31 gennaio 1854, Jules Baillarger descrisse all'Accademia Imperiale francese di medicina una malattia mentale che causa oscillazioni bifasiche ricorrenti tra mania e depressione, che esso defin\u00ec \"folie \u00e0 double forme\" (follia a doppia forma). Due settimane pi\u00f9 tardi, il 14 febbraio 1854, Jean-Pierre Falret present\u00f2 una relazione alla stessa Accademia sulla stessa condizione, per cui coni\u00f2 il termine \"folie circulaire\" (follia circolare).\nQuesti studi furono successivamente sviluppati dallo psichiatra tedesco Emil Kraepelin (1856-1926), il quale, usando il concetto di Karl Ludwig Kahlbaum di ciclotimia, suddivise i pazienti in categorie e studi\u00f2 il corso naturale della malattia negli individui non trattati. Introdusse il termine di psicosi maniaco-depressiva, dopo aver constatato che i periodi di malattia acuta, maniacali o depressivi, venivano generalmente intervallati da periodi relativamente privi di sintomi, periodi in cui il paziente era in grado di vivere normalmente.\nIl termine \"psicosi maniaco-depressiva'\" apparve nel 1952, nel primo \"Manuale diagnostico e statistico dei disturbi mentali\" della American psychiatric association, sotto l'influenza delle teorie di Adolf Meyer, che sosteneva che la malattia fosse una reazione di fattori biogenetici alle influenze psicologiche e sociali. La sottoclassificazione del disturbo \u00e8 stata proposta dallo psichiatra tedesco Karl Leonhard nel 1957, che fu anche il primo ad introdurre il termine bipolare (per quelli con episodi maniacali) e unipolare (per quelli con episodi esclusivamente depressivi).\nEpidemiologia.\nL'incidenza di tali disturbi \u00e8 dell'1,2% nel sesso maschile, nel sesso femminile dell'1,8%; durante il corso della vita si arriva al 2%. Per quanto riguarda le forme si osserva che nella forma I l'incidenza \u00e8 pressoch\u00e9 pari fra i due sessi, nella forma II il maggiore impatto \u00e8 sul sesso femminile; invece non vi \u00e8 alcuna differenza in rapporto alle culture e ai gruppi etnici. Il disturbo ciclotimico ha un'incidenza pi\u00f9 bassa (0,4-1%).\nLa tarda adolescenza e la giovinezza sono anni di picco per l'insorgenza del disturbo bipolare, con un esordio maggiore intorno ai 18 anni (per il disturbo ciclotimico 15-20 anni). Dall'inizio del XXI secolo sono aumentati i casi che riguardano l'et\u00e0 infantile. Uno studio ha anche riscontrato che nel 10% dei casi di disturbo bipolare, l'inizio della condizione era avvenuto dopo i 50 anni d'et\u00e0.\nVi sono limitazioni concettuali e metodologiche per una corretta analisi epidemiologica dei risultati. Studi di prevalenza del disturbo bipolare vengono solitamente svolti da personale non medico che segue schemi di intervista fissi e strutturati, cos\u00ec che le risposte alle domande possono accusare una validit\u00e0 limitata. Inoltre, i tassi di diagnosi e prevalenza dipendono dal tipo di approccio tenuto. Sono stati spesso sollevati dubbi circa la possibilit\u00e0 sia di sottodiagnosi che di sovradiagnosi.\nClinica.\nIl disturbo bipolare si caratterizza per lo sviluppo di alterazioni periodiche del livello di attivazione psichica, episodi talora intervallati da periodi asintomatici (eutimia, normotimia o normofor\u00eca), talvolta inquadrati in specifici intervalli di tempo (come accade nel Disordine affettivo stagionale), tra l'altro capaci di cronicizzare in fasi protratte con deterioramento delle condizioni dell'individuo, che va incontro ad un inesorabile scadimento.\nIn realt\u00e0, la sintomatologia affettiva non \u00e8 la manifestazione pi\u00f9 evidente, invece lo sono le conseguenze comportamentali, fra l'altro pi\u00f9 facilmente obiettivabili e - da un punto di vista operativo - pi\u00f9 utili ai fini diagnostici.\nEpisodio maniacale.\nNell'episodio maniacale \u00e8 possibile individuare tre fasi: una d'esordio, una di stato e una di risoluzione. Tra i fattori di rischio di sviluppo dell'eccitamento maniacale nei soggetti vulnerabili vi sono la riduzione del tempo di sonno, l'uso di farmaci (antidepressivi, glucocorticoidi), l'abuso di sostanze psicostimolanti (il caff\u00e8, le anfetamine, la cocaina, etc.).\nSolitamente, la fase d'esordio dell'episodio maniacale \u00e8 pi\u00f9 repentina rispetto a quella della depressione: alcune volte la mania \u00e8 annunciata da sintomi prodromici, ad es. risvegli precoci associati a senso di benessere, di incremento delle energie e di rinnovato ottimismo, che insistono per 3 o 4 giorni, determinando solitamente un incremento della produttivit\u00e0 ed un miglioramento delle \"performance\" pi\u00f9 in generale, altre volte si assiste ad un viraggio dell'umore, fenomeno noto come \"switch espansivo\", che consiste nell'improvviso transito dall'eutimia (o dalla depressione) alla fase di stato della mania, che pu\u00f2 avvenire in poche ore, non di rado dopo una notte insonne.\nLa fase di stato della mania ha una durata mediamente inferiore a quella dell'episodio depressivo e si aggira sui 4-6 mesi. Ad essa segue la fase di risoluzione, in genere piuttosto rapida (giorni, settimane), cui pu\u00f2 far seguito un periodo di eutimia, una nuova fase depressiva, oppure ancora un episodio misto.\nColto nella sua fase di stato, l'episodio maniacale \u00e8 definito dal DSM-IV-TR come:\nNota: Episodi simil-maniacali chiaramente indotti da un trattamento somatico antidepressivo (per es., farmaci, terapia elettroconvulsivante, \"light therapy\") non dovrebbero essere considerati per una diagnosi di Disturbo Bipolare I.\nLa mania \u00e8 dunque una sindrome di eccitamento psicoaffettivo endogeno, ovvero a genesi autoctona, caratterizzata dall'esaltazione morbosa, pervasiva, protratta ed altrimenti ingiustificata, di sentimenti vitali ed emozioni, nonch\u00e9 delle pulsioni istintive. Un tale stato di \"relazione\" patologica si associa tipicamente ad un senso di autostima ipertrofica, di ottimismo e di facilit\u00e0 nel perseguimento dei propri obiettivi, che sottendono sentimenti di sicurezza e di potenza, spesso ostentati.\nLabilit\u00e0 emotiva.\nTuttavia, piuttosto che dall'euforia, l'umore espanso \u00e8 contraddistinto da un aspecifico ampliamento della risonanza affettiva e dalla labilit\u00e0 emotiva, ovvero da una sostanziale instabilit\u00e0 dell'umore. Nell'episodio maniacale sono tutt'altro che rare le oscillazioni contropolari: il paziente, adesso ludico, gioioso, pu\u00f2 rapidamente scivolare verso un cupo pessimismo, per poi tornare altrettanto repentinamente alla pi\u00f9 smodata ilarit\u00e0. Inoltre, bench\u00e9 tendenzialmente socievole e comunicativo, qualora contrastato pu\u00f2 facilmente divenire polemico, irascibile, aggressivo o addirittura violento. L'aspetto peculiare della labilit\u00e0 emotiva maniacale \u00e8 ben inquadrato dalla frase di Schule, il quale affermava come nulla fosse durevole in mania se non la trasformazione.\nTachipsichismo.\nCaratteristica dell'episodio maniacale \u00e8 inoltre l'accelerazione del flusso ideativo (tachipsichismo), che \u00e8 il prodotto di una facilitazione dei processi associativi. D'altro canto, se a un livello moderato di eccitamento le associazioni rispettano i principi elementari della logica, in un momento di gravit\u00e0 successivo si pu\u00f2 riscontrare il cosiddetto allentamento dei nessi associativi: i collegamenti tra le idee tendono a farsi pi\u00f9 superficiali, magari realizzandosi per rima o per somiglianza fonetica. Nelle forme pi\u00f9 severe accelerazione ideativa ed allentamento dei nessi associativi possono giungere a configurare la cosiddetta \"fuga delle idee\" (o pensiero fuggente), in cui si assiste allo smarrimento della tendenza determinante del flusso ideico, ovvero alla perdita della direzionalit\u00e0. Nei gradi estremi di fuga delle idee si perde ogni residuo legame di concatenazione, ci\u00f2 che configura il cosiddetto \"pensiero scucito\" e che esita nella peculiare \"insalata di parole\".\nNelle forme pi\u00f9 gravi di mania \u00e8 frequente il rilievo di una riduzione della capacit\u00e0 attentiva: il \"focus\" si sposta continuamente ed \u00e8 spesso catturato da stimoli secondari o irrilevanti rispetto agli obiettivi prefissati. Di fatto, questa marcata distraibilit\u00e0 costituisce motivo di profonda perturbazione di ogni attivit\u00e0 finalizzata.\nMania delirante.\nLa ricca produzione ideativa del paziente maniacale, talora spinta sino all'ideorrea, converge su alcuni contenuti ad impronta espansiva: frequenti sono i progetti vanagloriosi, i temi di grandezza, la millanteria, la fabulazione ludico-fantastica. In alcuni casi i temi di grandezza assumono intensit\u00e0 delirante. Abbiamo allora:\nLa mania si manifesta anche sul piano volitivo e motivazionale, caratterizzandosi per un marcato incremento dell'iniziativa, ovvero un'esasperata spinta verso l'azione. In effetti, se l'inibizione rappresenta l'esito comportamentale caratteristico della depressione, nella mania, controparte speculare, la diagnosi \u00e8 sovente resa possibile dalle manifestazioni di disinibizione e attivazione comportamentale.\nSindrome da eccitamento psicomotorio.\nLa sindrome di eccitamento coinvolge caratteristicamente anche la sfera motoria: il paziente in stato maniacale mostra una mimica e una gestualit\u00e0 accentuate, iperespressive, teatrali, associate a una motricit\u00e0 vivace e accelerata, che pu\u00f2 oscillare fra la semplice irrequietezza motoria e l'agitazione franca. L'eloquio, rapido e sostenuto, \u00e8 spesso interrotto da esclamazioni, turpiloquio, giochi di parole e audaci battute di spirito. L'incrementata pressione del linguaggio (\"spinta a parlare\"), che si manifesta con loquacit\u00e0, prolissit\u00e0, logorrea, pu\u00f2 spingersi fino a configurare il cosiddetto \"fiume di parole\". In tali circostanze il paziente tende a scivolare di digressione in digressione in una progressiva rotta di deriva.\nLa festinazione ideo-verbo-motoria si inserisce in una pi\u00f9 generica tendenza all'iperattivit\u00e0. Questa, se non esasperata, pu\u00f2 di fatto condurre a un aumento della produttivit\u00e0 e delle \"performance\" ma, quando troppo accentuata, implica una progressiva disorganizzazione del comportamento, fino a concludere nel cosiddetto affaccendamento afinalistico.\nTra le manifestazioni comportamentali osservabili nella mania abbiamo inoltre l'incremento della progettualit\u00e0, il coinvolgimento in attivit\u00e0 ad alto tenore di rischio, associato a sottovalutazione delle possibili conseguenze negative, la prodigalit\u00e0, ovvero la tendenza ad effettuare spese inutili o eccessive, l'abuso di sedativi e psicostimolanti, l'aggressivit\u00e0 verbale e/o fisica, che pu\u00f2 sfociare nelle crisi clastiche o pantoclastiche del furore maniacale, come la violenza eterodiretta, l'intrusivit\u00e0 e altri comportamenti inadeguati nelle relazioni interpersonali: il paziente tende infatti a divenire inopportuno e privo di ritegno, mostrandosi disinibito, volgare e talora sessualmente promiscuo.\nSul piano somatico e neurovegetativo sono caratteristici il senso di benessere fisico, la ridotta sensibilit\u00e0 al caldo e al freddo, agli stimoli dolorosi, l'aumento dei livelli di energia, che si riflette in un'apparente instancabilit\u00e0, il ridotto bisogno di sonno, che pu\u00f2 spingersi fino all'insonnia totale, l'accentuazione della libido, fino alla \"satiriasi\" nel maschio e alla \"ninfomania\" nella femmina.\nCarlson &amp; Goodwin (1973) hanno proposto di dividere il periodo di stato maniacale in tre stadi a gravit\u00e0 crescente:\nTali stadi sono talora osservabili durante il decorso di un singolo episodio maniacale; purtroppo, la transizione dall'una all'altra fase avviene in tempi variabili da caso a caso e in molti casi rimane misconosciuta fino alle forme pi\u00f9 eclatanti.\nEpisodio misto.\nRiportiamo di seguito i criteri diagnostici DSM-IV-TR per l'episodio misto:\nSi noti che gli episodi simil-misti indotti da un trattamento somatico antidepressivo (per es., farmaci, terapia elettroconvulsivante, \"light therapy\") non dovrebbero essere considerati per formulare una diagnosi di \"disturbo bipolare I\".\nLa definizione del DSM-IV-TR\u00a0\u2013 che descrive l'episodio misto come uno stato affettivo morboso generato dalla perfetta commistione di sintomi eccitativi (es. i disturbi deliranti del pensiero associati a sintomi depressivi oppure umore espanso e assenza di pensieri deliranti) \u2013 \u00e8 riduttiva e conduce a una sottostima della condizione. In realt\u00e0 gli stati misti costituirebbero l'espressione centrale del Disturbo Bipolare, essendo la pi\u00f9 comune forma di presentazione della malattia (e che reca le peggiori implicazioni prognostico-terapeutiche). \u00c8 pertanto opportuno fornire una descrizione pi\u00f9 realistica della condizione, che si caratterizza piuttosto per il disarmonico accoppiamento di eccitamento e inibizione a carico di umore, ideazione e (psico) motricit\u00e0, ovvero da un diverso livello di attivazione (e di polarit\u00e0 opposta) per le succitate funzioni psichiche. Il SNC non \u00e8 dunque globalmente in uno stato di contemporanea sovrastimolazione e depressione \u2013 peraltro difficile da concepire \u2013 bens\u00ec in una condizione di inconciliabilit\u00e0 del livello di attivazione delle diverse strutture nervose che si suppone sottendano specifiche funzioni psichiche.\nAlcuni pazienti maniaco-depressivi mostrano ricadute affettive esclusivamente del tipo misto, cio\u00e8 soggetti nei quali non vengono mai a realizzarsi i quadri di mania euforica e di depressione melanconica tipici. Secondo alcuni autori questi soggetti rappresenterebbero in realt\u00e0 la maggior parte dei pazienti maniaco-depressivi. L'insorgenza degli stati misti, in alcuni casi spontanea, \u00e8 favorita dall'abuso di sedativi (alcool, benzodiazepine, barbiturici) e psicostimolanti (cocaina, amfetamine). Nella pratica clinica pu\u00f2 costituire l'esito indesiderato di una terapia antidepressiva. Esso rappresenta la condizione psicopatologica a pi\u00f9 alto rischio suicidario; \u00e8 stato stimato che la maggior parte dei tentativi di suicidio venga attuata durante le fasi miste piuttosto che nel contesto di un episodio depressivo; in esso l'inibizione ideativa e psicomotoria sono di solito tali da frenare qualsiasi tipo di iniziativa, per quanto virtualmente desiderata. Pertanto sono particolarmente a rischio quegli stati misti caratterizzati da depressione dell'umore associata a disinibizione psicomotoria. \u00c8 in queste condizioni, spesso associate a ideazione delirante, che possono essere progettati e realizzati i cosiddetti \u201csuicidi allargati\u201d, ovvero estesi a familiari e talora effettuati con intento salvifico.\nStati misti transitori sono facilmente osservabili nelle fasi di transizione tra episodi maniacali e depressivi puri o viceversa, in quanto il cambio delle funzioni psichiche coinvolte pu\u00f2 verificarsi in \"scostamento di fase\". Si tratta spesso di condizioni a elevata instabilit\u00e0, caratterizzate da rapide oscillazioni dell'umore, in cui si alternano euforia, disforia, ansia terrifica e depressione, fino alla paralisi emotiva (perplessit\u00e0), a fluttuazioni di energia e iniziativa (psicomotricit\u00e0), prima nel senso dell'inibizione e fino all'arresto motorio, poi verso la disinibizione della sfera istintivo-pulsionale e motoria, con irrequietezza, eccitamento o agitazione psicomotoria, infine oscillazioni della produttivit\u00e0 del pensiero tra l'affollamento ideico (ideorrea), la fuga delle idee e la paralisi ideativa (stupor). In tali circostanze non \u00e8 insolito lo sviluppo di una fenomenica psicotica (deliri, allucinazioni) o sintomi fisici di tipo ansioso come balbuzie, come accade anche nella fase depressiva grave. A questo proposito \u00e8 stato stimato che le forme psicotiche possano rappresentare anche il 50% degli stati misti e che non di rado vadano incontro alla cronicizzazione, quando per stati misti cronici si intendono forme \u201ccristallizzate\u201d con durata di almeno 2 anni. \u00c8 bene sottolineare che questi quadri pongono spinosi problemi di diagnosi differenziale con i disturbi dello spettro schizofrenico.\nEpisodio ipomaniacale.\nSecondo il DSM-IV-TR, l'episodio ipomaniacale \u00e8 definito come:\nNota: episodi simil-ipomaniacali chiaramente indotti da un trattamento somatico antidepressivo (per es., farmaci, terapia elettroconvulsivante, \"light therapy\"), non dovrebbero essere considerati per la diagnosi di \"disturbo bipolare II\".\nL'episodio ipomaniacale non dovrebbe essere confuso con gli intervalli liberi, ovvero con le giornate di eutimia che seguono la risoluzione di un episodio depressivo maggiore.\nLa discriminazione tra mania ed ipomania codificata dal DSM-IV \u00e8 in realt\u00e0 alquanto artificiosa poich\u00e9 si basa su mal quantificabili criteri di gravit\u00e0 e di durata: affinch\u00e9 si possa diagnosticare un'\u201cipomania\u201d, \u00e8 ad es. necessario che la condizione si protragga per almeno 4 giorni, ci\u00f2 che esclude tutti quegli episodi ipomaniacali (documentati) di durata compresa tra 1 e 3 giorni, conducendo inevitabilmente ad una sottostima del fenomeno. Per la mania \u00e8 invece necessaria una durata pari ad almeno una settimana, sempre che la gravit\u00e0 della condizione non sia tale da richiedere l'ospedalizzazione, nel qual caso \u00e8 sufficiente una durata inferiore. \u00c8 evidente che si tratta di una soglia diagnostica convenzionale piuttosto arbitraria. Un siffatto \u201ccut-off\u201d sar\u00e0 scarsamente attendibile in quanto risente inevitabilmente della sensibilit\u00e0 del clinico, del livello intellettivo e della personalit\u00e0 premorbosa del paziente, del supporto familiare, dell'influsso socio-culturale, sempre pi\u00f9 difficile da valutare in una popolazione multietnica.\nSe \u00e8 vero che la polarit\u00e0 espansiva \u00e8 piuttosto sfumata, d'altro canto la sintomatologia depressiva pu\u00f2 essere altrettanto intensa rispetto al I tipo, per cui sono frequenti tematiche autolesive, ideazione suicidaria e tentativi di suicidio. I pazienti bipolari di tipo II mostrano sovente una vena artistica ed inclinazioni creative. Sono personaggi eccentrici tendenti a condurre una vita \u201ctempestosa\u201d e talora ad assumere comportamenti socialmente indesiderati. Rispetto al I tipo, le ripercussioni affettive, sociali e lavorative sono generalmente di minor rilievo: tendenzialmente negative qualora prevalgano impulsivit\u00e0 ed irritabilit\u00e0, addirittura positive, specialmente per quanto concerne la produttivit\u00e0 lavorativa e le performance psicofisiche in generale, quando si realizzano fasi ipomaniacali stabili, durante le quali il soggetto si presenta brillante, iperattivo, difficilmente stancabile e con un ridotto bisogno di sonno. In questi soggetti sono di frequente riscontro l'abuso di alcool ed altre sostanze e la comorbilit\u00e0 coi disturbi d'ansia, in particolare col disturbo di panico, col disturbo ossessivo-compulsivo e con la fobia sociale.\nIn passato, la distinzione dicotomica tra disturbi dell'umore unipolari e bipolari ha riscosso ampio consenso tra ricercatori e clinici. Tuttavia, svariati pazienti considerati affetti da depressione unipolare tendono a virare verso l'ipomania se curati con antidepressivi, fino a rendere necessario l'utilizzo di stabilizzatori dell'umore. Oggi molti autori considerano tali casi alla stregua di disturbi bipolari del II tipo. Si ritiene inoltre che svariate diagnosi di disturbo unipolare siano fondate su omissioni nella raccolta dei dati: la descrizione di una fase espansiva non \u00e8 facile da ottenere in anamnesi, poich\u00e9 molti pazienti la considerano quale standard di normalit\u00e0 delle loro performance, quindi come il benessere psicofisico, lo stato di salute da recuperare. \u00c8 per questo che molte volte la natura bipolare di un disturbo affettivo si rende manifesta per la prima volta durante la terapia con antidepressivi.\nIn breve, fra i depressi considerati \u201cunipolari\u201d (secondo alcuni autori oltre il 50%), molti potrebbero essere classificati come bipolari di II tipo, pseudo-unipolari e bipolari \u201csoft\u201d, ovvero come forme di bipolarit\u00e0 attenuata, gravata tuttavia da un carico di comorbidit\u00e0 paragonabile al I tipo.\nEpisodio depressivo maggiore (EDM).\nConsiste in un singolo episodio depressivo di intensit\u00e0 lieve, moderata o grave, con o senza sintomi psicotici (allucinazioni, deliri).\n\u00c8 in assoluto il disturbo dell'umore pi\u00f9 frequente: nel corso della vita, la probabilit\u00e0 di sviluppare un EDM oscilla tra il 10 ed il 25% nelle donne e tra il 5 ed il 12% nei maschi. Inoltre, sono tutt'altro che rare le recidive, con una probabilit\u00e0 calcolata intorno al 50% nei primi 2 anni di malattia ed intorno al 78% nei dieci anni successivi. \u00c8 bene sottolineare che in circa il 50% dei casi la Depressione Maggiore rappresenta soltanto la modalit\u00e0 di esordio di un disturbo affettivo pi\u00f9 complesso.\nNel corso dell'episodio depressivo si possono individuare una fase d'esordio, che \u00e8 pi\u00f9 spesso progressiva ed \u00e8 frequentemente preannunciata da disturbi del pattern ipnico.\nAll'esordio segue la cosiddetta fase di stato, che nel soggetto non sottoposto ad alcun trattamento mostra una durata media complessiva pari a 6-8 mesi ed \u00e8 caratterizzata dalla maggiore espressivit\u00e0 sintomatologica.\nIl periodo di stato esita infine nella fase di risoluzione, che pu\u00f2 essere pi\u00f9 rapida dell'esordio ed \u00e8 spesso preannunciata dalla normalizzazione del pattern ipnico.\nNella sua fase di stato, questa condizione \u00e8 ben descritta dai criteri diagnostici del DSM-IV-TR per l'episodio depressivo maggiore:\nMolto spesso \u00e8 il paziente stesso ad avvertire la differenza fra la normale tristezza e la depressione: in effetti l'umore depresso \u00e8 pi\u00f9 intenso, persistente, fisso ed \u00e8 scarsamente sensibile alle sollecitazioni esterne.\nL'altro sintomo nucleare della depressione \u00e8 rappresentato dalla dimensione ipoedonismo-anedonia, rispettivamente riduzione od abolizione della capacit\u00e0 di provare piacere per le attivit\u00e0 che di norma costituiscono fonte di gratificazione per lo stesso paziente. La perdita di piacere si accompagna inevitabilmente ad una contrazione degli interessi abituali, che pu\u00f2 spingersi fino alla loro perdita. Parallelamente si registra una riduzione della spinta motivazionale, che si riflette in una contrazione o nell'abolizione di volont\u00e0 ed iniziativa, fenomeni rispettivamente noti con i termini ipobulia ed abulia. Caratteristica a questo proposito \u00e8 la difficolt\u00e0 o l'incapacit\u00e0 di prendere decisioni.\nPeculiare della variante melanconica \u00e8 la contrazione della risonanza affettiva, ovvero una riduzione della gamma emotiva in risposta agli avvenimenti, che nei casi pi\u00f9 pronunciati pu\u00f2 giungere alla spiacevole sensazione di non riuscire pi\u00f9 a provare sentimenti. Questa penosa sensazione di \u201cipo-anestesia\u201d affettiva viene indicata col termine di sentimento della mancanza di sentimenti,\u201d sintomo che il soggetto vive con disagio, spesso facendosene una colpa. Al contrario, nella depressione \u201catipica\u201d la reattivit\u00e0 emotiva \u00e8 conservata o addirittura esacerbata.\nBradipsichismo.\nIl paziente pu\u00f2 inoltre mostrare un variabile grado di rallentamento psichico (bradipsichismo), che pu\u00f2 spingersi sino all'arresto. Il depresso tende ad insistere su pochi contenuti, sui quali rimugina in chiave pessimistica. La polarizzazione del pensiero \u00e8 incentrata su temi ricorrenti e caratteristici come ad es. idee di autosvalutazione, di inadeguatezza e indegnit\u00e0, fondamentalmente correlate alla contrazione dell'autostima, temi colpa, di inutilit\u00e0, di sconfitta, idee di impoverimento, di miseria e di rovina, temi di inguaribilit\u00e0, pensieri di morte, propositi suicidi etc\u2026\nDepressione grave.\nDi fatto, in alcuni casi il paziente passa da un'ideazione prevalente al delirio franco, ovvero alla ferma convinzione, sostenuta con caparbia tenacia nonostante ogni prova del contrario, ci\u00f2 che configura la cosiddetta depressione psicotica. Generalmente il contenuto dei deliri tender\u00e0 ad essere congruo, ovvero in linea con la polarit\u00e0 affettiva, cos\u00ec come nella mania si trovano deliri megalomaniaci, nella fase depressiva sono caratteristici ad esempio i deliri di colpa od autoaccusa (il paziente pu\u00f2 ritenersi responsabile di fatti non commessi o per mancanze veniali), i deliri di miseria, di povert\u00e0 o di rovina (il paziente \u00e8 convinto di essere economicamente compromesso o di essere caduto in disgrazia), i deliri ipocondriaci (che consistono nell'assoluta convinzione di essere affetto da una terribile malattia, in assenza di lesioni somatiche obiettivamente rilevabili), fino a sconfinare in disturbo somatoforme, disturbo da conversione psicosomatico, parassitosi allucinatoria, etc.\nSul piano motorio, la depressione e in specie le gravi forme melanconiche, pu\u00f2 associarsi ad un variabile grado di compromissione della motricit\u00e0 intenzionale. Si possono infatti rilevare inerzia motoria, rallentamento (bradicinesia e acinesia), talora spinto fino all'arresto motorio, come nella grave condizione dello stupor depressivo. Sono inoltre presenti gestualit\u00e0 ipomobile, andatura lenta e strascicata, eloquio rallentato, monotono, riduzione della mimica facciale (\"facies ipomimica\") od espressioni caratteristiche del volto: si ricorda ad es. il cosiddetto \u201comega depressivo\u201d, tracciato dal corrugarsi della fronte in un'espressione di sofferenza che ricorda l'omonima lettera greca. A volte compare balbuzie e altri sintomi fisici derivanti da ansia presenti anche nell'episodio misto.\nDepressione catatonica.\nIl paziente bipolare pu\u00f2 giungere, in fase depressiva, anche oltre la depressione melanconica, fino alla depressione catatonica, una forma rara e grave di depressione maggiore che coinvolge principalmente disturbi del comportamento motorio e altri sintomi (apatia, abulia, disforia, distimia...), pi\u00f9 che tristezza vera. L'individuo appare muto, a volte anche disartrico (non afasico) e quasi soporoso, rimane immobile o mostra movimenti senza uno scopo o addirittura bizzarri, con muscolatura a volte rigida e mutacismo (difficolt\u00e0 da parte del soggetto malato nel pronunciare le consonanti labiali).\nSintomi catatonici si verificano anche nella schizofrenia o durante gli episodi maniacali o possono essere causati da sindrome neurolettica maligna, e anche solo accentuati da alcuni farmaci (iatrogeni), pi\u00f9 facilmente durante la fase depressiva: altri sintomi sono rigidit\u00e0 plastica, ripetizione automatica di parole (ecolalia), in alcuni casi l'immobilit\u00e0 viene improvvisamente interrotta da forti tremori, da agitazioni (acatisia) e talvolta da fughe. La postura \u00e8 fissa, i movimenti stereotipati, \u00e8 presente ecoprassia. Il paziente assume sembianze da statua, con immobilit\u00e0, inespressivit\u00e0, inaccessibilit\u00e0. Per la possibilit\u00e0 di confusione, bisogna fare attenzione nella diagnosi poich\u00e9 nella depressione psicomotoria la mimica \u00e8 rallentata ma resta comunque fissa su un'espressione sofferente, a differenza del parkinsonismo che ha una mimica inespressiva e una rigidezza superiore; occorre fare diagnosi differenziale col parkinsonismo iatrogeno nei pazienti bipolari in fase depressiva che utilizzino neurolettici, o con neurolettici e antidepressivi se presentano solo acatisia.\nTale inattivit\u00e0 \u00e8 per\u00f2 solo apparente, in quanto \u00e8 invece sostenuta da un intenso impegno di opposizione negativista, che pu\u00f2 andare dallo sforzo di tensione muscolare al mutismo e al rifiuto di alimentarsi. Frequenti nella depressione catatonica sono anche i fenomeni di catalessia. In caso di episodi maniacali acuti e deliranti \u00e8 pi\u00f9 probabile che l'episodio depressivo seguente sia grave.\nLa depressione differisce dalla comune tristezza fisiologica anche per l'intervento di peculiari alterazioni neurovegetative, tra le quali disordini del sonno (insonnia terminale, ovvero risvegli precoci, versus ipersonnia, come osservato nella depressione melanconica ed \u201catipica\u201d, rispettivamente), alterazioni dell'appetito (iporessia-anoressia, versus iperfagia), deficit della libido (desiderio ipoattivo, anorgasmia, disturbi dell'erezione fino all'impotenza sessuale), variazioni circadiane dei livelli di energia (miglioramento serotino versus peggioramento serotino nella depressione melanconica rispetto a quella atipica). Sono inoltre possibili segni e sintomi somatici quali stipsi, diminuzione od arresto del flusso mestruale, cefalea, dispepsia, disturbi genitourinari, dolore psicogeno; secondo alcuni autori questi sintomi sostituirebbero le manifestazioni affettive, costituendo i cosiddetti \u201cequivalenti depressivi\u201d. Si tratterebbe cio\u00e8 di forme di depressione mascherata in cui il sintomo fisico nasconde il colorito triste dell'umore.\nInnegabile il substrato organico della depressione, come dimostrato dallo sviluppo di manifestazioni fisiche obiettivabili, segni che certuni autori considerano alla stregua di marker biologici della depressione melanconica; tali sono ad es. il rallentamento delle risposte vasomotorie e l'ipotensione ortostatica in particolare, i disturbi del pattern ipnico (ridotta latenza REM, come evidenziato dal tracciato polisonnografico), l'alterazione del test di soppressione al desametazone, la disregolazione dei ritmi cronobiologici circadiani come ad es. l'anticipo di fase, che poi giustificherebbe l'insonnia terminale (risvegli precoci). Nella depressione melanconica l'orologio biologico (attivit\u00e0 ritmico-periodica del nucleo soprachiasmatico dell'ipotalamo) e le funzioni neurovegetative da esso regolate tendono infatti ad anticipare il ciclo luce-buio, mentre normalmente avverrebbe perfettamente il contrario.\nDall'analisi delle manifestazioni neurovegetative emergono elementi distintivi di due forme depressive sostanzialmente differenti: la depressione \u201cendogena o melanconica\u201d e la depressione \u201creattiva od atipica\u201d. Infatti, mentre la melanconia si caratterizza per la cosiddetta alternanza diurna classica, ovvero la tendenza al miglioramento serotino di umore, energie ed iniziativa, la depressione atipica disvela un'alternanza diurna inversa, ovvero un'opposta tendenza al peggioramento serotino. Inoltre, se nella melanconia si ha iporessia od anoressia, nelle forme atipiche si ha piuttosto iperfagia, con \"craving\" (ovvero desiderio incoercibile) per i carboidrati, i dolci ed il cioccolato in particolare. La depressione \u201catipica\u201d \u00e8 inoltre caratterizzata da ipersonnia piuttosto che insonnia, con esasperazione del ritardo di fase nel ciclo sonno-veglia, astenia con senso di paralisi plumbea degli arti. Tuttavia, la differenza pi\u00f9 importante tra le forme depressive classiche e quelle atipiche consisterebbe nella reattivit\u00e0 dell'umore, che in queste ultime risulta essenzialmente conservata.\nLa fase depressiva del disturbo bipolare presenta sintomi diversi dalla classica depressione maggiore. Come incidenza, si evidenziano maggior rischio di eventi psicotici, maggiore inclinazione al suicidio e maggior rischio di assunzione di sostanze stupefacenti e/o alcool.\nIl problema della depressione ricorrente.\nLe forme depressive ricorrenti (almeno due episodi depressivi in anamnesi, separati da un periodo di benessere anche soltanto parziale di durata non inferiore ai due mesi) richiedono particolare attenzione, in quanto potrebbero celare un disturbo bipolare misconosciuto. In effetti, molte di queste forme andrebbero ragionevolmente considerate alla stregua di disturbi pseudo-unipolari. Di fatto, secondo le pi\u00f9 recenti tendenze della ricerca, che sembrano riallinearsi alle posizioni della psichiatria classica europea, le forme ricorrenti che pur non manifestano un decorso francamente maniaco-depressivo, sarebbero pi\u00f9 correttamente da inquadrare nel contesto dei disturbi dello spettro bipolare. Una tale conclusione ha una valenza tutt'altro che speculativa, poich\u00e9 si riflette in una diversa prognosi e soprattutto comporta un approccio terapeutico differente e specifico.\nDiagnosi.\nNon vi \u00e8 alcun chiaro consenso su quanti tipi di disturbo bipolare esistano. Nel DSM-IV-TR e nell'ICD-10, il disturbo bipolare \u00e8 concettualizzata come uno spettro di disturbi che si verificano in un \"continuum\". La discriminazione fra i vari sottotipi clinici dello spettro bipolare avviene sostanzialmente sulla base del decorso e della connotazione sintomatologica delle fasi affettive intercorrenti (od anamnesticamente raccolte). Il DSM-IV-TR elenca tre sottotipi specifici:\nDiagnosi differenziale.\nVi sono molte altre condizioni mentali che possono comportare sintomi simili a quelli del disturbo bipolare. Tra di essi la schizofrenia, sindrome da deficit di attenzione e iperattivit\u00e0 (ADHD) e disturbi di personalit\u00e0 come il disturbo borderline di personalit\u00e0.\nIn et\u00e0 matura (di solito dopo i 50 anni, specialmente se il paziente non ha mai sofferto in precedenza di disturbi psichici o se non soffre di patologie genetiche neurologiche) la diagnosi differenziale va fatta anche con alcuni malattie neurodegenerative che causano sbalzi di umore e cambio improvviso della personalit\u00e0, come la demenza frontotemporale.\nEziologia.\nLe cause ipotizzate per il disturbo bipolare sono eterogenee e comprendono fattori biologici, genetici e ambientali.\nFattori genetici.\nNumerosi studi hanno evidenziato che \u00e8 una malattia fortemente genetica; un maggiore fattore di rischio nella forma I, nella quale l'incidenza \u00e8 di 8-18 volte maggiore. I cromosomi indagati in cui si \u00e8 riscontrata una connessione sono il 5 l'11 e l'X.\nLa malattia risulta avere origini fortemente genetiche. Pamela Sklar e il suo team hanno identificato una variante genetica del gene Odz4 associata a questo disturbo. La scoperta di nuove varianti genetiche associate con la schizofrenia e il disturbo bipolare \u00e8 descritta sulla rivista \u201cNature Genetics\u201c, Anche se il primo linkage genetico per la sindrome maniacale venne scoperto nel 1969, gli studi sul linkage si sono rivelati inconsistenti.\nGli studi di linkage genetico possono essere seguiti dalla ricerca di disequilibri del linkage tramite la mappatura fine all'interno di un singolo gene, ed in seguito tramite la determinazione della sequenza del DNA; utilizzando questo approccio, cambi di paia di base del DNA, con effetto causale, sono stati segnalati per i geni P2RX7 e TPH1. Un tema di particolare interesse \u00e8 quello dei fenotipi di disturbo bipolare, come l'esordio precoce, il comportamento suicidario e i disturbi di personalit\u00e0.\nPer quanto riguarda l'esordio precoce (prima dei 16 anni), questo \u00e8 stato associato al gene HTR2C, mentre il comportamento suicidario a TPH, 5HTT e 5HT2A.\nRecenti meta-analisi degli studi sul linkage hanno rilevato la mancanza di variazioni significative ad ampio livello genomico, oppure, utilizzando una metodologia diversa, soltanto due picchi significativi a livello genomico, sul cromosoma 6q e sul 8q21. Gli studi di associazione genetica non hanno portato a identificare un focus consistente, dato che ogni studio ha identificato un nuovo locus, senza che nessuno dei loci precedentemente identificati fosse replicato.\nLe ricerche hanno fatto scoprire un polimorfismo a singolo nucleotide nel DGKH; un locus in una regione ricca di geni con grande disequilibrio di linkage (Linkage Disequilibrium) sul cromosoma 16p12; e un polimorfismo a singolo nucleotide nel MYO5B..\nUn confronto di questi studi, combinato con un nuovo studio, suggeriva l'associazione con ANK3 e CACNA1C, che si ritiene attualmente siano correlati ai canali del calcio e del sodio. Diverse scoperte indicano fortemente un'eterogeneit\u00e0, con diversi geni implicati in diverse famiglie.\nNumerosi studi specifici hanno trovato vari link specifici. L'et\u00e0 avanzata dei genitori al momento del concepimento \u00e8 stata collegata in qualche modo all'aumento del rischio di disturbo bipolare nella discendenza, fatto consistente con l'ipotesi dell'aumento di nuove mutazioni. Una revisione mirante ad identificare le scoperte pi\u00f9 consistenti suggeriva diversi geni correlati alla serotonina (SLC6A4 e TPH2), alla dopamina (DRD4 e SLC6A3), al glutammato (DAOA e DTNBP1), alle vie metaboliche implicate nella crescita o manutenzione della cellula (NRG1, DISC1 e BDNF), anche se ha constatato la possibilit\u00e0 di un alto rischio di falsi positivi nella letteratura pubblicata. \u00c8 stato anche suggerito che probabilmente singoli geni abbiano soltanto un piccolo effetto e siano coinvolti in qualche aspetto relativo al disturbo bipolare (e ad un ampio aspetto di quello che definiamo il \"normale\" comportamento umano) piuttosto che al disordine in s\u00e9 stesso.\nFattori ambientali.\nIl disturbo pu\u00f2 essere innescato in soggetti predisposti da eventi sociali forti, tali da indurli a creare universi paralleli nelle sfere affettive o lavorative, generando l'uno sempre l'ansia dell'assenza dell'altro: un universo associato alla normalit\u00e0, l'altro all'evasione. Secondo le ipotesi pi\u00f9 accreditate, i vari fattori interagiscono determinando uno squilibrio delle funzioni dei neurotrasmettitori all'interno di alcune specifiche zone del cervello, con un'alterazione a favore della trasmissione eccitatoria (episodi a carattere ipomaniacale o maniacale) o inibitoria (episodi a carattere depressivo).\nFattori psicosociali, quali abusi durante l'infanzia, lutti e gravi perdite affettive, shock sentimentali e problemi finanziari o lavorativi possono innescare nei soggetti predisposti il processo che d\u00e0 origine alla malattia.\nLa predisposizione \u00e8 correlata con l'ereditariet\u00e0 o alla persistenza di stimoli esogeni forti. Dunque la predisposizione non necessariamente si esplica nello sviluppo della malattia, poich\u00e9 l'assenza di forti stress nell'esperienza dell'individuo predisposto potrebbe evitare l'insorgenza dei sintomi. Una volta che il disturbo si \u00e8 ormai instaurato, gli episodi di entrambe le polarit\u00e0 tendono a presentare ricorrenze, sia spontanee, sia in relazione a vari stress psicologici associati ad ansie e sindromi compulsive, sociali, fisici ed in relazione ai ritmi biologici.\nTerapia.\nNon si conosce una cura definitiva per il disturbo bipolare. Tuttavia tale condizione pu\u00f2 essere tenuta sotto controllo ed i pazienti bipolari possono condurre una vita normale e produttiva. Occorre tenere presente che il trattamento farmacologico non deve essere prolungato oltre il necessario per evitare che vi siano effetti negativi pericolosi.\nIl successo della terapia \u00e8 direttamente correlato alla disponibilit\u00e0 del paziente ma anche nell'ambiente in cui il paziente stesso vive. \u00c8 vero che spesso il paziente rifiuta le cure, in quanto non riconosce di essere malato, o le sospende una volta dimesso ma \u00e8 anche vero che chi soffre di disturbo bipolare \u00e8 particolarmente vulnerabile allo stress dell'ambiente in cui vive.\nTerapia farmacologica.\nUn farmaco con azione stabilizzante dell'umore potrebbe essere definito idealmente come attivo nel trattare entrambe le fasi del disturbo e nel prevenire le ricadute. Nella pratica si utilizzano definizioni pi\u00f9 estensive, che comprendono farmaci attivi nel prevenire alcune recidive senza incrementare l'incidenza di recidive di polarit\u00e0 opposta.\nNelle linee guida internazionali sono i sali di litio (in genere carbonato di litio) il farmaco di prima scelta che previene l'esordio nel 60-70% dei casi.\nCapisaldi del trattamento sono in effetti gli stabilizzatori dell'umore (litio, la cui somministrazione pu\u00f2 durare anche anni, da 5 a 10 e, se venisse interrotta e poi ripresa, l'effetto sarebbe diverso). I suoi effetti collaterali includono nausea, polidipsia, poliuria, ipotiroidismo, iperparatiroidismo e deficit a livello cognitivo. Occorre fare attenzione alla quantit\u00e0 somministrata in quanto \u00e8 possibile che insorga un'intossicazione. Si parla di intossicazione da litio quando si superano i valori di 1,5 mEq/l. La pericolosit\u00e0 dell'intossicazione risiede nella circostanza che, oltre ai normali effetti collaterali (atassia, vertigini), pu\u00f2 condurre al delirio e alla morte.\nLa lamotrigina (Lamictal), anch'essa appartenente alla classe degli anticonvulsivanti, svolge invece una prevalente funzione di prevenzione delle ricadute depressive, tanto da essere classificata da alcuni autori come un antidepressivo. Il meccanismo con cui tutti questi farmaci riescono a stabilizzare l'umore non \u00e8 ancora del tutto chiaro. In alcuni casi gli anticonvulsivanti possono comportare risultati migliori del litio (e possono essere associati ad esso).\nAltri farmaci.\nL'acido valproico, l'oxcarbazepina e la carbamazepina riducono l'intensit\u00e0 e la frequenza delle crisi, sia maniacali compulsive sia depressive ed ansiogene. I neurolettici possono provocare discinesia tardiva, la sindrome neurolettica maligna, e aumentano la tossicit\u00e0 del litio nel caso venisse somministrato.\nAntipsicotici utilizzati sono la clorpromazina, e l'aloperidolo, che vengono utilizzati nella fase maniacale acuta la clozapina viene utilizzata in dosi 12,5 fino a 600\u00a0mg al giorno ma deve essere controllato il livello ematico, e previene la re-ospedalizzazione.\nSono state utilizzate anche benzodiazepine come il lorazepam o il clonazepam in dose di 2\u20136\u00a0mg che hanno un duplice effetto positivo: da una parte riducono le dosi da somministrare di farmaci potenzialmente nocivi, dall'altra hanno un veloce controllo sullo stato di agitazione del soggetto.\nPer quanto riguarda le ricadute la Levo-tiroxina, su cui sono state condotte numerose ricerche in dosi dai 150 ai 400\u00a0ug, assunta in aggiunta del litio in dose 25\u201350\u00a0m\u00b3g al giorno riduce la durata e l'intensit\u00e0 degli attacchi; per lo stato depressivo si preferiscono gli IMAO come la tranilcipromina e gli SSRI rispetto ai triciclici, che tuttavia mostrano una certa tendenza al viraggio maniacale, cosa che non sembra invece causare moclobemide.\nRecenti studi mostrano risultati modesti per altri antiepilettici come il gabapentin e il topiramato.\nUn'altra possibilit\u00e0 per la terapia \u00e8 rappresentata dall'impiego di farmaci antipertensivi come la clonidina (un antiadrenergico), e i calcioantagonisti verapamil e nimodipina. Gli studi sull'impiego di queste tre sostanze nel trattamento del disturbo bipolare sono ancora pochi e se ne riserva l'utilizzo in casi resistenti agli altri trattamenti.\nSoggetti che rispondono in modo insoddisfacente al trattamento con stabilizzatori o associazioni di essi possono trarre giovamento dall'aggiunta allo schema terapeutico di un antipsicotico atipico, in particolare olanzapina, quetiapina e aripiprazolo, che hanno tutti forte valenza nella prevenzione dell'episodio maniacale. Olanzapina e quetiapina hanno il vantaggio di avere anche efficacia nelle fasi depressive e migliorano la qualit\u00e0 del sonno, oltre ad avere una grande rapidit\u00e0 di inizio d'azione.\nCasi di mania disforica, ovvero percepiti in modo negativo anche dal malato, e la mania accompagnata da agitazione, sono da considerare emergenze psichiatriche e necessitano di un trattamento tempestivo.\nForme lievi rispondono alle benzodiazepine, in particolare clonazepam e lorazepam (2\u20134\u00a0mg per via parenterale). Spesso \u00e8 per\u00f2 necessario il ricorso ad antipsicotici iniettivi come l'aloperidolo e l'olanzapina IM (modalit\u00e0 di somministrazione intramuscolare). Negli Stati Uniti sono stati anche sperimentati farmaci e preparati a base di cannabis.\nSpesso pu\u00f2 rendersi necessaria l'ospedalizzazione.\nEcco un elenco dei principi attivi utilizzati:\nTerapia della fase depressiva.\nIl trattamento dell'episodio depressivo in corso di disturbo bipolare \u00e8 particolarmente delicato, in quanto qualsiasi farmaco psicoanalettico pu\u00f2 potenzialmente portare il paziente a virare verso una fase maniacale.\nGli studi non sempre sono concordi su quali molecole risultino meno rischiose sotto questo aspetto, tuttavia secondo il risultato di alcuni studi moclobemide ha la minore tendenza al viraggio maniacale; ci sarebbero inoltre indicazioni comunque per considerare il bupropione e la venlafaxina come i farmaci di scelta.\n\u00c8 comunque necessario, per minimizzare il rischio di viraggio, che il trattamento antidepressivo sia effettuato al dosaggio minimo efficace e soprattutto che sia mantenuta la terapia stabilizzante a base di litio, anticonvulsivanti ed eventualmente un antipsicotico atipico.\nL'introduzione del gi\u00e0 citato stabilizzatore dell'umore lamotrigina \u00e8 efficace nella prevenzione delle ricadute depressive ma non ci sono prove definitive che la molecola prevenga l'insorgere della mania.\nNegli Stati Uniti \u00e8 in commercio un'associazione fissa olanzapina pi\u00f9 fluoxetina (Zyprexa e Prozac) sotto il nome \"Symbiax\".\nOpportuno anche un accenno alla TEC (terapia elettroconvulsivante) che, seppur ancora molto discussa, in alcuni casi resistenti dimostra di avere una notevole efficacia in particolare negli stati depressivi e misti. Anche la terapia con Stimolazione magnetica transcranica (TMS) \u00e8 ormai considerata sicura ed efficace nei pazienti farmacoresistenti.\nTerapia adiuvante.\nTra le terapie di supporto farmacologico si segnala la terapia con acido folico; la cui carenza \u00e8 segnalata in soggetti con disturbo bipolare insieme ad un aumento patologico dei livelli di omocisteina plasmatica. Infatti, nei pazienti affetti da disturbo bipolare:\nPsicoterapia.\nLa maggior parte degli psichiatri concorda sul fatto che, soprattutto in associazione ai farmaci, terapie cognitivo-comportamentali, terapie a orientamento psicodinamico e terapie di gruppo possano giovare. I problemi psicosociali causati dai sintomi della malattia stessa (problemi lavorativi, scarsa produttivit\u00e0, difficolt\u00e0 relazionali, problemi legali etc.) possono influenzare l'andamento del disturbo, favorendo nuove ricadute e contribuendo alla cronicizzazione della patologia; alcuni possibili ed auspicabili obiettivi della psicoterapia sono quelli di guidare il paziente nell'adattamento ed accettazione della malattia, oltre a stimolare l'affetto protettivo e contenitivo dei familiari. I problemi personali insorti prima degli episodi maniaco-depressivi possono continuare ad esistere. I problemi esistenziali non correlati al disturbo maniaco-depressivo non saranno risolti dalla terapia con stabilizzatori dell'umore. Al contrario, la psicoterapia od altre forme di supporto psicologico possono essere utili nell'affrontare tali difficolt\u00e0.\nPsicoeducazione.\nNonostante il progresso in campo farmaceutico, i disturbi bipolari continuano a comportare una fonte importante di morbilit\u00e0 e mortalit\u00e0, con una grave compromissione della qualit\u00e0 della vita dei pazienti (e spesso anche dei loro familiari).\nLe conseguenze della malattia e delle continue ricadute, per l'individuo e per i suoi familiari, unite ad un alto rischio di mortalit\u00e0 per suicidio, rendono necessario un approccio che vada oltre la farmacologia, che continua a rimanere un elemento fondamentale della terapia, ma che si orienti sempre di pi\u00f9 verso la prevenzione.\nLa psicoeducazione \u00e8 uno strumento di cura del disturbo bipolare, rivolto non alla eliminazione di un deficit ma alla prevenzione e al rafforzamento delle competenze del paziente o \u201cEmpowerment\u201d.\nLe prime ricerche sulla psicoeducazione come strumento terapeutico nel disturbo bipolare, che risalgono a circa 30 anni fa, tendevano a mettere in luce il risultato del miglioramento dell'aderenza al trattamento farmacologico da parte dei pazienti, mentre oggi i vantaggi sono esplorati e misurati in un'ottica molto pi\u00f9 allargata.\nL'impiego di un trattamento psicoeducativo implica diversi vantaggi per la terapia dei pazienti bipolari, quali il miglioramento della qualit\u00e0 assistenziale percepita dai pazienti, che si traduce in un'alleanza terapeutica, in una migliore aderenza farmacologica e in un aumento delle capacit\u00e0 del paziente nella ricerca di aiuto in situazioni complesse come, ad esempio, l'ideazione suicidaria o, in altri casi, la suscettibilit\u00e0 e autoreferenzialit\u00e0 proprie dell'inizio di alcuni episodi maniacali.\nLa psicoeducazione evita il modello di una relazione tra un medico \u201csanatore\u201d e un paziente passivo, per potenziare, invece, un'adeguata alleanza terapeutica incentrata sulla collaborazione, sull'informazione e sulla fiducia. La non comprensione della propria malattia, infatti, tende ad aggravare il decorso dei disturbi psichiatrici, dal momento che, al malessere causato dagli stessi sintomi della malattia, si aggiunge il malessere derivante dal non sentirsi capito dagli altri, e, ancora peggio, dal non comprendere che cosa stia accadendo, n\u00e9 cosa bisogna aspettarsi. La psicoeducazione cura la non comprensione del paziente rispetto a quello che gli sta succedendo, in modo da non sentirsi pi\u00f9 \u201ccolpevole\u201d per diventare \u201cresponsabile\u201d, e tale passo costituisce l'inizio dell'accettazione della necessit\u00e0 di assumere una terapia.\nPrognosi.\nPer molti pazienti affetti da disturbo bipolare, se trattati correttamente, la prognosi \u00e8 buona. Ci\u00f2 avviene, a sua volta, se era stata fatta in precedenza una diagnosi accurata. Dato che il disturbo bipolare pu\u00f2 avere un alto tasso sia di sottodiagnosi che di diagnosi errata, \u00e8 spesso difficile per chi ne soffre ricevere cure tempestive e competenti.\nIl disturbo bipolare pu\u00f2 rappresentare una condizione medica gravemente invalidante. Tuttavia, molti individui con disturbo bipolare possono vivere una vita attiva e soddisfacente. Molto spesso \u00e8 necessario fare ricorso ad una terapia farmacologica.\nLa prognosi dipende da molti fattori, quali la somministrazione di farmaci corretti con il giusto dosaggio, la conoscenza completa della malattia e dei suoi effetti, un rapporto positivo con il medico e il terapeuta e una buona salute fisica; quest'ultima comprende l'esercizio fisico, una alimentazione corretta e un livello di stress regolamentato.\nMortalit\u00e0.\nIl disturbo bipolare pu\u00f2 causare ideazione suicidaria, che porta a compiere tentativi. Un paziente su tre con disturbo bipolare ha una storia di tentativi di suicidio, e il tasso annuo medio di suicidi \u00e8 di 0,4%, che \u00e8 da 10 a 20 volte superiore a quello della popolazione generale. La fascia di et\u00e0 pi\u00f9 a rischio per il suicidio \u00e8 compresa tra i 15 e i 25 anni. Il rischio di suicidio nella fascia giovanile \u00e8 del 18-19%.\nDisturbo bipolare e genio creativo.\nKay Redfield Jamison afferm\u00f2 che c'\u00e8 una maggiore predisposizione nelle personalit\u00e0 geniali nei riguardi di questa malattia e che, in base a uno studio su dei sedicenni svedesi, c'\u00e8 una probabilit\u00e0 quattro volte superiore di sviluppare questa patologia per quelli tra di loro che primeggiavano per intelligenza. Alcuni psichiatri hanno ripreso gli studi di Cesare Lombroso, il quale affermava ci fosse correlazione tra genio e malattia mentale, rilevando come vi sia un'alta percentuale di pittori espressionisti che soffrivano di disturbi dell'umore, cos\u00ec come il pittore naif Antonio Ligabue, affetto da malattie fisiche e da psicosi maniaco-depressiva certificata. Secondo il professore universitario di psichiatria Francisco Alonso-Fern\u00e1ndez si evidenzia dalla lettura degli scritti di Johann Wolfgang von Goethe in quale fase del bipolarismo fosse lo scrittore. Analogamente Giovanni Cassano, direttore del dipartimento di psichiatria dell'universit\u00e0 di Pisa, sostiene che sia rilevabile il disturbo bipolare di Richard Wagner contrapponendo le musiche cupe della sua composizione \"Tristano e Isotta\" con la sfavillanza de \"i maestri cantori di Norimberga\".\nAl noto direttore d'orchestra americano Ronald Braunstein \u00e8 stato diagnosticato con disturbo bipolare nel 1985, ma continua ad essere direttore musicale della Me/2 Orchestra per le persone che soffrono di malattie mentali."}
{"id": "1185888", "revid": "177966", "url": "https://it.wikipedia.org/wiki?curid=1185888", "title": "Palazzo Carlotti", "text": "Palazzo Carlotti \u00e8 un edificio civile situato all'inizio di corso Cavour a Verona, a pochi passi da porta Borsari. Realizzato nel XVII secolo, \u00e8 uno dei pochi palazzi in stile barocco della citt\u00e0.\nStoria e descrizione.\nLa famiglia Carlotti, originaria di Garda, doveva abitare nella contrada di San Michele alla Porta gi\u00e0 durante il XIV secolo, in modeste abitazioni che furono poi profondamente trasformate in modo da ottenere l'attuale palazzo signorile. La famiglia si distinse in particolare nella carriera militare tra XV e XVI secolo, al servizio della Repubblica di Venezia, ottenendo successivamente anche cariche pubbliche.\nLa realizzazione del palazzo venne commissionato da Gerolamo Carlotti a Prospero Schiavi intorno al 1665. La fabbrica dur\u00f2 a lungo, anche perch\u00e9 dal nucleo iniziale si estese notevolmente: i fratelli Girolamo e Giulio, infatti, acquistarono nel 1673 e nel 1698 le case attigue, in modo da poter ampliare le dimensioni del palazzo. Nel corso degli anni furono poi decorati gli spazi interni con opere di importanti artisti, per la maggior parte realizzati nel tardo Settecento, in concomitanza ad alcuni pi\u00f9 estesi lavori di restauro dell'edificio. Tra i pittori pi\u00f9 noti che lavorarono nel palazzo vi furono Francesco Lorenzi e Louis Dorigny."}
{"id": "1185890", "revid": "36426", "url": "https://it.wikipedia.org/wiki?curid=1185890", "title": "Amadio Amadei", "text": ""}
{"id": "1185891", "revid": "110157", "url": "https://it.wikipedia.org/wiki?curid=1185891", "title": "Comune distrettuale di Vilnius", "text": "Il comune distrettuale di Vilnius \u00e8 uno dei 60 comuni della Lituania, situato nella regione della Dz\u016bkija. Circonda la capitale Vilnius su tre lati, mentre il comune distrettuale di Trakai lo chiude sul quarto lato.\nIl 61,3% della popolazione \u00e8 costituito da polacchi."}
{"id": "1185894", "revid": "280545", "url": "https://it.wikipedia.org/wiki?curid=1185894", "title": "Comune distrettuale di Mol\u0117tai", "text": "Il comune distrettuale di Mol\u0117tai \u00e8 uno dei 60 comuni della Lituania, situato nella regione dell'Auk\u0161taitija.\nLa regione \u00e8 nota per i suoi laghi; ci sono infatti circa 220 bacini nel comune, che coprono il 7% del suo territorio totale. Dato che il capoluogo del comune sorge a soli 60 km a nord di Vilnius, molti abitanti della capitale lituana si recano a Mol\u0117tai per cercare riposo oppure possiedono l\u00ec la propria casa di vacanze. \u00c8 facile raggiungere Mol\u0117tai, in quanto connessa a Vilnius e a Utena con un'autostrada. Nel distretto vi sono poche industrie, ragion per cui il territorio \u00e8 ricco di risorse naturali pulite. La terra non \u00e8 molto fertile, pertanto l'obiettivo attuale del governo del distretto \u00e8 focalizzato sullo sviluppo del turismo.\nAltra fonte di reddito del distretto \u00e8 data dal legname: le foreste coprono circa il 26,6% del territorio.\nAmministrazione.\nCentri principali.\nCos\u00ec si configura la ripartizione dei distretti:\nI luoghi pi\u00f9 popolosi dell\u2019area (2011):\nSeni\u016bnijos.\nIl comune distrettuale di Mol\u0117tai \u00e8 formato da 11 \"seni\u016bnijos\". La principale \u00e8 quella di Mol\u0117tai:"}
{"id": "1185895", "revid": "287204", "url": "https://it.wikipedia.org/wiki?curid=1185895", "title": "Luce virtuale", "text": "Luce virtuale (\"Virtual Light\") \u00e8 un romanzo di fantascienza cyberpunk di William Gibson pubblicato nel 1993. \u00c8 il primo libro della cosiddetta \"Trilogia del ponte\".\nIl termine \"luce virtuale\", ripreso nel titolo, \u00e8 stato coniato dallo scienziato Stephen Beck per descrivere uno strumento che produce sensazioni ottiche senza l'impiego di fotoni.\nTrama.\nSan Francisco, anno 2005. Chevette Washington \u00e8 una ciclista corriere in un mondo dominato dallo scambio virtuale di dati, si guadagna da vivere consegnando i beni e le informazioni secondo la \"vecchia maniera\", per proteggerli dagli hacker.\nDurante una consegna, infastidita da un uomo arrogante, riesce ad impadronirsi dei suoi occhiali LV, che lei non riesce ad usare all'inizio. Gli LV, sono particolari occhiali, in grado di ricreare una realt\u00e0 virtuale nella corteccia visiva di chi li sta indossando.\nChevette non sa che molte persone sono disposte a uccidere e inseguirla sino al Ponte, il rifugio per coloro che hanno perso tutti i loro beni a seguito del Big One. Chevette trover\u00e0 un alleato in un ex poliziotto, la cui vita \u00e8 stata distrutta da un attacco hacker; tuttavia la loro strada sar\u00e0 disseminata da violenze, omicidi e ricatti.\nVoci correlate.\nGli altri due romanzi della Trilogia del Ponte"}
{"id": "1185896", "revid": "1543377", "url": "https://it.wikipedia.org/wiki?curid=1185896", "title": "Eschine", "text": "Biografia.\nFiglio di Atrometo e Glaucotea, cittadino ateniese, Eschine avrebbe studiato retorica con Alcidamante di Elea, ma, non avendo mezzi di sussistenza, fu prima impiegato di alcuni funzionari minori, poi attore: secondo Demostene recitava piccole parti in una compagnia.\nEntrato in politica, compose l'orazione \"Contro Timarco\", l'orazione \"Sulla corrotta ambasceria\" e l'orazione \"Contro Ctesifonte\", due delle quali furono pronunciate nel contesto di uno scontro giudiziario e politico con Demostene, suo avversario, in quanto Eschine era \"filomacedone\" e seguace della linea di Eubulo. Mentre Demostene incitava gli Ateniesi contro i Macedoni, che stavano conquistando il potere sulla Grecia, Eschine consigliava la pace; per questo fu anche accusato di essersi lasciato corrompere dal denaro di Filippo.\nNel 336 a.C. Eschine osteggi\u00f2 aspramente la proposta, avanzata dall'ateniese Ctesifonte, di conferire a Demostene la corona civica per le sue benemerenze. Egli motiv\u00f2 la sua avversione a tale gesto sia adducendone l'evidente incostituzionalit\u00e0, in quanto si assegnava un'onorificenza ad un magistrato ancora in carica, sia perch\u00e9 con esso si esaltava pubblicamente una linea politica da lui disprezzata. A queste accuse, Demostene rispose con la sua orazione \"Sulla Corona\", appassionata autobiografia politica e capolavoro della sua oratoria. Anche se l'orazione di Demostene non venne pronunciata se non sei anni dopo le accuse mossegli, l'opposizione di Eschine non fu tenuta in gran conto. Cos\u00ec, sconfitto, egli prefer\u00ec la strada dell'esilio, rifugiandosi prima in Caria e poi a Rodi\u02d0 si tramanda che, durante questo esilio, per mantenersi aprisse una scuola di retorica e sarebbe stato il creatore delle regole per la declamazione pubblica dei discorsi.\nOpere.\nDi Eschine ci rimangono tre orazioni: \"Contro Timarco\", \"Sulla corrotta ambasceria\", \"Contro Ctesifonte\". Un discorso \"Deliaco\", poi, giudicato spurio anche dagli antichi, \u00e8 andato perduto.\nLa prima \u00e8 diretta contro Timarco, collaboratore di Demostene e perseguito per il motivo che era una persona di notoria immoralit\u00e0 e, in quanto tale, gli doveva essere impedito di parlare in pubblico. Timarco sembra essere stato dichiarato colpevole. L'orazione \"Sulla corrotta ambasceria\" gioca sul fatto che Eschine riteneva impraticabile una guerra contro Filippo, come aveva sostenuto nel 346, associato a Demostene nelle famose ambasciate presso il re macedone, che, dopo gravi ritardi, portarono all'insoddisfacente pace di Filocrate. Infine, come detto, la \"Contro Ctesifonte\", che avversa la proposta di Ctesifonte di conferire una corona a Demostene per i suoi servigi ad Atene\u02d0 Eschine mise sotto accusa Ctesifonte per illegalit\u00e0, ma Il caso non fu effettivamente processato fino al 330 a.C., quando Eschine, non riuscendo ad ottenere un quinto dei voti a suo favore, fu multato di mille dracme e, non potendo o non volendo pagare, and\u00f2 in esilio.\nLe caratteristiche stilistiche di Eschine sono vicine a quelle di Lisia: non uno stile veemente come quello di Demostene, ma fondato sulla chiarezza, sull'accuratezza compositiva ed in sostanza sulla tipizzazione dei personaggi e, come l'avversario, fortemente meditato in vista della pubblicazione. Il suo lessico consiste principalmente di parole di uso comune che non richiedono commenti, senza scelta di termini poetici o pi\u00f9 insoliti di quelle di qualsiasi altro oratore. \nEschine varia, poi, considerevolmente la lunghezza delle sue frasi; alcune di esse sono lunghe e consistono in stringhe di clausole participiali e relative che, tuttavia, si riscontrano principalmente nei passaggi narrativi, dove tale stile discorsivo \u00e8 scusabile: in generale, tuttavia, Eschine ha frasi, in media, pi\u00f9 brevi di quelle di Isocrate, e si attiene tacitamente alla regola che un periodo non debba essere tanto lungo da non poter essere pronunciato tutto d'un fiato."}
{"id": "1185897", "revid": "123987804", "url": "https://it.wikipedia.org/wiki?curid=1185897", "title": "Mumin", "text": "I Mumin sono personaggi di finzione creati dalla scrittrice ed illustratrice finlandese di lingua svedese Tove Jansson. Dall'aspetto simile ad ippopotami bianchi, abitano nella valle omonima, luogo tranquillo e sicuro, e le loro storie narrano degli eventi che accadono nella valle. \nCompaiono in una serie di romanzi e libri illustrati per bambini scritti e disegnati da Tove Jansson fra il 1945 ed il 1980, che ancora oggi vengono tradotti dallo svedese in oltre 50 lingue. Nel corso degli anni sono stati riadattati in fumetti, cartoni animati, serie televisive, spettacoli teatrali, videogiochi e tanto altro. \nI Mumin sono particolarmente popolari nei paesi scandinavi, in Giappone, Corea del Sud e Cina. \nOpere.\nI romanzi.\nI romanzi della serie, in ordine cronologico: \nLibri illustrati.\nNonostante i libri illustrati vengano considerati come delle letture separate dai romanzi, in realt\u00e0 furono concepiti per coprire buchi narrativi tra un romanzo e l'altro. Per questo motivo, sul sito ufficiale vengono elencati insieme.\nSpettacoli teatrali.\nMumintrollet och kometen fu il primo spettacolo teatrale sui Mumin. Esordito per la prima volta nel 1949 al Svenka Teatren di Helsinki. \nAlla sceneggiatura era presente l'autrice in persona, Tove Jansson, mentre la regia fu affidata a Vivica Bandler. Come fa presuppore il titolo, si basa su Caccia alla Cometa, uscito pochi anni prima.\nScritto da Tove Jansson e diretto da Vivica Bandler, presenta le musiche di Erna Tauro. Nel cast appaiono per la prima volta Lasse P\u00f6ysti nel ruolo di Troll Mumin e Birgitta Ulfsson nel ruolo di Emma.\nSia Tauro, che P\u00f6ysti e Ulfsson ricompariranno spesso negli spettacoli successivi.\nScritto da Lars Jansson con sfondi, canzoni e costumi realizzati da Tove Jansson, musiche di Erna Tauro e regia di Vivica Bandler e Kirsten S\u00f8rlie. \nCrash viene descritta come \"una commedia anti-Mumin\", vista l'assenza dei personaggi principali e una comicit\u00e0 per un pubblico adulto. Lo spettacolo \u00e8 ambientato nella Valle Dei Mumin e le dramatis personae rappresentano lo stesso stile di vita anticonformista e disordinato dei Mumin. La storia, per\u00f2, ruota intorno alla tensione tra il mondo libero della Valle e le persone conformiste della societ\u00e0 contemporanea. \nNel cast ritornano, con ruoli diversi, Lasse P\u00f6ysti (Borgm\u00e4stare) e Birgitta Ulfsson."}
{"id": "1185902", "revid": "767487", "url": "https://it.wikipedia.org/wiki?curid=1185902", "title": "Comune urbano di Kaunas", "text": "Il comune urbano di Kaunas \u00e8 uno dei 60 comuni della Lituania, situato nella regione dell'Auk\u0161taitija."}
{"id": "1185905", "revid": "9", "url": "https://it.wikipedia.org/wiki?curid=1185905", "title": "Brunhilde J\u00f6rns", "text": ""}
{"id": "1185907", "revid": "117309665", "url": "https://it.wikipedia.org/wiki?curid=1185907", "title": "Paperino e la cimice Tuff-Tuff", "text": "Paperino e la cimice Tuff-Tuff \u00e8 una storia, scritta e disegnata da Carl Barks e pubblicata per la prima volta sul periodico statunitense \"Walt Disney's Comics and Stories\" n. 112 del gennaio 1950.\nLa prima pubblicazione in Italia \u00e8 avvenuta nel giugno del 1950 su \"Topolino\" n. 15.\nTrama.\nPaperino, stanco del solito inverno in citt\u00e0, decide di trascorrere le vacanze in un luogo tropicale, con l'approvazione contraria dei suoi nipotini. \nArrivati l\u00ec approfittano di un momento di sonno dello zio per travestirlo da \"Rip van Winkle\", incollandogli una lunga barba finta e tagliandogli la blusa in modo da farla sembrare tarlata e consumata dal tempo pi\u00f9 vecchia di quarant'anni. Poi anche loro si travestono, fingendosi gi\u00e0 adulti, e svegliano Paperino, dicendogli che aveva dormito per quarant'anni per via della puntura di una cimice Tuff-Tuff che causa la malattia del sonno. \nLui si convince, ma chiede ai nipoti di visitare la citt\u00e0 del 1990, dato che si sarebbe addormentato nel 1950. Durante il viaggio, per\u00f2, si rompe una bottiglia di etere nella macchina, che facilita il compito di Qui, Quo e Qua, perch\u00e9 Paperino inizia a vedere la realt\u00e0 in modo diverso: citt\u00e0 con palazzi di gomma, automobili divise a met\u00e0 e la gente che cammina a pezzi. Ad un certo punto Paperino sviene e la macchina va a sbattere contro un palo. I nipotini approfittano di questo momento per riportare il loro zio nel luogo iniziale poi per fargli mettere la sua blusa nuova come era prima, e mettendolo sotto la palma dove si stava appisolando. \nQuando si sveglia, crede che l'esperienza sia stata un semplice incubo, ma chiede ugualmente ai nipoti se esista o no tale cimice. Alla risposta positiva dei tre paperetti, decide di tornare subito in citt\u00e0, tra l'entusiasmo di Qui, Quo e Qua, perch\u00e9 Paperino non vuole dormire per quarant'anni.\nNote.\nPer questa storia, Barks si ispir\u00f2 al racconto \"Rip Van Winkle\", scritto da Washington Irving nel 1820.\nNel 1965 anche lo sceneggiatore Vic Lockman e il disegnatore Paul Murry si sono stati ispirati alla vicenda di \"Rip Van Winkle\" realizzando la storia \"Rip Van Goofy\",con Pippo nella parte del canuto dormiglione di nome \"Rip van Pippo\". Il fumetto \u00e8 stato pubblicato su \"Walt Disney's Comics and Stories\",n.305 del febbraio 1966.\nNello stesso anno, anche la serie TV \"I Flintstones\",si ispirava a questo racconto, trasmettendo l'episodio \"Rip van Flintstone\",con Fred Flintstone da canuto dormiglione.\nNel 2001 il Maestro italiano Luciano Bottaro realizz\u00f2 un sequel di questa storia: \"Paperino e la vera storia della cimice Tuff-Tuff\",e il fumetto \u00e8 pubblicato su \"Tutto Disney\" n.18 col titolo - \"Carl Barks - L'uomo dei paperi\".\nLa storia \u00e8 conosciuta anche coi titoli Paperino e la cimice Tuf Tuf e Paperino e la malattia del sonno."}
{"id": "1185909", "revid": "628767", "url": "https://it.wikipedia.org/wiki?curid=1185909", "title": "Comune di Visaginas", "text": "Il comune di Visaginas (in lituano \"Visagino savivaldyb\u0117\") \u00e8 uno dei 60 comuni della Lituania, situato nella regione dell'Auk\u0161taitija a nord-est della Lituania. \u00c8 costituito dalla citt\u00e0 di Visaginas (principale centro amministrativo), 16 insediamenti secondari (\"kaimai\") and un centro rurale abbastanza esteso (\"viens\u0117dis\").\nStoria.\nIl comune si \u00e8 formalmente costituito nella Lituania indipendente nel 1994 (\"Visagino miesto savivaldyb\u0117\") e le prime elezioni si sono avute nell\u2019anno immediatamente successivo. \nInizialmente il comune era composto dalla sola citt\u00e0 di Visaginas: a seguito di una riforma amministrativa, dal 1 gennaio 2003 l'areale \u00e8 stato esteso a parte del comune distrettuale di Ignalina, acquisendo la denominazione attuale.\nAmministrazione.\nComune.\nIl comune in Lituania \u00e8 un ente amministrativo autonomo: Visaginas rientra in tale categoria. Ci\u00f2 comporta il non configurarsi di alcuna \"seni\u016bnija\", essendo queste ultime unit\u00e0 differenti dal punto di vista formale e sostanziale."}
{"id": "1185912", "revid": "200568", "url": "https://it.wikipedia.org/wiki?curid=1185912", "title": "Sassonia-Weimar-Eisenach", "text": "Lo stato di Sassonia-Weimar-Eisenach fu un Granducato e dal 1918 al 1920 venne dichiarato libero stato nel territorio della Turingia.\nGeografia.\nIl granducato di Sassonia-Weimar-Eisenach era un grande territorio composto da una serie di distretti (dal 1866 ottenne la provincia prussiana di Assia-Nassau). Il granducato ottenne inoltre le citt\u00e0 di Berka/Werra (distretto di Eisenach, 1847), Ruhla (distretto di Eisenach, 1886, assieme con il ducato di Gothaer) e M\u00fcnchenbernsdorf (distretto di Neust\u00e4dter, 1904).\nStoria.\nUn primo ducato venne fondato nel 1572, con il nome di Sassonia-Weimar, sino al 1741, quando il ducato si ampli\u00f2, divenendo Sassonia-Eisenach. Il primo duca delle terre di Sassonia-Weimar-Eisenach fu Ernesto Augusto, che costru\u00ec il castello del Belvedere a Weimar. Nel XVIII secolo il duca Carlo Augusto e la principessa Luisa furono i protettori di Johann Wolfgang Goethe. Il matrimonio di Carlo Federico con la granduchessa russa Maria Pavlovna nel 1804, figlia dello zar Alessandro I, sanc\u00ec anche le sorti del ducato al Congresso di Vienna nel 1815 quando, su suggerimento dello stesso Zar, il ducato venne elevato a granducato con 1700\u00a0km\u00b2 di estensione.\nMaria Pavlovna, granduchessa sino al 1828, protesse anche molti artisti, tra cui Franz Liszt e Peter Cornelius.\nAlla caduta della monarchia nel 1918, lo stato (che dal 1903 era divenuto quasi completamente dipendente dalla Sassonia) venne proclamato stato libero sino al 1920, quando venne compreso nella regione della Turingia.\nSuddivisione amministrativa.\nIl granducato era ripartito in distretti o circondari:"}
{"id": "1185914", "revid": "767487", "url": "https://it.wikipedia.org/wiki?curid=1185914", "title": "Comune urbano di Alytus", "text": "Il comune urbano di Alytus \u00e8 uno dei 60 comuni della Lituania, situato nella regione della Dz\u016bkija."}
{"id": "1185916", "revid": "287204", "url": "https://it.wikipedia.org/wiki?curid=1185916", "title": "Aidoru", "text": "Aidoru (\"Idoru\") \u00e8 un romanzo di fantascienza di William Gibson pubblicato nel 1997. \u00c8 il secondo libro della Trilogia del Ponte.\nNel corso del 2006 sono circolate voci che una versione anime del romanzo fosse in preparazione.\nTrama.\nColin Laney viene ingaggiato dall'agenzia del gruppo musicale pop Lo/Rez per la sua abilit\u00e0 nell'individuare \"punti nodali\" (gruppi di informazioni mondane), capacit\u00e0 che l'aveva reso un ottimo impiegato nell'organizzazione scandalistica di infotainment SlitScan. Assoldato dalla feroce guardia del corpo Keith Blackwell, il suo compito \u00e8 ora scoprire se il cantante della band, Rez, deciso a sposarsi con la cantante virtuale Rei Toei, venga manipolato da qualcuno.\nIntanto, a Seattle, la notizia delle imminenti nozze di Rez con un idol getta nello scompiglio la comunit\u00e0 dei fan del gruppo che decide cos\u00ec di inviare una loro rappresentante a Tokyo per indagare la faccenda. Chia McKenzie, scelta come inviata per l'occasione, vola cos\u00ec sino alla metropoli giapponese, dove viene coinvolta per errore nel traffico illegale di nanotecnologie, ed accolta nel mondo virtuale della Citt\u00e0 Fortificata, comunit\u00e0 virtuale popolata da otaku e tecnofeticisti.\nI due protagonisti, Laney e Chia, si incontrano infine casualmente in un love-hotel. L\u00ec Chia - pedinata dalla mafia russa - riesce a liberarsi dell'apparecchiatura illegale di cui era finita in possesso ed incontrare il suo idolo musicale Rez, deciso a trasformare in realt\u00e0 il sogno di sposare Rei Toei; il cantante \u00e8 infatti pronto a tutto, tanto da decidere di impiegare per il suo scopo la componente nanotecnologica fornitagli accidentalmente dalla fan.\nLaney, accolto nella famiglia dei tecnici dei Lo/Rez, riesce a far cessare la persecuzione ai suoi danni inflittagli da Kathy Torrance di SlitScan rivolgendosi a Blackwell; Chia, invece, dopo la sua avventura all'estero, viene riportata a casa, a Seattle.\nVoci correlate.\nGli altri due romanzi della Trilogia del Ponte"}
{"id": "1185917", "revid": "38120", "url": "https://it.wikipedia.org/wiki?curid=1185917", "title": "ElfQuest", "text": ""}
{"id": "1185918", "revid": "110157", "url": "https://it.wikipedia.org/wiki?curid=1185918", "title": "Comune urbano di Panev\u0117\u017eys", "text": "Il comune urbano di Panev\u0117\u017eys \u00e8 uno dei 60 comuni della Lituania, situato nella regione della Dz\u016bkija."}
{"id": "1185919", "revid": "38120", "url": "https://it.wikipedia.org/wiki?curid=1185919", "title": "Elf Quest", "text": ""}
{"id": "1185920", "revid": "173617", "url": "https://it.wikipedia.org/wiki?curid=1185920", "title": "Muangchai Kittikasem", "text": "Come molti altri suoi connazionali ha iniziato con la Muay Thai, pur non vincendo alcun titolo. Esordisce da professionista nel pugilato battendo Udin Baharudin ai punti al Lumpinee Stadium di Bangkok il 10 giugno 1988.\nNel suo settimo incontro sconfigge Tacy Macalos ai punti con verdetto non unanime e diventa campione mondiale IBF dei minimosca, cintura che conferma nella rivincita pochi mesi pi\u00f9 tardi. Dopo le difese vittoriose con Jeung Jae Lee e Abdi Pohan va negli USA, dove perde la cintura in favore di Michael Carbajal; l'americano lo mette ko al 7\u00ba round al Veteran's Memorial Coliseum di Phoenix nel 1990.\nSale di peso e nel febbraio 1991 batte per ko6 Sot Chitalada e conquista il titolo mondiale dei pesi mosca WBC. Lo difende poi con Jung Koo Chang in un incontro emozionante svoltosi all'Olympic Gymnatics Hall di Seul: Kittikasem va al tappeto tre volte, ma riesce a sconfiggere per ko il proprio rivale poco prima dello scadere dell'ultimo round. Dopo la difesa vittoriosa con Alberto Jimenez concede la rivincita a Chitalada, che manda al tappeto alla nona ripresa.\nPerde la cintura con l'allora emergente e imbattuto Yuri Arbachakov che lo batte per ko all'8\u00ba round nel 1992. Stesso risultato nella rivincita, seppur questa si concluda dopo 9 riprese.\nVince successivamente tre incontri con avversari di scarso valore, ma annuncia il ritiro. Nel 1999 torna sul ring ma la sconfitta per ko4 subita con Shigeru Nakazato lo convince definitivamente a chiudere la carriera. Termina con un record di 25 successi (17 ko) e 4 sconfitte.\nOggi possiede un autosalone di veicoli usati ed ha due figli."}
{"id": "1185921", "revid": "38120", "url": "https://it.wikipedia.org/wiki?curid=1185921", "title": "Elf quest", "text": ""}
{"id": "1185924", "revid": "5245", "url": "https://it.wikipedia.org/wiki?curid=1185924", "title": "HoME", "text": ""}
{"id": "1185926", "revid": "1523433", "url": "https://it.wikipedia.org/wiki?curid=1185926", "title": "Comune urbano di \u0160iauliai", "text": ""}
{"id": "1185928", "revid": "287204", "url": "https://it.wikipedia.org/wiki?curid=1185928", "title": "Fuji (Shizuoka)", "text": " \u00e8 una citt\u00e0 giapponese nella prefettura di Shizuoka.\nNel 2007, la popolazione \u00e8 stata stimata in 237.078 individui, con una densit\u00e0 di 1107,3 abitanti per km\u00b2. L'area totale della citt\u00e0 \u00e8 di 214,10\u00a0km\u00b2.\nLa citt\u00e0 sorge alla pendici del monte Fuji, su una sponda dell'omonimo fiume. Si affaccia sul mare, e le sue coste sono bagnate dalle acque della baia di Suruga, gi\u00e0 Oceano Pacifico.\nIl 1\u00ba novembre 1966 alla gi\u00e0 esistente citt\u00e0 di Fuji sono state ufficialmente unite le limitrofe Yoshiwara e Takaoka, formando di fatto la nuova citt\u00e0 di Fuji. Nel 2001 ha ricevuto dal governo centrale lo status di citt\u00e0 speciale, incrementando cos\u00ec la propria autonomia.\nFuji \u00e8 un centro industriale nella parte orientale della prefettura di Shizuoka. \u00c8 la sede di molte fabbriche di carta, per un totale di 365 impianti. Fuji \u00e8 raggiunta dal \"Tokaido shinkansen\", alla stazione di Shin-Fuji."}
{"id": "1185931", "revid": "287204", "url": "https://it.wikipedia.org/wiki?curid=1185931", "title": "American Acropolis", "text": "American Acropolis (\"All Tomorrow's Parties\") \u00e8 un romanzo di fantascienza di William Gibson pubblicato nel 1999. \u00c8 il terzo libro della Trilogia del Ponte.\nIl romanzo prende in prestito il titolo originale dall'omonima canzone dei Velvet Underground, mentre il titolo dell'edizione italiana ricalca quello del decimo capitolo.\nTrama.\nIl ponte di S. Francisco, \u00e8 stato interdetto dopo un disastroso terremoto ma subito occupato da una moltitudine di sbandati e emarginati che lo eleggono come propria dimora. Il ponte diventa lo scenario di pi\u00f9 vicende i cui personaggi si incontrano e si scontrano scambiandosi reciprocamente i ruoli nel romanzo. Sullo sfondo Laney e Harwood si fronteggiano, usando i vari protagonisti come strumenti ciascuno per raggiungere il proprio scopo: Laney per mantenere lo status quo, Harwood per indirizzare il corso degli eventi a suo piacimento, secondo un preciso schema. Entrambi sono dotati di poteri di preveggenza sviluppati a seguito dell'assunzione giovanile di un farmaco sperimentale.\nLaney incarica l'ex poliziotto Rydell di recuperare un proiettore olografico che consentir\u00e0 di riattivare una ragazza virtuale, Rei Toei, mentre Harwood, tenta di fermarlo, assoldando a tal fine il killer Konrad. Nel frattempo sul ponte si rincontrano Chevette, scappata da Los Angeles con l'amica Tessa inseguita dal violento ex fidanzato. Chevette fortunosamente rincontra Rydell, con il quale aveva avuto un lungo rapporto e tentando di fuggire da un gruppo di mercenari, sguinzagliati sul ponte per uccidere l'ex poliziotto, si rifugia nel negozio di un suo vecchio amico, Fontaine.\nFontaine gestisce un negozio di oggetti usati e ha dato rifugio al giovane Silencio che, nonostante gli evidenti problemi psichici, \u00e8 dotato di eccezionali doti informatiche. Silencio era un compagno, forse il figlio, di uno dei due uomini uccisi dal killer Konrad all'inizio del romanzo e da questi risparmiato. Mentre le storie dei personaggi si incrociano, Konrad decide di non uccidere Rydell ma di proteggerlo dagli altri mercenari pagati da Harwood; quest'ultimo ordina di dare fuoco al ponte come ultima possibilit\u00e0 di attuare il proprio progetto di modifica degli eventi. Rydell per\u00f2, aiutato da Konrad e da un misterioso gruppo alleato, riesce a sopravvivere riportando cos\u00ec il corso degli eventi sull'originario binario.\nL'incendio viene spento e il romanzo termina con Konrad che sta per incontrare Harwood per un confronto finale.\nVoci correlate.\nGli altri due romanzi della Trilogia del Ponte"}
{"id": "1185932", "revid": "17654", "url": "https://it.wikipedia.org/wiki?curid=1185932", "title": "Celibe", "text": ""}
{"id": "1185935", "revid": "729019", "url": "https://it.wikipedia.org/wiki?curid=1185935", "title": "Stazione di Madonna delle Grazie", "text": "La stazione di Madonna delle Grazie \u00e8 una fermata ferroviaria di Gragnano ed \u00e8 ubicata lungo la ferrovia Torre Annunziata - Gragnano.\nStoria.\nLa stazione fu aperta durante gli anni sessanta, a seguito del notevole sviluppo residenziale della zona di Madonna delle Grazie, in particolar modo del rione chiamato Parco Imperiale: ha goduto da sempre di un modesto movimento passeggeri, in larga parte pendolari; tuttavia \u00e8 senza traffico dal 12 dicembre 2010, a seguito della soppressione del trasporto passeggeri da Castellammare di Stabia a Gragnano.\nStrutture e impianti.\nLa fermata non presenta alcun fabbricato viaggiatori e l'accesso \u00e8 consentito tramite un piccolo varco nel muro di cinta: all'interno il binario \u00e8 unico e passante ed \u00e8 servito da un marciapiede con pensilina in ferro: a causa delle lunghezza limitata della banchina, in passato, i treni pi\u00f9 lunghi erano costretti ad aprire solo le porte di testa.\nMovimento.\nPrima della soppressione del servizio, i treni che effettuavano fermata avevano destinazioni per Gragnano, Castellammare di Stabia e Torre Annunziata Centrale e fino alla fine degli anni novanta anche Napoli Centrale o Napoli Campi Flegrei.\nServizi.\nLa stazione dispone di:"}
{"id": "1185936", "revid": "339392", "url": "https://it.wikipedia.org/wiki?curid=1185936", "title": "Internazionali di Francia", "text": ""}
{"id": "1185939", "revid": "42524", "url": "https://it.wikipedia.org/wiki?curid=1185939", "title": "Sedile eiettabile", "text": ""}
{"id": "1185940", "revid": "1184093", "url": "https://it.wikipedia.org/wiki?curid=1185940", "title": "Storia delle squadre della WNBA", "text": "Le squadre che presero parte al primo campionato WNBA nel 1997 furono otto:\nIl primo ottobre 1997 la WNBA annunci\u00f2 che due nuove squadra sarebbero entrate nella lega dal campionato 1998:\nIl 22 aprile 1998, il numero totale delle squadre fu portato a 12, con l'expantion team che nel campionato 1999 aggiunse altre due squadre:\nIl 7 giugno 1999 la WNBA con quattro expantions teams per il campionato 2000, raggiunge il numero di 16 franchige:\nIl 5 dicembre 2002, la WNBA annuncia che le Utah Starzz si sarebbero spostate a San Antonio:\nIl 28 gennaio 2003, le Orlando Miracle vennero trasferite nel Connecticut:\nL'8 febbraio 2005, il Commissioner della NBA David Stern, annuncia che la WNBA arriver\u00e0 nella citt\u00e0 del vento, Chicago, nella stagione 2006:\nIl 16 dicembre 2006, la franchigia delle Charlotte Sting fallisce.\nIl 17 ottobre 2007, il presidente della WNBA Donna Orender, annuncia che la WNBA a partire dalla stagione 2008 avr\u00e0 14 squadre con la nascita di una nuova franchigia ad Atlanta.\nNel 2008, il proprietario delle Houston Comets mette in vendita la squadra, ma nessuno la acquista. Il 2 dicembre 2008 la WNBA subentra alla dirigenza della societ\u00e0, annunciandone il fallimento. Le giocatrici delle Comets vengono inserite in un draft per essere scelte da altre squadre WNBA.\nIl campionato WNBA 2009 vede dunque partecipare solo 13 squadre.\nIl 20 ottobre 2009, le Detroit Shock vennero trasferite a Tulsa:\nIl 20 novembre 2009, la franchigia delle Sacramento Monarchs fallisce.\nIl campionato WNBA 2010 vede partecipare 12 squadre.\nIl 15 gennaio 2014, le San Antonio Silver Stars hanno lasciato cadere \"Silver\" dal loro nome, diventando le San Antonio Stars.\nIl 20 luglio 2015, il Tulsa Shock ha annunciato che si sarebbero trasferiti al Dallas-Fort Worth Metroplex, diventando il Dallas Wings.\nIl 17 ottobre 2017, le San Antonio Stars sono state vendute alla MGM Resorts International, che prevedeva di spostare la squadra a Las Vegas. L'11 dicembre dello stesso anno, MGM Resorts annunci\u00f2 che la squadra sarebbe diventata la Las Vegas Aces.\nCollegamenti esterni.\nWNBA.com History"}
{"id": "1185941", "revid": "110157", "url": "https://it.wikipedia.org/wiki?curid=1185941", "title": "Introduction (Marty Friedman)", "text": "Introduction \u00e8 un album del chitarrista Marty Friedman, pubblicato nel 1995. Il sound del disco presenta forti riferimenti alla musica giapponese e new Age."}
{"id": "1185947", "revid": "120000658", "url": "https://it.wikipedia.org/wiki?curid=1185947", "title": "Proclama di Moncalieri", "text": "Il Proclama di Moncalieri, quello pi\u00f9 celebre, pronunciato il 20 novembre 1849, \u00e8 il manifesto con il quale Vittorio Emanuele II, succeduto al padre Carlo Alberto di Savoia in seguito alla sconfitta durante la prima guerra d'indipendenza, si rivolse agli elettori del Regno di Sardegna affinch\u00e9 si rendessero inclini a portare in parlamento una maggioranza favorevole alla ratifica del trattato di pace con l'Impero austriaco (alla quale la Camera si opponeva ritenendolo eccessivamente draconiano). Il re con il discorso, avendo riaffermato l'importanza dello statuto sabaudo, di fatto poneva una garanzia sulla sopravvivenza del regime liberale, in un periodo di forte restaurazione a seguito della soppressione dei moti del 1848.\nIl primo proclama.\nSecondo quanto prestabiliva lo Statuto da poco varato, il Re aveva la facolt\u00e0 di intavolare trattative diplomatiche attraverso il suo governo e pure di firmare un armistizio o un trattato di pace, bench\u00e9 l'approvazione di questi fossero sospesi fino all'approvazione definitiva di entrambe le Camere. La contrariet\u00e0 della Camera dei deputati a ratificare l'armistizio indusse il Re a scioglierla e, il 3 luglio 1849, ad emanare un primo Proclama da Moncalieri, pi\u00f9 noto come \u00abProclama della convalescenza\u00bb, nel quale dichiarava la necessit\u00e0 di accettare il male minore e si rivolgeva ai sudditi per salvare le istituzioni costituzionali volute dal padre. Il risultato fu tuttavia deludente: neanche la met\u00e0 dell'elettorato si rec\u00f2 a votare e il nuovo Parlamento fu ancora meno disponibile del precedente, a causa della mancanza di moderati, a trovare una soluzione negoziata alla sconfitta militare con l'Austria.\nIl secondo proclama.\nAnche dopo la conclusione del trattato di pace, siglato a Milano il 6 agosto 1849, che prevedeva una parziale occupazione del Piemonte orientale da parte degli Austriaci e un forte disarmo dell'esercito sardo, la tensione con la Camera rimase alta. Rifiutata l'idea, fomentata da alcuni moderati, di attuare un colpo di mano e di sopprimere la costituzione e il parlamento (grazie all'intervento di Massimo d'Azeglio), fatto che gli valse il titolo di \"Re galantuomo\", Vittorio Emanuele II il 20 novembre 1849, dopo lo scioglimento della Camera, pronunzi\u00f2 un testo scritto dallo stesso D'Azeglio, passato alla storia come \u00abProclama di Moncalieri\u00bb, con il quale il re affermava la primariet\u00e0 dello statuto e rimarcava le garanzie di libert\u00e0 assegnate dalla carta piemontese, avendo egli stesso \"salvato la Nazione dalla tirannia dei partiti\". Questa volta riusc\u00ec nel suo intento di rendere docile la Camera riottosa: le elezioni del 9 dicembre videro un'affluenza di quasi il 65%, la pi\u00f9 alta fino all'Unit\u00e0 e , l'affermarsi dei candidati fedeli alla maggioranza.\nCuriosit\u00e0.\nLa stanza dove fu firmato da Vittorio Emanuele II il Proclama, in seguito all'incendio del 5 aprile 2008, \u00e8 stata gravemente danneggiata. Il documento originale era stato da tempo trasferito nell\u2019Archivio di Stato"}
{"id": "1185951", "revid": "247222", "url": "https://it.wikipedia.org/wiki?curid=1185951", "title": "Cowboy Junkies", "text": "I Cowboy Junkies sono un gruppo musicale rock canadese originario di Toronto, attivo dalla met\u00e0 degli anni '80.\nIl gruppo \u00e8 un quartetto composto da tre fratelli che fanno parte della nota famiglia di spettacolo dei Timmins, Margo (voce), Michael (musica, testi, chitarra), Peter (batteria) e da Alan Anton (basso). Una seconda sorella, Carolyn (Cali) \u00e8 stata famosa per aver recitato nella soap opera \"I Ryan\". I fratelli Timmins discendono da Noah Timmins, un prospettore minerario che fond\u00f2 la citt\u00e0 di Timmins nell'Ontario.\nIl loro stile sebbene sia pi\u00f9 legato verso le radici folk, country e blues della musica tradizionale americana, rimanda per i ritmi rallentati e narcolettici a qualche caratteristica dei Velvet Underground. Altro tratto distintivo del gruppo \u00e8 la caratteristica voce eterea di Margo Timmins.\nBreve storia.\nI Cowboy Junkies si sono formati a Toronto nel 1985. Il nome del gruppo nacque da una semplice scelta casuale fatta quando iniziarono ad improvvisare il loro primo pezzo, ma si \u00e8 rivelato davvero adatto a rappresentare perfettamente le loro tipiche sonorit\u00e0, non deriva quindi dal brano di Townes Van Zandt \"Cowboy Junkies Lament\", al contrario \u00e8 la canzone ad essere stata scritta in onore del gruppo pubblicata per la prima volta nell'album del cantautore \"No Deeper Blue\" nel 1994.\nProbabilmente il loro album pi\u00f9 conosciuto \u00e8 \"The Trinity Session\", registrato in un solo giorno e con un solo microfono nella Chiesa della Santa Trinit\u00e0 di Toronto. L'album contiene una cover di \"Sweet Jane\" dei Velvet Underground, ritenuta da Lou Reed la migliore cover in assoluto mai realizzata del brano, basata pi\u00f9 sulla versione dal vivo presente su \"\" che su quella realizzata in studio presente sull'album \"Loaded\". Questo brano \u00e8 stato utilizzato nella colonna sonora del film \"Natural Born Killers \"di Oliver Stone. Nel 2007, in occasione del ventesimo anniversario, il gruppo ha reinciso tutti i brani dell'album nella stessa chiesa dove era stato registrato all'epoca e lo ha pubblicato come \"Trinity Revisited\".\nNessuno dei successivi album del gruppo ha mai riscosso un grandissimo successo al di fuori del Canada, anche se la band ha comunque continuato ad avere un fedele seguito di appassionati e ad entrare nelle classifiche di vendita del proprio paese. Dopo l'uscita dell'album \"Miles from Our Home\" del 1998, i Cowboy Junkies lasciarono la casa discografica Geffen Records, continuando a pubblicare i loro dischi con la propria etichetta indipendente, la \"Latent Recordings\".\nNel giugno del 2007 i Cowboy Junkies hanno suonato alla Boston Symphony Hall insieme alla Boston Pops Orchestra diretta da Keith Lockhart. Lo spettacolo si intitolava \"Edgefest\" ed ha rappresentato un riuscito esempio di collaborazione tra il gruppo e l'orchestra.\nTra il 2010 ed il 2012 il gruppo ha pubblicato una serie di cinque album intitolata \"Nomad Series\" contenente inediti e registrazioni dal vivo.\nFormazione.\nUfficialmente il gruppo \u00e8 composto da quattro musicisti, i tre fratelli Timmins e Alan Anton che faceva parte anche di due precedenti band fondate da Michael.\nA partire dal secondo album alle esibizioni ed alle registrazioni del gruppo ha partecipato anche Jeff Bird.\nDiscografia.\nRaccolte.\nLa RCA, la casa discografica del gruppo dal 1988 al 1996, ha pubblicato due raccolte di grandi successi (nel 2001 e nel 2003), ma senza l'autorizzazione e l'approvazione del gruppo stesso."}
{"id": "1185953", "revid": "599013", "url": "https://it.wikipedia.org/wiki?curid=1185953", "title": "Emile Heskey", "text": "\u00c8 originario di Antigua e Barbuda.\nCaratteristiche tecniche.\nHeskey \u00e8 un calciatore veloce e forte fisicamente, che non segna molto ma aiuta la squadra grazie alle sue sponde. Ha impressionato lo staff dell' per la sua versatilit\u00e0, potendo giocare anche da ala sinistra. \u00c8 stato spesso criticato dai media per la sua debolezza in fase realizzativa, nonostante contribuisse molto alla fase offensiva della squadra, con i suoi movimenti che lasciano spazio agli altri attaccanti. \u00c8 stato anche accusato di disinteressarsi alla fase realizzativa, permettendo ad altri di beneficiare delle sue giocate.\nCon l'arrivo di Alex McLeish all'Aston Villa, \u00e8 stato schierato anche da trequartista.\nCarriera.\nClub.\nEsordi.\nCresciuto nelle giovanili del Leicester City, \u00e8 entrato in prima squadra nella stagione 1995-1996 dopo aver esordito in Premier League l'8 marzo 1995 contro il Queens Park Rangers. Con le sue 30 presenze ha contribuito al ritorno del Leicester City in Premier League e nella stessa stagione ha segnato il suo primo gol tra i professionisti contro il Norwich City.\nNella stagione 1996-1997, prima personale in Premier League, Heskey ha segnato 10 reti in 35 partite di campionato e ha conquistato la Coppa di Lega inglese. Nella stagione seguente si \u00e8 ripetuto con altri 10 gol in 35 partite di Premier League, che gli hanno valso il titolo di capocannoniere della propria squadra, e ha esordito nelle competizioni UEFA per club contro l'Atl\u00e9tico Madrid.\nNel 1998-1999 Heskey invece ha segnato solo 6 gol in campionato e 9 totali, suscitando le critiche dei media per lo scarso apporto in fase realizzativa. Nel febbraio 2000 ha vinto la sua seconda Coppa di Lega inglese.\nLiverpool.\nNel marzo 2000 Heskey \u00e8 stato acquistato dal Liverpool per 11 milioni di sterline, che all'epoca rappresentava un record per un acquisto da parte del club del Merseyside. Ha esordito con la nuova squadra l'11 marzo 2000 contro il e segnato il primo gol il 1\u00ba aprile contro il Coventry City, terminando la stagione con 12 presenze e 3 reti.\nNella stagione 2000-2001 Heskey \u00e8 stato il secondo miglior realizzatore del Liverpool con 22 reti totali dietro Michael Owen (24) e ha vinto la FA Cup, la Coppa di Lega inglese e la Coppa UEFA.\nAll'inizio della stagione 2001-2002 Heskey ha conquistato il Charity Shield contro il Manchester United e la Supercoppa UEFA contro il , partita nella quale ha segnato la seconda rete dei \"Reds\". A fine stagione ha totalizzato 10 gol in 39 partite giocate.\nNella stagione 2002\u20132003, nella quale ha vinto la quarta Coppa di Lega inglese in carriera, Heskey ha segnato solo 9 gol in 51 partite per poi riprendersi dal punto di vista realizzativo nel 2003-2004 con 12 gol in 47 incontri disputati.\nBirmingham City.\nNel 2004 Heskey ha firmato un contratto quinquennale con il Birmingham City che ha versato inizialmente al Liverpool 3,5 milioni di sterline. Ha esordito con il Birmingham City il 14 agosto 2004 contro il (1-1) e ha segnato la prima rete per la nuova squadra con un colpo di testa contro il (1\u20130). A fine stagione \u00e8 risultato il miglior marcatore del Birmingham City con 11 gol realizzati.\nNella stagione 2005-2006, terminata con la retrocessione del Birmingham City in Football League Championship, Heskey ha segnato solo 4 gol in 34 partite di campionato.\nWigan Athletic.\nIl 7 luglio 2006 il Wigan Athletic ha acquistato Heskey dal Birmingham City per 5,5 milioni di sterline.\nHa esordito nel Wigan il 19 agosto 2006 nella partita persa 2-1 contro il Newcastle. Il 26 agosto seguente, durante la sua 500\u00aa presenza in campionato, Heskey ha realizzato la prima rete per il Wigan contro il Reading. Nella stagione 2006-2007, conclusasi con la salvezza del Wigan per la miglior differenza reti nei confronti dello Sheffield United, ha totalizzato 36 presenze e segnato 8 gol. Nella stagione seguente, invece, \u00e8 stato autore di 4 reti in 28 partite.\nIl 1\u00ba novembre 2008 ha segnato il suo 100\u00ba gol in Premier League nella partita contro il .\nAston Villa.\nIl 23 gennaio 2009 Heskey \u00e8 stato acquistato per 3,5 milioni di sterline dall'Aston Villa, con cui ha firmato un contratto di 3 anni e 6 mesi.\nHa esordito con la nuova maglia il 27 gennaio 2009 contro il Portsmouth, segnando la rete del definitivo 1-0. Heskey ha concluso i primi 6 mesi a Birmingham totalizzando 14 presenze e 2 gol, mentre nella stagione successiva \u00e8 sceso in campo in 42 occasioni e ha realizzato 5 reti. Al termine della stagione 2011-2012 lascia il club di Birmingham.\nNewcastle Jets.\nIl 18 settembre 2012, rimasto svincolato dopo la scadenza del suo contratto con l'Aston Villa, viene ingaggiato dai Newcastle United Jets, squadra militante in A-League, la massima divisione del campionato australiano. Segna il suo primo goal alla seconda giornata contro il Sydney F.C.\nBolton.\nIl 24 dicembre 2014 firma un contratto di sei mesi con il Bolton; rimane nel club fino al termine della stagione 2015-2016, conclusasi con la retrocessione in terza serie della squadra.\nNazionale.\nHeskey ha giocato nelle Nazionali giovanili dell'Inghilterra, disputando 4 partite con l'Under-16 con cui ha preso anche parte all'Europeo Under-16 del 1994, 8 partite nell'Under-18 nelle quali ha realizzato 5 gol e 17 partite con 6 reti nell'Under-21. Nel febbraio 1998 ha disputato anche una partita con la Nazionale B contro il Cile, persa per 2-1, nella quale ha segnato il gol degli inglesi al 90\u00ba minuto di gioco.\nHeskey \u00e8 stato convocato per la prima volta in Nazionale maggiore per l'amichevole contro la Repubblica Ceca del 18 novembre 1998, nella quale non \u00e8 sceso in campo. Ha esordito in Nazionale il 28 aprile 1999 a Budapest in amichevole contro l'Ungheria e il 23 febbraio 2000 contro l'Argentina ha disputato la prima partita da titolare con la maglia della Nazionale maggiore inglese. Il 3 giugno 2000 Heskey ha segnato il primo gol in Nazionale nella gara contro Malta.\nNel 2000 \u00e8 stato convocato dal commissario tecnico Kevin Keegan per gli Europei, durante i quali \u00e8 sceso in campo in due occasioni, in entrambi i casi partendo dalla panchina.\nSotto la gestione di Sven-G\u00f6ran Eriksson Heskey ha fatto parte della selezione per i Mondiali 2002 in Corea del Sud e Giappone, dove ha disputato da titolare tutte e 5 le partite dell'Inghilterra segnando la rete del definitivo 3-0 negli ottavi di finale contro la Danimarca, e per gli Europei 2004, nei quali ha disputato una sola partita.\nIl 3 giugno 2003, in occasione della partita contro la Serbia e Montenegro a Leicester, dopo la sostituzione di Michael Owen ha indossato la fascia di capitano.\nDurante la gestione di Steve McClaren \u00e8 stato convocato solo sporadicamente, disputando solo 2 partite. Nel 2007 \u00e8 diventato il primo calciatore a giocare nella Nazionale inglese mentre militava al Wigan.\nDopo il cambio di commissario tecnico da McClaren a Fabio Capello, Heskey \u00e8 nuovamente tornato ad essere convocato regolarmente in Nazionale. Il 15 ottobre 2008, nella gara di qualificazione al Mondiale 2010 contro la Bielorussia, ha disputato la 50\u00aa partita in Nazionale.\nNel 2010 \u00e8 stato inserito da Capello tra i convocati per la fase finale del Mondiale in Sudafrica. Durante la competizione \u00e8 sceso in campo in tutte le 4 partite disputate dall'Inghilterra giocando le prime due come titolare.\nIl 16 luglio 2010 Heskey ha annunciato il suo addio alla Nazionale."}
{"id": "1185955", "revid": "1305772", "url": "https://it.wikipedia.org/wiki?curid=1185955", "title": "Vilgefortis", "text": "Santa Vilgefortis (o Wilgefortis) \u00e8 una figura appartenente all'agiografia, la cui storia \u00e8 il risultato della contaminazione di varie leggende unite dall'immaginazione popolare.\nAgiografia.\nLa leggenda narra che Vilgefortis (il cui nome si vuole derivi dal latino \"Virgo fortis\") sia stata figlia di un re pagano vissuto in Portogallo nell'VIII secolo. Senza sapere che la figlia era divenuta cristiana ed aveva donato al Signore la sua verginit\u00e0, il re la destin\u00f2 in sposa ad un principe pagano. La santa rimase ben ferma nel voler mantenere il suo voto di castit\u00e0, e implor\u00f2 il Signore di trasfigurare le sue avvenenti sembianze, rendendola ripugnante nell'aspetto; il Signore esaud\u00ec la sua preghiera facendole crescere sul viso, la notte prima del matrimonio, una folta barba. Alla vista di quanto accaduto, il promesso sposo si allontan\u00f2 definitivamente; pertanto il re, suo padre, accecato dall'ira, la fece crocifiggere.\nUn ulteriore particolare della leggenda vuole che la santa, prima di morire sulla croce, trovasse la forza di donare la sua scarpa d'oro ad un violinista povero che le si era accostato.\nL'origine della leggenda.\nSull'origine della leggenda si sono formulate molte ipotesi. Alcuni hanno voluto far risalire le sue origini alla figura di Ermafrodito che compare nella mitologia greca, ovvero ad altri miti androgini presenti nelle antiche religioni pagane. Altri - sulla base di conoscenze di endocrinologia - hanno voluto mettere in relazione le abitudini anoressiche diffuse nella vita monastica con la manifestazione di tricosi al volto causata da conseguenti squilibri ormonali.\nUn'altra ipotesi sulla diffusione della leggenda si baserebbe su un equivoco del tardo Medioevo, quando arrivavano dal Medio Oriente crocifissi in cui la figura del Cristo era vestita, anzich\u00e9 con il tradizionale perizoma tipico dell'iconografia europea, con il \"colobium\", una tunica lunga sino alle caviglie. Si pens\u00f2 allora alla figura muliebre di una santa e si congettur\u00f2 il motivo della sua barba.\nTale dovette essere, in particolare, la vicenda del \"Volto Santo di Lucca\", un crocifisso ligneo proveniente forse dalla Siria e conservato nel Tempietto del Volto Santo nella cattedrale di San Martino a Lucca. La popolarit\u00e0 della statua e le tante copie (soprattutto xilografiche) che circolarono nel nord Europa spiegano la diffusione dell'equivoco e l'estendersi della devozione verso la santa Vilgefortis. Anche l'episodio della preziosa scarpa donata al violinista povero appartiene alla tradizione del Volto Santo di Lucca. \nAlcuni studiosi suppongono che \"Vilgefortis\" derivi proprio da una storpiatura, non gi\u00e0 di \"Virgo fortis\", come tradizionalmente inteso, ma di \"Hilige Vartz\", il \"Volto Santo\".\nCulto.\nLa tradizione che si richiama alla leggendaria figura della santa, vergine e martire, si \u00e8 diffusa soprattutto in varie aree del nord Europa, ma anche in molti paesi mediterranei, in conseguenza di una clamorosa contaminazione, successiva al XVII secolo, con il culto per Santa Libera o Liberata (Livrade o Lib\u00e9rate in Francia, Librada in Spagna e America Latina), anch'essa vergine e martire, con cui Vilgefortis non aveva in realt\u00e0 nulla da spartire. Questo spiega anche la straordinaria variet\u00e0 di nomi che si rifanno alla leggenda di Vilgefortis: Starosta, Uncumber, Kummernis o Kummernus, Komina, Comera, Cumerana, Hulfe, Ontcommene, Ontcommer, Dignefortis, Eutropia, Reginfledis... \nLa confusione, provocata da alcuni agiografi del Seicento con la figura di Santa Liberata, ha purtroppo provocato - e continua a provocare - gravi danni al culto per quest'ultima, causando una comprensibile confusione nei fedeli, che si trovano di fronte ad immagini molto diverse fra loro. Uno degli elementi pi\u00f9 gravi - e pi\u00f9 difficili da eradicare - \u00e8 la presenza, in molti santuari e luoghi di culto di Santa Liberata - della croce, elemento peculiare di Vilgefortis, mentre Liberata era stata certamente martirizzata con un colpo di spada o di pugnale.\nNon si deve altres\u00ec confondere Santa Vilgefortis con un'altra martire leggendaria, Santa Giulia, morta anch'essa crocifissa. Il tratto mitologico comune \u00e8 quello delle sante vergini che seguono fino al martirio il modello di Cristo, loro sposo.\nIconografia.\nEsistono Crocifissi simili al Volto Santo di Lucca che, nei secoli, vennero reinterpretate come raffigurazioni del martirio di Vilgefortis. \u00c8 questo il caso del \"Crocifisso\" del XII secolo venerato a Neufahrn presso Frisinga, a partire dal XVI secolo, come immagine di \"Heiligen K\u00fcmmernis\". Simile, per la difficolt\u00e0 di distinguere tra la figura del Cristo e quello di Vilgefortis, \u00e8 il celebre \"Crocifisso\" nel Santuario di Loreto a Praga.\nTra le raffigurazioni artisticamente pi\u00f9 alte di santa Vilgefortis si deve ricordare quella eseguita da Hans Memling su una delle ante (chiuse) del \"Trittico di Adriaan Reins\" (1480): la santa \u00e8 dipinta mentre regge la croce e con il capo coronato, mentre si nota in modo non vistoso la peluria che le circonda il volto.\nNella chiesa di San Tommaso a Brno il pittore boemo Jan Ji\u0159\u00ed Heinsch ha dipinto una pala d'altare (1687) in cui sono rappresentato Ges\u00f9 con la croce che appare dal cielo davanti alla santa Vilgefortis morente, mentre di fronte a lei si accalcano il suonatore di violino e molti altri devoti."}
{"id": "1185957", "revid": "1149807", "url": "https://it.wikipedia.org/wiki?curid=1185957", "title": "Sparx (Spyro the Dragon)", "text": ""}
{"id": "1185958", "revid": "36426", "url": "https://it.wikipedia.org/wiki?curid=1185958", "title": "Santuario di Santa Maria dell'Impruneta", "text": "Il santuario di Santa Maria dell'Impruneta si trova all'Impruneta in provincia di Firenze. Si tratta forse del pi\u00f9 importante santuario nel contado fiorentino, grazie alla veneratissima immagine della \"Madonna dell'Impruneta\", a cui sono legati vari eventi prodigiosi e la protezione sulla citt\u00e0 di Firenze. Storicamente patronato dalla famiglia Buondelmonti, il santuario venne spesso abbellito dai granduchi medicei e lorenesi, facendone una delle pi\u00f9 splendide basiliche del granducato. Tuttavia un bombardamento nel 1944 danneggi\u00f2 l'interno in maniera irreparabile, e nel dopoguerra si decise di restaurare l'edificio in un pi\u00f9 sobrio stile neorinascimentale. Si sono invece salvate le ricchissime dotazioni della basilica, che oggi si trovano in larga parte esposte nell'attiguo Museo del Tesoro di Santa Maria dell'Impruneta. \nStoria.\nAll'origine della chiesa vi \u00e8 il miracoloso ritrovamento dell'immagine. Si narra infatti che, quando si decise di costruire un tempio in onore della Vergine, le mura che venivano innalzate di giorno si disfacevano durante la notte. Le pietre furono allora caricate su un carro e quando i buoi si fermarono e si inginocchiarono si cominci\u00f2 a scavare, ritrovando la sacra immagine. Tale narrazione \u00e8 ripresa in un bassorilievo quattrocentesco attribuito a Pasquino da Montepulciano, che costituisce il prototipo iconografico di tutte le incisioni dedicate alla Vergine.\nSanta Maria all'Impruneta nasce come pieve, collocata su un antico tracciato viario, sul posto di un antico pagus, molto probabilmente su un insediamento religioso pagano. Con l'eccezione della falsa donazione di Carlo Magno all'abbazia di Nonantola datata 774, il pi\u00f9 antico documento \u00e8 un'offerta di beni \"infra teriturio de plebi sancte Marie sito Pinita\" redatta nella Badia Fiorentina l'11 maggio 1032. In facciata \u00e8 posta una lapide che ricorda la sua consacrazione avvenuta il 3 gennaio 1059 per incarico di papa Niccol\u00f2 II. In quell'occasione l'edificio probabilmente venne profondamente rinnovato, risulta anche che vi venne redatto un atto notarile in data 13 novembre 1074.\nFin dalla sua fondazione la chiesa fu sede di un capitolo di sacerdoti; alla pieve furono concessi privilegi da Niccol\u00f2 II, privilegi che vennero confermati nel 1156 al pievano Ugo da papa Adriano IV. Le decime pagate dalla pieve nel 1276 e nel 1302 dimostrano che era ricchissima; in entrambe le occasioni paga oltre cento lire di tasse. La pieve ottenne altri privilegi da papa Niccol\u00f2 IV nel 1291. Nel 1331 papa Giovanni XXII ignorando i diritti dei Buondelmonti, patroni della chiesa, confer\u00ec la pieve al cardinale Orsini, ma il cardinale non pot\u00e9 prendere possesso della pieve perch\u00e9 fu respinto e costretto a rifugiarsi nella torre campanaria dal popolo in armi sobillato dai Buondelmonti.\nNel 1340 il pievano Stefano Buondelmonti fond\u00f2 la \"Compagnia della Beata Vergine Maria\" e negli anni successivi avvi\u00f2 i lavori di ricostruzione e ampliamento della chiesa che si conclusero alla fine del XIV secolo. La chiesa fu eretta a propositura durante il plebanato di Antonio degli Agli (1439-1477). Per adeguare l'edificio alla nuova carica vennero effettuati dei lavori che comportarono la fortificazione del complesso e l'apertura del chiostro piccolo; i lavori si conclusero nel 1468 e in quell'occasione fu ottenuta un'indulgenza papale. Nel 1591 i Buondelmonti realizzarono accanto alla cripta il proprio sepolcreto e nel 1593 finanziarono i lavori all'interno della chiesa che portarono alla realizzazione di due cappelle ai lati del coro.\nIl portico in facciata fu costruito nel 1634 su progetto di Gherardo Silvani e tra il 1653 e il 1670 venne sistemata la piazza antistante con la costruzione dei loggiati. Nel 1718 venne realizzata la copertura lignea del soffitto da Alessandro Saller.\nAltri lavori furono effettuati tra il 1891 e 1893 ma queste opere furono vanificate dal terremoto del 1895 che procur\u00f2 alla chiesa ingenti danni. Nel diario del pievano di allora si legge che: \nIl restauro fu effettuato dall'ingegner Olinto Squarcialupi e furono apposte delle catene di ferro al campanile e agli edifici del complesso.\nLa pieve venne bombardata e danneggiata in modo gravissimo nella notte tra il 27 e il 28 luglio 1944: croll\u00f2 il soffitto e and\u00f2 perduta praticamente tutta la navata centrale. Anche il tempietto della Madonna fu devastato, ma la sacra immagine era stata nel frattempo trasferita a Firenze in un'ambulanza della Misericordia. I lavori di restauro diretti dall'architetto Guido Morozzi terminarono nel 1955; in quell'occasione venne restaurata anche la cripta.\nIl culto della Vergine dell'Impruneta.\nLa Madonna dell'Impruneta, sebbene non sia rammentata per particolari miracoli, \u00e8 al centro di un sentito e devotissimo culto popolare, tanto da fare della chiesa uno dei pi\u00f9 importanti dei santuari mariani d'Italia, probabilmente il pi\u00f9 antico in Toscana.\nIl culto della Madonna dell'Impruneta s'innest\u00f2 su un pi\u00f9 antico culto pagano locale. Scavi archeologici effettuati nel Novecento hanno dimostrato che sul luogo su cui sorge la basilica, in epoca etrusca era presente un santuario dedicato a un culto delle acque. Il santuario era collegato a una fonte, ritenuta miracolosa, che venne chiusa nel 1445. \nIl culto della Madonna dell'Impruneta quale protettrice delle acque si afferm\u00f2 dalla seconda met\u00e0 del XIV secolo. Dopo la disastrosa alluvione del 4 novembre 1333 la Madonna venne pi\u00f9 volte chiamata a intercedere per la regolazione delle piogge e soprattutto delle acque del fiume Arno. La prima processione con la quale la Madonna venne portata a Firenze risale al 1354. Da allora, sebbene sempre velata, la Madonna dell'Impruneta fu portata spesso in processione sotto un baldacchino, dall'Impruneta fino alla chiesa fiorentina di San Felice in Piazza; in alcuni casi veniva esposta, con al seguito le pi\u00f9 importanti magistrature della citt\u00e0 e il clero nella piazza della Signoria. Testimonianze delle processioni sono rimaste nelle cronache di Matteo Villani nel 1354, di Luca Landucci nel 1444, di Bernardo Segni verso il 1550. Una processione speciale venne effettuata nel 1529 alla vigilia dell'assedio degli Imperiali.\nIconografia della Madonna dell'Impruneta.\nLa vicenda dell'immagine della vergine \u00e8 molto complessa. Il dipinto viene attribuito, per tradizione popolare, alla mano dell'evangelista Luca, che per tradizione viene riconosciuto quale pittore di molte immagini sacre. Il dipinto sarebbe giunto in Italia via mare dall'Oriente per poi essere nascosto durante le persecuzioni e infine ritrovato nei campi circostanti.\nL'immagine sacra \u00e8 stata per secoli nascosta alla vista e il dipinto attuale non \u00e8 quello originario. La prima versione sarebbe stata dipinta da un pittore fiorentino dell'XI secolo (sebbene la tavola sia stata ridipinta nel XIII secolo ) conosciuto come Luca Santo, cos\u00ec chiamato perch\u00e9 molto devoto. Secondo alcuni studiosi l'immagine sacra in origine non sarebbe stato un dipinto ma un bassorilievo in terracotta.\nI problemi nacquero alla met\u00e0 del Settecento quando il reggente lorenese per la Toscana, il conte di Richecourt, volle vedere l'immagine che stava al centro di un culto cos\u00ec sentito. In previsione della vista del conte il pievano volle sincerarsi dello stato del dipinto e una volta tolti le mantelline che la coprivano al presule apparve solo una tavola scura e sbiadita, in pratica illeggibile. Preoccupato che il conte vedendo lo stato dell'immagine vietasse un culto fervido ma soprattutto florido venne incaricato il pittore Ignazio Hugford di ridipingere l'immagine. Il pittore avrebbe preso a modello la Madonna a mosaico che sta nella scarsella del battistero di Firenze. Grazie a questo espediente il culto della Madonna fu autorizzato a continuare e l'immagine venne pi\u00f9 volte esposta al pubblico. Il culto dell'immagine ha il suo culmine nel mese di ottobre quando a Impruneta viene organizzata la celebre fiera.\nDescrizione.\nLa chiesa attualmente si presenta secondo la veste datale nella seconda met\u00e0 del XIV secolo dal pievano Stefano quando in virt\u00f9 dell'aumentata fama della Madonna dell'Impruneta la chiesa venne allargata sul lato sinistro fino a farle assumere un impianto a navata unica.\nEsterno.\nIn facciata \u00e8 posto un portico sovrastato da un salone progettato e realizzato nel 1634 da Gherardo Silvani, il portico venne realizzato quale ringraziamento per l'intervento della Madonna che avrebbe debellato l'epidemia di peste del 1630. Sulla sinistra c'\u00e8 una torretta, risalente al XVIII secolo con orologio mentre sulla destra si staglia una torre campanaria merlata risalente al XIII secolo; la torre campanaria \u00e8 uno dei pochi resti della pieve romanica e per pi\u00f9 della met\u00e0 della sua altezza non presenta alcuna apertura tranne che per il portale alla sua base, mentre gli ultimi quattro piani sono scanditi da ordini di monofore alternati a bifore divise da monolitiche colonne; la cima del campanile presenta una merlature frutto del restauro del XIX secolo.\nAll'interno del porticato sono poste delle lapidi che attestano la consacrazione dell'edificio (1059-1060), la riconsacrazione nel 1950. Vi sono anche una scultura del XIII secolo raffigurante la \"Madonna col Bambino tra i santi Giovanni Battista ed Evangelista\" e, sopra il portale principale gli stemmi dei Buondelmonti (XV secolo) e di papa Leone X (in ricordo della visita del pontefice al santuario nel 1515).\nInterno.\nL'interno \u00e8 a una navata ed \u00e8 stato rifatto in stile rinascimentale dopo che venne quasi completamente distrutto nel bombardamento del 1944. In quell'occasione non vennero ricostruiti gran parte degli elementi barocchi che lo distinguevano in precedenza come ad esempio il soffitto settecentesco in legno intagliato. Nella controfacciata \u00e8 posto l'organo realizzato tra il 1532 e il 1535 da fra Bernardo di Argenta e la cantoria (1717-1722). Nei pressi dell'ingresso sono le due acquasantiere in marmo che datate 1542 quella di destra e 1637 quella di sinistra. \nAi lati della navata sorgono quattro altari. Il primo altare sulla destra contiene il \"Martirio di san Lorenzo\", opera di Cosimo Gamberucci mentre il secondo altere di destra la \"Nativit\u00e0 della Vergine\", opera del 1602 realizzata dal Passignano. Il primo altare sulla sinistra contiene la \"Vocazione di san Pietro\", opera del 1606 dell'Empoli, mentre il secondo altare di sinistra presenta il \"Martirio di san Sebastiano\", opera del 1618 di Matteo Rosselli.\nSul lato destro della chiesa \u00e8 collocata la tomba del pievano Antonio degli Agli, costituita da un sepolcro in marmo, sormontato dal tondo con la \"Madonna col Bambino\" della bottega di Benedetto da Maiano.\nIn epoca recente all'interno della chiesa sono state ricollocate cinque dell otto tele settecentesche raffiguranti i miracoli della Vergine che un tempo erano poste sulle pareti laterali e nella controfacciata. Le tele sono: \"Peste bovina\" di Giovanni Domenico Ferretti, \"Rinvenimento della Sacra Immagine\" e \"Processione a Firenze\" di Pietro Santi Bambocci, \"Cessazione di una continua pioggia\", anche questa attribuita al Ferretti, e infine \"Battaglia\" di Pietro Pertichi.\nIl battistero \u00e8 posto dopo il primo altare di sinistra. All'interno sono il fonte battesimale datato 1590, una tela raffigurante il \"Battesimo di Cristo\" del XIV secolo e un rilievo raffigurante sempre il \"Battesimo di Cristo\", anch'esso del Trecento.\nL'altare maggiore \u00e8 in marmo bianco e verde e risale all'epoca romanica. \u00c8 ornato da un polittico datato 1375 e terminato nel 1384 attribuito a Pietro Nelli con la collaborazione di Niccol\u00f2 di Pietro Gerini. Il polittico venne gravemente danneggiato nell'ultima guerra; sottoposto a restauri e ricomposto raffigura la \"Madonna col Bambino e Apostoli\"; nelle cuspidi sono le \"Storie della Vergine\" mentre nella predella sono le \"Storie di Cristo\".\nNel presbiterio fa bella mostra un coro con gli stalli intarsiati e datato 1522.\nLe edicole.\nL'interno fu arricchito dai due tempietti gemelli eretti da Michelozzo e decorati da Luca della Robbia, simili a quello della Santissima Annunziata a Firenze.\nIl tempietto della Madonna.\nIl tempietto della Vergine, o meglio la cappella della Madonna, \u00e8 quella posta sulla sinistra. \u00c8 cos\u00ec chiamata perch\u00e9 custodisce la sacra immagine della \"Madonna dell'Impruneta\" - una tavola del XIII secolo in gran parte ridipinta da Ignazio Hugford nel 1758. Ai lati della sacra immagine sono poste le terrecotte robbiane raffiguranti i \"Santi Pietro e Paolo.\" L'altare della Madonna presenta al centro il ciborio in argento con il \"Ritrovamento della Sacra Immagine\". Il ricchissimo paliotto in argento, dono di Cosimo III venne eseguito nel 1714 dagli orafi granducali Cosimo Merlini il giovane e Bernardo Holzmann su disegno di Giovan Battista Foggini, e sostitu\u00ec quello marmoreo attribuito a Pasquino da Montepulciano, oggi nel Museo del Tesoro.\nIl tempietto del Santissimo Sacramento.\nL'altro tempietto, destinato a custodire il Santissimo Sacramento, \u00e8 posto sulla destra ed \u00e8 conosciuto anche come Cappella della Croce. Porta questo nome perch\u00e9 custodiva una reliquia della \"Vera Croce\" donata al santuario da Pippo Spano, il condottiero appartenente alla famiglia degli Scolari, parenti stretti dei Buondelmonti (il relativo reliquiario \u00e8 oggi nel Museo). All'altare presenta una terracotta robbiana raffigurante la \"Crocifissione\" con ai lati le statue di \"San Giovanni Battista\" e di \"San Romolo\", e un paliotto seicentesco. Nell'attiguo coretto si trova la grata in bronzo dorato eseguita nel 1636 da Cosimo Merlini il Vecchio.\nSagrestie.\nLe sagrestie sono poste sul lato sinistro. Nella prima sono la \"Trinit\u00e0\" datata 1418 opera di Mariotto di Nardo e la \"Bolla di papa Leone X\" del 1513, mentre il mobilio risale al XVI secolo; nella seconda \u00e8 posto il gruppo bronzeo raffigurante il \"Crocifisso\", \"Madonna\" e \"San Giovanni\", opera di Felice Palma.\nCompagnia di San Sebastiano.\nSi accede alla compagnia da un corridoio posto tra il primo e il secondo altare della navata sinistra. All'altare della compagnia \u00e8 posta la tavola raffigurante la \"Madonna con i santi Rocco, Sebastiano e i confratelli\", opera di Giovanni Bilivert.\nI chiostri.\nSi accede ai chiostri da un portale quattrocentesco posto sotto il porticato in facciata.\nPrimo chiostro.\nIl primo chiostro venne realizzato durante il plebanato di Antonio degli Agli ed \u00e8 in stile michelozziano.\nSecondo chiostro e cripta.\nIl secondo chiostro \u00e8 pi\u00f9 antico e risale al XIV secolo. Dal chiostro si pu\u00f2 accedere a un vasto ambiente coperto a volta che viene chiamato Sala d'Armi dei Buondelmonti. \nDal chiostro si accede anche alla cripta. \u00c8 un piccolo ambiente absidato posto in corrispondenza della zona centrale del presbiterio. L'interno \u00e8 diviso in tre navate con colonne di arenaria concluse da capitelli sormontati da pulvini. Nella cripta sono stati collocati resti di un ambone del XII secolo scoperti durante i restauri dopo l'ultima guerra.\nSepolcreto dei Buondelmonti.\nDalla cripta si accede la sepolcreto della famiglia Buondelmonti. Il sepolcreto venne costruito nel 1611 e le salme erano poste in posizione seduta all'interno di nicchie."}
{"id": "1185964", "revid": "287204", "url": "https://it.wikipedia.org/wiki?curid=1185964", "title": "Even Flow", "text": "Even Flow \u00e8 un singolo dei Pearl Jam; il brano \u00e8 anche contenuto nell'album \"Ten\".\nIl brano.\nLa musica \u00e8 di Stone Gossard e il testo di Eddie Vedder. La linea vocale della canzone inizia con un intervallo di tritono molto prominente. Un'altra versione della canzone fu registrata con il batterista Dave Abbruzzese, mentre la band registrava la colonna sonora del film \"Singles - L'amore \u00e8 un gioco\". Questa versione fu utilizzata per la versione britannica in vinile e anche sul della band. La versione originale fu pubblicata nei singoli statunitensi.\n\u00c8 stata inserita nel videogioco \"\".\nVideo musicale.\nIl video originale.\nInizialmente la band ingaggi\u00f2 Rocky Schenck per filmare il video della canzone; il 31 gennaio, prima di partire per l'Inghilterra per iniziare il tour europeo, vennero a Los Angeles per filmare il video, che si basava su un'idea avuta da Stone Gossard. Schenck registr\u00f2 la band sul set di uno zoo, dove aveva preparato un paesaggio notturno e selvaggio in una struttura chiusa e pose le luci tra le gabbie e gli alberi; parallelamente agli animali, i membri della band furono ripresi individualmente e poi assieme, stando su un versante di una collina e riprendendo un'improvvisazione. La registrazione dur\u00f2 delle ore, ma la band non rimase soddisfatta da tale risultato.\nLe riprese di Schenck furono considerate un grande dispendio di tempo e denaro; tali riprese danneggiarono anche il polso di Abbruzzese, che fu portato al pronto soccorso dopo le riprese e gli fu consigliato di non mettere sotto stress il polso. Dave si esib\u00ec infatti nel tour europeo con una stecca attaccata alle mani.\nIl video ufficiale.\nIl video originale fu sostituito con uno che riprendeva la performance di questa canzone al Moore Theater di Seattle, il 17 gennaio. Le immagini utilizzate per il video riprendono vari momenti del concerto: durante l'intero video, infatti, Mike McCready e Stone Gossard suonano due differenti chitarre, mentre le riprese di Eddie Vedder che si arrampica sull'impalcatura del palco fu fatta durante \"Porch\". L\u2019autore delle riprese fu Josh Taft, che non stava riprendendo il tutto come regista, ma come amico di Stone. Nonostante ci\u00f2, Eddie era fortemente disturbato dalla presenza di Taft e gli disse: \"Questo non \u00e8 uno studio TV, Josh. Spegni quelle luci, questo \u00e8 un fottuto concerto rock!\". Tutto sommato, la presenza di Taft allo show e il fatto che le sue riprese furono sufficienti a mettere su un video interessante, fu un colpo di fortuna; quando per\u00f2 la Epic dovette fornire ad MTV un video musicale per \"Even Flow\" e la band vide i risultati del video di Schenck, si opt\u00f2 per questa versione di Taft."}
{"id": "1185967", "revid": "729019", "url": "https://it.wikipedia.org/wiki?curid=1185967", "title": "Stazione di Rovigliano", "text": "La stazione di Rovigliano, si trova sulla linea ferroviaria Torre Annunziata - Gragnano, sulla tratta Torre Annunziata Centrale - Castellammare di Stabia e serve la frazione di Rovigliano che fa parte del comune di Torre Annunziata.\nCreata negli anni 80 dopo la chiusura della stazione di Castellammare Cantieri, visto l'aumento demografico della zona, la stazione di Rovigliano ha due binari passanti, collegati tramite un sovrapassaggio. La stazione manca di fabbricato viaggiatori ed \u00e8 per questo che non vi \u00e8 alcun servizio per viaggiatori. L'accesso oltre all'ingresso principale pu\u00f2 avvenire anche tramite un passaggio a livello che si trova al termine dei due marciapiedi.\nIl traffico passeggeri si mantiene su livelli abbastanza bassi e concentrato nelle ore di punta. Fermano i treni metropolitani per Castellammare di Stabia e Napoli Campi Flegrei.\nServizi.\nLa stazione dispone di:\nCollegamenti esterni.\nStoria e immagini della stazione di Rovigliano"}
{"id": "1185968", "revid": "1862310", "url": "https://it.wikipedia.org/wiki?curid=1185968", "title": "Comunit\u00e0 montana Valle Cannobina", "text": "La Comunit\u00e0 montana Valle Cannobina era un comprensorio montano che raccoglieva i comuni della Valle Cannobina.\nStoria.\nCinque comuni erano interamente compresi nella Comunit\u00e0 Montana: Cannobio, Cavaglio-Spoccia, Cursolo-Orasso, Falmenta, Gurro; Malesco e Trarego Viggiona vi erano sono compresi solo in parte. \nSuo scopo principale fu quello di favorire lo sviluppo della valle e dei comuni coinvolti nella salvaguardia del patrimonio ambientale e culturale proprio. La sede della Comunit\u00e0 montana si trovava a Cavaglio-Spoccia, in frazione Lunecco.\nLa comunit\u00e0 montana venne soppressa nel 2009 e conflu\u00ec, insieme alla Comunit\u00e0 montana Valgrande e alla Comunit\u00e0 montana Alto Verbano, nella nuova Comunit\u00e0 montana del Verbano. Quest'ultima venne soppressa nel 2012 e tutti i Comuni della Valle Cannobina entrarono a far parte dell'unione di comuni del Lago Maggiore."}
{"id": "1185977", "revid": "123469037", "url": "https://it.wikipedia.org/wiki?curid=1185977", "title": "Z\u00e9lia Gattai", "text": "Biografia.\nFiglia di Angelina ed Ernesto Gattai, emigranti italiani di origini toscane e venete, era l'ultima di cinque figli. Nacque e visse per tutta l'infanzia in Alameda Santos, 8, nel quartiere Paradiso di San Paolo.\nZ\u00e9lia fin da piccola partecipava con la famiglia al movimento politico-operaio anarchico che si espanse tra gli immigrati italiani, spagnoli, portoghesi all'inizio del XX secolo. A vent'anni si spos\u00f2 con Aldo Veiga. Da questo matrimonio, durato otto anni, nacque un figlio, Luis Carlos, nel 1942. Lettrice entusiasta di Jorge Amado, dei cui libri venne in contatto attraverso l'anarchico italiano Oreste Ristori, Z\u00e9lia lo conobbe personalmente nel 1945, quando lavoravano insieme nel movimento per l'amnistia dei prigionieri politici. Andarono a vivere insieme pochi mesi dopo senza potersi sposare perch\u00e9 erano entrambi separati ed in Brasile non esisteva ancora il divorzio. Da allora Z\u00e9lia lavor\u00f2 accanto a Jorge, trascrivendo a macchina i suoi scritti originali e aiutandolo nel processo di revisione.\nNel 1946, con l'elezione di Jorge Amado nella Camera federale, la coppia trasloc\u00f2 a Rio de Janeiro dove nacque il figlio Jo\u00e3o Jorge, nel 1947. L'anno dopo, quando il partito comunista fu dichiarato illegale, Jorge Amado perse il mandato e la famiglia fu costretta all'esilio. Vissero a Parigi per 3 anni, periodo in cui Z\u00e9lia frequent\u00f2 i corsi di civilizzazione francese, fonetica e lingua francese alla Sorbona.\nDal 1950 al 1952, la famiglia visse in Cecoslovacchia, dove nacque la figlia Paloma. Fu in quel periodo di esilio che Z\u00e9lia inizi\u00f2 a dedicarsi alla fotografia, diventando responsabile per la registrazione, in immagini, di ogni momento importante della vita dello scrittore di Bahia. Nel 1963 i due si trasferirono nella casa di Rio Vermelhi, a Salvador da Bahia, dove Zelia allest\u00ec un atelier, avendo lanciato la fotobiografia di Jorge Amado intitolata \"Reportagem\", che rimase tuttavia incompleta.\nA 63 anni inizi\u00f2 a scrivere le sue memorie. Il suo primo libro \"Anarchici, grazie a Dio\" a venti anni dalla sua prima edizione, contava duecentomila copie vendute in Brasile. La sua opera \u00e8 composta da libri di memorie, 3 libri per bambini, una fotobiografia e un romanzo. Alcuni suoi libri sono stati tradotti in francese, italiano, spagnolo, tedesco e russo.\nPaulista di nascita, Z\u00e9lia ricevette nel 1984 il titolo di cittadina di Salvador. In Francia fu invece dichiarata cittadina onoraria del comune di Mirabeau (1985) ed ebbe la commenda di Arti e Lettere del governo (1998).\nFu insignita degli ordini di Merito di Bahia (1994) e dell'Infante Dom Henrique (Portogallo, 1986). La prefettura di Tapero\u00e1, nello Stato di Bahia, l'ha omaggiata dando il nome della scrittrice alla sua Fondazione di Cultura e turismo nel 2001. Durante quell'anno, in particolare il 6 agosto 2001, mor\u00ec Jorge Amado, suo \"compagno, maestro e marito\" per 56 anni. \nNel 2002 venne eletta all'Accademia brasiliana delle lettere (ABL) al seggio n. 23, prima occupato da Jorge Amado. Nello stesso anno, fu eletta all'unanimit\u00e0 all'Accademia di Lettere di Bahia (ALB) e all'Accademia Ilheense di Lettere. \nAl lancio del suo primo libro \"Anarchici, grazie a Dio\"\" Z\u00e9lia Gattai ottenne il premio Paulista di rivelazione letteraria del 1979. Nell'anno seguente, ebbe il premio dall'associazione della stampa, il premio McKeen e il trofeo Dante Alighieri. La Segreteria dell'educazione dello stato di Bahia le concesse la Medaglia Castro Alves nel 1987. Nel 1988 fu premiata con il trofeo Avon per il libro \"Jardim de inverno\" (Giardino d'inverno). Il libro di memorie \"Ch\u00e3o de meninos\" ha ricevuto il premio Alejandro Jos\u00e9 Cabassa dall'Unione brasiliana di scrittori nel 1994.\nAl lancio del libro \"Jorge Amado: um baiano rom\u00e2ntico e sensual\" nel 2002, opera-testimonianza scritta insieme ai figli Paloma Jorge Amado e Jo\u00e3o Jorge Amado, in una libreria di Salvador, intervennero personalit\u00e0 note della citt\u00e0 di Salvador come Antonio Carlos Magalh\u00e3es, James Amado, Solange Bernab\u00f2, figlia dell'artista plastico Carib\u00e9, Miguel Arcanjo Prado Bruna Lima,l'artista plastico Calasans Neto e sua moglie Auta Rosa, Antonio Imbassahy ecc. \nTra i tanti riconoscimenti che ricevette in vita ricordiamo la \"Laurea Honoris Causa\", ricevuta nel 2006 dall'Universit\u00e0 Federale dello stato del Tocantins, nel 2007 il \"Gonflone d'Argento\" della citt\u00e0 di Firenze, e nel gennaio 2008 il Presidente della Repubblica italiana Giorgio Napolitano l\u00e0 insign\u00ec del massimo grado di \"Grande Ufficiale della Stella della Solidariet\u00e0\" italiana. Le fu consegnato direttamente nella sua casa di Salvador dall'Ambasciatore italiano S.E. Michele Valensise, durante una cerimonia ufficiale, alla presenza di giornalisti, ove venne applaudita dai figli Paloma e Jo\u00e3o Jorge, Dora Lopes, i suoi nipoti, bisnipoti, i tanti amici sparsi nel mondo, alcuni dei quali erano presenti, tra questi la sua biografa italiana. Tra le presenze illustri di quell'evento ricordiamo lo storico prof. Luis Henrique Dias Tavares con la moglie Laurita Pontes Tavares, il prof. Edivaldo Machado Boaventura con la moglie Solange do Rego Boaventura, Luiza Ramos, Elizabeth Ramos, il giornalista Duda Tawil e Antonella Rita Roscilli, italiana e biografa di Z\u00e9lia Gattai. "}
{"id": "1185978", "revid": "1305772", "url": "https://it.wikipedia.org/wiki?curid=1185978", "title": "Loznica", "text": "Il termine Loznica pu\u00f2 riferirsi:"}
{"id": "1185980", "revid": "177967", "url": "https://it.wikipedia.org/wiki?curid=1185980", "title": "Pietre", "text": ""}
{"id": "1185981", "revid": "767487", "url": "https://it.wikipedia.org/wiki?curid=1185981", "title": "Min Xiao-Fen", "text": "Il suo strumento, la pipa, \u00e8 uno dei pi\u00f9 famosi strumenti del folklore cinese.\n\u00c8 diventata famosa per aver contribuito alla divulgazione della cultura e della musica cinese.\nCarriera.\nHa studiato con suo padre, Min Ji-Qian, professore e suonatore di pipa all'Universit\u00e0 di Nanjiing.\nSuccessivamente ha suonato la pipa nell'Orchestra di Nanjiing dal 1980 al 1992.\nNel 1992 \u00e8 emigrata negli Stati Uniti, e da allora ha avuto modo di collaborare con moltissimi artisti contemporanei, come i compositori Chen Yi, Zhou Long, Tony de Ritis, Marc Battier e Carl Stone.\nSuccessivamente ha lavorato con la sassofonista jazz Jane Ira Bloom.\nAttualmente vive a New York, dove \u00e8 stata la fondatrice del Blue Pipa, Inc.\nNel 2007 ha collaborato con Bj\u00f6rk nel suo ultimo album \"Volta\", improvvisando una melodia nella traccia \"I see who you are\"."}
{"id": "1185982", "revid": "486946", "url": "https://it.wikipedia.org/wiki?curid=1185982", "title": "Sk\u00e1la IF", "text": ""}
{"id": "1185991", "revid": "1318658", "url": "https://it.wikipedia.org/wiki?curid=1185991", "title": "Evoluzionismo e Chiesa cattolica", "text": "Sin dalla pubblicazione de \"L'origine delle specie\" di Charles Darwin nel 1859, le gerarchie della Chiesa cattolica hanno lentamente definito e rifinito la loro posizione sull'evoluzione, evitando inizialmente di prendere una posizione ufficiale, contrariamente a quanto fecero le chiese protestanti, che, maggiormente legate ad una interpretazione letterale della Bibbia, immediatamente avversarono il pensiero darwiniano.\nFino ai primi anni del XX secolo, nel mondo cattolico si riscontrava una generale ostilit\u00e0 all'evoluzionismo; tuttavia, in quel periodo la Chiesa non prese mai una posizione ufficiale sulla questione. Nel corso del Novecento alcune alte gerarchie ecclesiastiche con pubbliche affermazioni e documenti ufficiali hanno affermato che la fede cattolica e l'evoluzionismo, in particolare riguardo all'origine dell'uomo, non sono in conflitto; diversi papi si sono esplicitamente espressi favorevolmente riguardo alla conciliabilit\u00e0 dell'evoluzionismo con la fede cattolica. Soprattutto dopo il Concilio Vaticano II, la teologia cattolica, confrontandosi con la teoria dell'evoluzione, ha fatto importanti progressi ed ha definito alcune fondamentali questioni di fede relative all'origine dell'uomo, all'azione di Dio nel mondo ed alla dottrina sul peccato originale.\nIl pensiero cattolico di fronte all'evoluzionismo: 1859-1900.\nIl problema storiografico.\nUn'analisi sintetica dei rapporti tra l'evoluzionismo e la religione cattolica, e della posizione della Chiesa di Roma su questo tema, nei primi decenni di diffusione delle teorie di Charles Darwin, esposte per la prima volta ne \"L'origine delle specie\" (1859), risulta essere pressoch\u00e9 impossibile. Fino alla prima met\u00e0 del Novecento circa, la tendenza prevalente era quella di inquadrare i rapporti storici tra scienza e religione in uno schema molto semplice: il perpetuo conflitto tra la ragione scientifica ed il dogma religioso.\nNegli ultimi decenni del ventesimo secolo invece questo quadro \u00e8 stato completamente superato. La storiografia pi\u00f9 moderna tende ormai ad allinearsi alla cosiddetta \"tesi della complessit\u00e0\", esposta esplicitamente per la prima volta dallo storico della scienza John Hedley Brooke nel suo libro \"Science and Religion: Some Historical Perspectives\" (1991). Scrive Brooke: I rapporti tra scienza e religione sono quindi stati, storicamente, una realt\u00e0 molto varia e complessa, che non pu\u00f2 essere ridotta ad alcuno schema semplice; la storiografia si trova quindi costretta a trattare in maniera organica questa vasta realt\u00e0, ed \u00e8 per questo che risulta difficile riuscire ad esporre un'analisi concisa e sintetica.\nSulla cultura scientifica negli Stati pontifici nel XIX secolo, scrive Pietro Redondi: \u00ab\"Si stabilir\u00e0 cos\u00ec alla met\u00e0 del secolo un saldo programma culturale. Esso sar\u00e0 basato sulla possibilit\u00e0 di conciliare la scienza e la fede religiosa attraverso l'assunzione di alcune categorie dell'epistemologia positivistica, ossia alleando a una visione teistica lo sperimentalismo e la critica antimetafisica del causalismo avanzata dai positivisti. Scopo dichiarato e di grande importanza storica di questo programma culturale era l'affossamento delle idee materialistiche dell'illuminismo per rendere possibile una reale penetrazione della teologia cattolica nel pensiero moderno, ovvero il pensiero e la cultura della societ\u00e0 industriale che stava nascendo e che riponeva un grande consenso nelle scienze positive. [...] Il problema della scienza nell'ultimo scorcio dello Stato pontificio non pu\u00f2 perci\u00f2 essere liquidato sbrigativamente in termini di semplice oscurantismo e merita un esame pi\u00f9 approfondito\"\u00bb.\nMolti intellettuali cattolici si occuparono di evoluzionismo negli ultimi quattro decenni del XIX secolo, ovvero gli anni che videro la diffusione delle teorie di Darwin, e le loro variegate e multiformi posizioni sull'argomento devono essere trattate caso per caso. Ma per quanto riguarda specificamente la posizione della Santa Sede, si deve anche tener presente che i documenti del Sant'Uffizio e della Congregazione dell'Indice, riguardanti il dibattito sull'evoluzionismo, sono diventati accessibili solo nel 1998, quando gli archivi sono stati aperti agli studiosi. Prima di questa data, gli storici potevano essenzialmente basarsi sugli articoli de La Civilt\u00e0 Cattolica (che al tempo si occup\u00f2 molto della questione evoluzionista), su pochi altri articoli in altre riviste ed in certi casi su lettere private di intellettuali cattolici che si occuparono di evoluzione. L'unico studio esistente basato sui nuovi documenti \u00e8 il saggio \"Negotiating Darwin\" (2006) di Artigas, Glick e Martinez; prima del loro studio, e dal momento che non esisteva alcun pronunciamento ufficiale della Chiesa cattolica sull'evoluzionismo, gli storici (ad esempio Molari e O'Leary) e i teologi cercavano di comprendere la posizione della Chiesa essenzialmente attraverso gli articoli de La Civilt\u00e0 Cattolica; la redazione di questa rivista infatti lavorava, e tuttora lavora, a stretto contatto con la Segreteria di Stato Vaticana, che ne approva i testi; per questo motivo si riteneva che le posizioni sull'evoluzionismo espresse ne La Civilt\u00e0 Cattolica, riflettessero fedelmente la posizione e le direttive della Santa Sede.\nIn realt\u00e0 lo studio di Artigas, Glick e Martinez ha rivelato una situazione molto pi\u00f9 complessa che non coincide con quanto si fosse fino a quel momento potuto dedurre dall'esame degli articoli ne La Civilt\u00e0 Cattolica. In particolare si \u00e8 scoperto che non \u00e8 mai esistito alcun provvedimento del Sant'Uffizio verso l'evoluzionismo, contrariamente a quanto affermato invece pi\u00f9 volte da La Civilt\u00e0 Cattolica. Questo errore influenz\u00f2 purtroppo molti testi di teologia dell'epoca ed anche autori pi\u00f9 moderni; ad esempio, ancora nel 1953, Karl Rahner nel suo libro \"De Deo creante et elevante et de peccato originali\" attribuiva al Sant'Uffizio delle decisioni contro l'evoluzionismo, in realt\u00e0 mai prese.\nSintesi dei risultati dello studio dei documenti del Sant'Uffizio e della Congregazione dell'Indice.\nIl risultato fondamentale dello studio di Artigas, Glick e Martinez \u00e8 stato quello di appurare che la Chiesa non solo non aveva, al tempo, una posizione ufficiale sull'evoluzionismo n\u00e9 prese mai provvedimenti contro questa teoria, ma che nel trattare tale questione non si atteneva neanche ad una politica predefinita.\nAnalizzando vari testi di teologia dell'epoca, si \u00e8 scoperto che alcuni teologi cattolici erano critici verso l'evoluzione, in particolare Matthias Joseph Schebeen (1835-1888), e i gesuiti Camillo Mazzella (1833-1900) e Giovanni Perrone (1794-1876) affermavano che la creazione immediata del corpo di Adamo dal fango della terra dovesse esser considerata dottrina cattolica.\nC'\u00e8 comunque da premettere che a quel tempo la Chiesa si sentiva, letteralmente, sotto assedio. Dopo il 1861, anno dell'unit\u00e0 d'Italia, dello Stato Pontificio rimaneva soltanto la citt\u00e0 di Roma difesa dai francesi di Napoleone III; il 20 settembre 1870 l'esercito italiano entr\u00f2 nella citt\u00e0: il potere temporale dei papi era finito e si apriva un periodo di forti contrasti tra la Chiesa e lo Stato italiano.\nDal mondo scientifico arrivavano inoltre dure critiche alla religione cattolica, descritta spesso come causa di ignoranza, arretratezza e freno del progresso. La teoria dell'evoluzione veniva ampiamente utilizzata, affermando l'inattendibilit\u00e0 e la falsit\u00e0 delle Sacre Scritture, per criticare i fondamenti della dottrina cattolica; le teorie di Darwin, che per spiegare l'evoluzione facevano appello soltanto a cause naturali e contingenti, permettevano di sostenere filosofie atee e materialiste. Il darwinismo nel mondo cattolico fu quindi accolto, inizialmente, con profonda ostilit\u00e0 e disprezzo. Per i teologi Dio aveva sempre fatto parte dell'interpretazione scientifica del mondo; per la teologia naturale la scoperta dell'ordine del mondo che si otteneva dallo studio delle scienze naturali forniva la prova dell'esistenza di Dio e della sua azione provvidenziale. Le teorie di Darwin inferivano un duro colpo a questa concezione.\nIn questa situazione \u00e8 facile comprendere l'esistenza, nel mondo cattolico, di un generale clima di sospetto o di opposizione nei confronti dell'evoluzionismo. Ma nonostante queste condizioni, la Chiesa non prese mai alcuna posizione sull'evoluzionismo, n\u00e9 decise in generale di prendere provvedimenti verso quegli intellettuali cattolici che accettavano le nuove teorie e ne sostenevano la conciliabilit\u00e0 con la dottrina cattolica. Questi ultimi certamente venivano molto criticati da La Civilt\u00e0 Cattolica, ma, come spiegato nel paragrafo precedente, essa non rifletteva le posizioni della Santa Sede. La Civilt\u00e0 Cattolica partecip\u00f2 vivamente alla polemica contro l'evoluzione; quando le teorie di Darwin cominciarono a diffondersi in Italia, essa intervenne con critiche e puntualizzazioni praticamente su ogni nuovo libro od episodio relativo al dibattito filosofico-teologico-scientifico sull'argomento.\nMa per quanto riguarda direttamente la Santa Sede, di fatto la Congregazione dell'Indice si occup\u00f2 soltanto di tre casi di studiosi cattolici sostenitori dell'evoluzionismo: Raffaello Caverni, Dalmace Leroy e John Augustine Zahm. Tuttavia la Congregazione non si mosse mai di sua spontanea volont\u00e0, ma fu costretta ad agire in quanto aveva ricevuto delle denunce formali delle opere di questi autori. Ognuno di questi casi ha caratteristiche proprie e deve essere analizzato singolarmente, ma una caratteristica importante e comune a tutti e tre i casi la si \u00e8 potuta trovare: una ragione importante che spingeva la Santa Sede ad evitare un pronunciamento ufficiale contro l'evoluzionismo era il timore di ritrovarsi con un nuovo caso Galilei.\nSi arriv\u00f2 poi ad una condanna ufficiale solo nel caso di Caverni: tuttavia, affinch\u00e9 la condanna delle sole tesi di questo studioso non potesse essere interpretata come una condanna dell'evoluzionismo, la Congregazione decise di inserire il libro di Caverni nell\"'Indice dei libri proibiti\" senza esplicitarne, pubblicamente, le motivazioni. Per questo motivo la condanna di Caverni \u00e8 stata completamente ignorata da tutti gli storici (ed anche, incredibilmente, da La Civilt\u00e0 Cattolica) fino allo studio di Artigas, Glick e Martinez.\nA Leroy e Zahm invece ci si limit\u00f2 soltanto a richiedere una ritrattazione, che poi, nel caso di Zahm, fu soltanto indiretta.\nUn altro studioso cattolico, George Mivart, importante biologo inglese che fu anche collaboratore di Darwin, \u00e8 stato in passato citato molte volte per essere stato condannato dalla Congregazione dell'Indice; ma in realt\u00e0 il caso di Mivart non ebbe niente a che vedere con l'evoluzionismo, ma riguardava delle controversie prettamente dottrinali.\nDiversi altri autori cattolici, trattati separatamente nei successivi paragrafi, che accettarono le teorie evoluzioniste, non furono mai oggetto di indagine da parte della Santa Sede, bench\u00e9 alcuni di essi fossero stati comunque pesantemente criticati da La Civilt\u00e0 Cattolica; due di essi, Geremia Bonomelli e John Cuthbert Hedley, ritrattarono spontaneamente le loro tesi sull'evoluzionismo, pur non essendo mai stato intrapreso alcun provvedimento ufficiale della Santa Sede contro di loro.\nEncicliche e concili.\nNel 1860 il Concilio regionale di Colonia approv\u00f2 un canone contenente la seguente formula:\nI canoni di questo concilio furono approvati, come da procedura, dalla Congregazione del Concilio a Roma. Ma Artigas, Glick e Martinez, citando lo \"Ius Decretalium\" di Franz Xaver Wernz, un'importante opera sul diritto canonico, fanno notare che le delibere di un concilio regionale non hanno mai valore dottrinale e che l'approvazione (\"recognitio\") da parte della Santa Sede non conferisce ad esse maggiore autorit\u00e0; l'approvazione da parte della Congregazione del Concilio \u00e8 normale procedura per ogni concilio regionale e serve soltanto ad accertare che esso sia stato tenuto secondo le regole e che nelle sue delibere non ci sia niente da censurare. Artigas, Glick e Martinez spiegano che questo concilio \u00e8 testimonianza del generale clima di ostilit\u00e0 verso l'evoluzionismo che al tempo caratterizzava il mondo cattolico, ma esso non costituisce affatto la prova di un pronunciamento ufficiale della Santa Sede contro l'evoluzionismo.\nNel settembre del 1863, in un congresso di studiosi cattolici tenutosi a Monaco e presieduto dal sacerdote, storico e teologo Ignaz von D\u00f6llinger (che in seguito divenne uno dei pi\u00f9 illustri esponenti del vetero-cattolicesimo) si attacc\u00f2 direttamente il Magistero della Chiesa Cattolica, affermando che esso costituisse un ostacolo al progresso delle scienze. A queste tesi rispose nel 1864 Papa Pio IX condannando nel Sillabo le seguenti proposizioni: \u00ab\"I decreti della S. Sede e della Curia romana impediscono il libero progresso delle scienze\"\u00bb; \u00ab\"Il metodo e i principi, con cui gli antichi dottori scolastici hanno sviluppato la teologia non sono adatti alle necessit\u00e0 dei nostri tempi e al progresso delle scienze\"\u00bb.\nIl Concilio Vaticano I (1869 - 1870) non affront\u00f2 la questione evoluzionistica, tuttavia in un relazione venne ricordata \u00ab\"quella turpe dottrina che cerca gli inizi del genere umano da una scimmia irsuta e pone l'avvio del genere umano non nel paradiso ma nello sporco e turpe fango\"\u00bb. Ma alla fine, nei documenti approvati, non c'era niente contro l'evoluzionismo, e ci si limitava soltanto a reiterare la condanna del materialismo e a riaffermare la fede in Dio creatore dell'anima e del corpo.\nIl 18 novembre 1893 Papa Leone XIII eman\u00f2 l'enciclica \"Providentissimus Deus\" che era interamente dedicata agli studi biblici ed esegetici. In questa enciclica si ribadivano prima di tutto l'inerranza delle sacre scritture e l'autorit\u00e0 del Magistero; ma essa fu tuttavia molto interessante ed importante per via del fatto che, in pratica, veniva accettato il criterio esegetico proposto a suo tempo da Galileo Galilei nella sua famosa lettera a Cristina di Lorena del 1615. Il nome di Galilei non viene mai menzionato esplicitamente nell'enciclica, ma la sua influenza \u00e8 evidente sia per le tesi che nell'enciclica vengono sostenute, sia per il fatto che Leone XIII utilizz\u00f2 gli stessi passi di Sant'Agostino utilizzati da Galilei. Riguardo al rapporto tra l'esegesi biblica e le scienze naturali l'enciclica contiene un passo che coincide perfettamente con le tesi galileane:\nNel caso di Dalmace Leroy, anche se poi si concluse con una richiesta di ritrattazione, durante la disamina del libro, alla Congregazione dell'Indice fu sottoposto un rapporto iniziale in cui, citando proprio la \"Providentissimus Deus\", si affermava che le tesi di Leroy sull'evoluzionismo fossero accettabili per la fede cattolica e che esse non fossero in contrasto con la sacra scrittura.\nEvoluzione e intellettuali cattolici.\nPensatori medioevali.\nTommaso d'Aquino.\nNel pensiero tomista \u00e8 ravvisabile l'idea di una origine animale del corpo biologico dell'essere umano. In particolare \u00e8 possibile riscontrarlo nella sua opera \"L'unit\u00e0 dell'intelletto contro gli averroisti\" :\nL'idea inoltre che gli organismi viventi potessero essere condizionati dall'ambiente in cui essi vivono era gi\u00e0 presente in Aristotele: \nNicola Cusano.\nAnche il cardinale, teologo, umanista, filosofo, giurista, matematico e astronomo Nicola Cusano esprime la condivisione dell'idea di origine animale del corpo umano:\nNicola Oresme.\nIl vescovo Nicola Oresme (1323-1382) anticip\u00f2 molte essenziali idee proprie dei tempi moderni, quali l'intuizione della incommensurabilit\u00e0 delle proporzioni naturali, la complessit\u00e0, la indeterminazione e l'infinita mutabilit\u00e0 del mondo. Nel lineare e, al contempo, progressistico mondo di Oresme ogni cosa ogni volta \u00e8 unica e nuova e perci\u00f2 allo stesso modo lo \u00e8 la conoscenza umana. Il modello eccellente di questo nuovo infinito mondo del XIV secolo fu la oresmiana \"machina musica\" (in contrapposizione alle infinite ripetizioni presenti nella \"musica mundana\" dell'antichit\u00e0). Per Oresme in modo analogo con la musica, mediante un limitato numero di parametri e proporzioni, chiunque potrebbe produrre delle strutture molto complesse, di infinita mutabilit\u00e0 e mai ripetitive (\"De configurationibus qualitatum et motuum\", \"De commensurabilitate vel incommensurabilitate\", \"Quaestio contra divinatores\"). Basandosi sui principi musico-matematici di incommensurabilit\u00e0, irrazionalit\u00e0 e complessit\u00e0, Oresme finalmente cre\u00f2 una dinamica struttura-modello per la formazione di sostanziali specie e individui della natura, la cosiddetta \"teoria della \"perfectio specierum\"\" (\"De configurationibus qualitatum et motuum\", \"Quaestiones super de generatione et corruptione\", \"Tractatus de perfectionibus specierum\").\nUtilizzando un'analogia delle qualit\u00e0 musicali con le \u201cprime e seconde qualit\u00e0\u201d di Empedocle, un individuo oresmiano si trasforma in un sistema che si autorganizza e che si preoccupa di raggiungere il suo stato ottimale difendendosi dagli influssi negativi dell'ambiente in cui vive. Questo \"controllo iterativo automatico\" influenza la forma sostanziale (\"forma substantialis\"), gi\u00e0 presente, nel senso moderno, nei principi di evoluzione, \"adattamento\" e \"mutazione\" del materiale genetico.\nIntellettuali cattolici.\nRaffaello Caverni.\nRaffaello Caverni (1837 - 1900) fu un sacerdote, professore di fisica e matematica e storico della scienza, autore del notevole saggio \"Storia del metodo sperimentale in Italia\" (1888), per il quale vinse un premio dal Regio istituto veneto di scienze, lettere ed arti.\nEgli si occup\u00f2 delle teorie di Charles Darwin nell'opera \"De' nuovi studi della filosofia: lavoro rivolto a un giovane studente\" (1877). Sostanzialmente Caverni accettava il darwinismo e tentava di conciliarlo con la dottrina cattolica. Rifacendosi al pensiero di Galileo egli sosteneva che nella Bibbia convivessero due diversi aspetti, umano e divino. Quello divino, che concerne le verit\u00e0 di fede ed \u00e8 infallibile; quello umano, che riflette invece concezioni acquisite con la ragione e con lo studio e che pertanto possono essere vere o false e variare nel tempo. Il fedele non avrebbe dovuto avere alcun timore delle scienze ed avrebbe dovuto avere piena libert\u00e0 di indagine scientifica. Tuttavia Caverni ammetteva che le scienze avessero dei precisi limiti: esse si occupano solo di fatti materiali e non possono trattare nulla che riguardi la spiritualit\u00e0. Partendo da queste considerazioni Caverni accettava il darwinismo per spiegare l'origine di tutte le specie di animali, ma ne escludeva l'uomo.\nIl libro di Caverni attir\u00f2 l'attenzione de La Civilt\u00e0 Cattolica che tra il 1878 ed il 1880 pubblic\u00f2 a firma del padre gesuita Pietro Caterini una lunga serie di articoli di critica al darwinismo. La critica era per lo pi\u00f9 portata avanti sul piano scientifico utilizzando quelli che al tempo erano gli argomenti contrari pi\u00f9 utilizzati, ovvero: la mancanza di forme di transizione (comunemente chiamate anelli mancanti); il fatto che individui di una specie generassero sempre altri individui della stessa specie; il fatto che storicamente non fosse mai stata osservata alcuna trasformazione da una generazione all'altra; una teoria dell'ereditariet\u00e0 che al tempo era puramente speculativa. Tuttavia il darwinismo veniva anche attaccato sulla base dell'interpretazione tradizionale della Genesi secondo la quale Dio cre\u00f2 gli esseri viventi, ed in particolare l'uomo, immediatamente e non attraverso successive trasformazioni.\nNel novembre del 1877 la Congregazione dell'Indice inizi\u00f2 a muoversi non di sua iniziativa, ma dietro denuncia da parte dell'Arcivescovo di Firenze, Eugenio Cecconi. Nel maggio del 1878 l'importante teologo domenicano Tommaso Maria Zigliara present\u00f2 sul libro di Caverni un rapporto di novantanove pagine che pu\u00f2 essere riassunto in tre parti:\nNel luglio del 1878 la Congregazione dell'Indice prese la sua decisione. Si decise di inserire l'opera di Caverni nell'Indice dei libri proibiti, tuttavia questa risoluzione presentava un notevole problema. Ci\u00f2 che veniva condannato erano soltanto le tesi di Caverni e non il darwinismo, tuttavia essendo quest'ultimo la materia trattata, proibire il libro avrebbe implicato una condanna indiretta del darwinismo. La Congregazione era per\u00f2 consapevole che una tale presa di posizione dottrinale non era di sua competenza, e temeva che un'eventuale condanna avrebbe potuto far sorgere un nuovo caso Galileo. Si decise cos\u00ec di inserire nell'Indice il libro di Caverni senza rendere pubbliche le motivazioni della decisione. Di fatto quindi la vicenda di Caverni non comport\u00f2 alcuna ufficiale presa di posizione della Chiesa, e fu poi in pratica completamente ignorata fino al lavoro di Artigas, Glick e Martinez.\nSolo tre anni dopo lo stesso Caverni pot\u00e9 pubblicare senza problemi un altro libro sull'origine dell'uomo (\"Dell'antichit\u00e0 dell'uomo secondo la scienza moderna\"), dove spiegava che il darwinismo era un'ipotesi scientifica ancora molto incerta; dichiarava inoltre che i credenti avrebbero dovuto partecipare al dibattito scientifico senza timori, perch\u00e9 la scienza non pu\u00f2 pretendere, su alcuna base, di contraddire la rivelazione divina.\nDalmace Leroy.\nDalmace Leroy (1828 - 1905), fu un domenicano francese. Nella sua opera \"L'Evolution des Esp\u00e9cies Organiques\" (1887), Dalmace Leroy premette un richiamo al caso di Galileo: \nPur ammettendo il darwinismo, Leroy certamente accetta l'idea della creazione dal nulla di tutto il cosmo; riconosce che l'inizio della vita sulla Terra sia dovuto all'azione diretta di Dio e riconosce l'esistenza \"dell'azione della divina Provvidenza nell'universo che si dispiega secondo una grande piano che rivela un'intelligenza infallibile\". Come Caverni, anche Leroy esclude l'uomo dal normale processo evolutivo; infatti, dal momento che, rifacendosi a San Tommaso d'Aquino, la natura di ogni cosa sta nella sua forma, e dato che la forma dell'uomo \u00e8 certamente la sua anima, \u00e8 allora evidente che il corpo umano non possa nascere da quello di un animale. Tuttavia verso la fine del libro Leroy osserva: Le tesi di Leroy furono criticate nel maggio del 1889 in un articolo a firma del gesuita Joseph Brucker nella rivista \"Etudes Religieuses\" pubblicata a Lione dalla Compagnia di Ges\u00f9, mentre tra il 1893 ed il 1896 la rivista domenicana, con sede a Parigi, \"Revue Tomiste\" pubblic\u00f2 nove articoli a firma del teologo domenicano Ambroise Gardeil, nei quali venivano favorevolmente esposte le tesi di Leroy.\nIl libro di Leroy fu denunciato con una lettera alla Congregazione dell'Indice nell'estate del 1894 da uno sconosciuto francese che si firm\u00f2 come Ch. Chalmel. Il procedimento contro Leroy comport\u00f2 una dettagliatissima analisi del suo libro che non pu\u00f2, per brevit\u00e0, essere riportata qui. Baster\u00e0 dire che vennero prodotti ben quattro rapporti sulle sue tesi. Nel primo rapporto, citando l'enciclica \"Providentissimus Deus\" e gli insegnamenti di San Bonaventura, San Tommaso d'Aquino e Sant'Agostino, si ammetteva che la Genesi potesse essere interpretata in senso allegorico, e di conseguenza le tesi di Leroy potevano essere sostanzialmente ammesse. Anche il secondo rapporto era favorevole a Leroy, tuttavia veniva fatta un'obiezione: Leroy diceva che il corpo dell'uomo non si sarebbe evoluto da una bestia, ma da materia perfettamente organizzata. Ma che cosa sarebbe, era scritto nel rapporto, questa materia perfettamente organizzata se non una bestia? Quindi, pur essendo il rapporto favorevole a Leroy, alla fine consigliava di ammonirlo. Un terzo rapporto invece fu pi\u00f9 critico e alla fine proponeva di proibire il libro oppure di chiedere una ritrattazione dell'autore, propendendo per questa seconda ipotesi. Ma il rapporto pi\u00f9 critico fu il quarto, a firma del domenicano Enrico Buonpensiere. Egli port\u00f2 avanti una dura critica all'evoluzionismo sul piano scientifico, ed una volta stabilita cos\u00ec l'inconsistenza della teoria secondo la scienza (ovviamente secondo gli argomenti di Buonpensiere, che poi erano quelli classici: individui di una stessa specie riproducendosi non originano nuove specie; mancano all'appello molte forme transizionali) qualunque tentativo di conciliarla con la dottrina cattolica sarebbe stato da considerarsi sconsiderato ed anti-cristiano. In conclusione il rapporto consigliava di inserire il libro nell'Indice dei libri proibiti. Dopo questo la Congregazione dell'Indice decise comunque di non proibire il libro di Leroy, ma si limit\u00f2 semplicemente a chiedere una ritrattazione pubblica da parte di Leroy; ritrattazione che egli fece il 26 febbraio 1895 sul giornale \"Le Monde\" di Parigi. Successivamente Leroy tent\u00f2 di far approvare dalla Congregazione dell'Indice un'edizione riveduta della sua opera, ma non ci riusc\u00ec.\nJohn Zahm.\nJohn Augustine Zahm (1851 - 1921), sacerdote e scienziato statunitense, sostenne il darwinismo nel suo libro \"Evolution and Dogma\" (1896). Richiamando le \"ragioni seminali\" di cui parlava Sant'Agostino, ed utilizzando il pensiero di San Tommaso d'Aquino, secondo cui Dio agisce sia come Causa Prima, sia attraverso le cose create (cause seconde), Zahm sosteneva che l'evoluzione potesse essere interpretata in senso teistico. Secondo Zahm Dio pu\u00f2 agire attraverso le leggi naturali che Egli stesso ha fissato, ed attraverso esse pu\u00f2 attuare il suo piano provvidenziale; questi interventi di Dio non sarebbero per\u00f2 miracolosi in quanto non al di fuori delle leggi naturali. A differenza di Caverni e Leroy, Zahm ammetteva che anche il corpo dell'uomo fosse il prodotto di un processo evolutivo, affermando comunque che l'anima fosse creata immediatamente da Dio. Nel suo libro inoltre Zahm discute l'argomento teleologico secondo il quale nella natura sarebbe evidente un \"disegno intelligente\" sottostante alle cose; il preciso e complicato funzionamento degli organismi, ed il perfetto adattamento di ogni pianta od animale all'ambiente circostante dimostrerebbero l'esistenza di questo disegno. Il darwinismo vanificava questo argomento, spiegando che l'evoluzione fosse solo il risultato di mutazioni casuali, poi selezionate secondo il principio della \"sopravvivenza del pi\u00f9 adatto\". Tuttavia, secondo Zahm, l'abbandono dell'argomento teleologico classico avrebbe permesso di intuire un disegno sottostante ancora pi\u00f9 ricco ed interessante; infatti una lunghissima evoluzione, dalla materia inorganica fino ad organismi altamente sofisticati, suppone l'esistenza di potenziali che, attuandosi poco a poco, se non si inquadrassero in un grande progetto, renderebbero incomprensibile l'intero processo.\nIl libro di Zahm fu giudicato positivamente in due recensioni, una del luglio 1896 sul \"Revue de Question Scientifiques\" (una rivista cattolica belga), l'altra, di ottobre, sul \"Dublin Review\" a firma del francescano David Fleming. Ma nel gennaio del 1897 arriv\u00f2 un giudizio molto critico su La Civilt\u00e0 Cattolica a firma del gesuita Francesco Salis Seewis. Seewis affermava di criticare l'evoluzionismo solo dal punto di vista scientifico; secondo Seewis al darwinismo erano state opposte molte obiezioni logiche e scientifiche, che fino a quel momento non erano mai state risolte; il darwinismo per lui era traballante dal punto di vista logico e non sostenuto dai fatti. Seewis criticava inoltre coloro che pensavano che il principale ostacolo per l'accettazione dell'evoluzionismo fosse la sua apparente contraddizione con la Bibbia; il darwinismo era in realt\u00e0, secondo Seewis, un'ipotesi inattendibile, e solamente se e quando fosse stata dimostrata valida dal punto di vista scientifico, sarebbe allora stato necessario riflettere sulle sue implicazioni filosofiche e teologiche.\nNell'agosto del 1897 Zahm partecip\u00f2 al quarto \"Congresso Scientifico Internazionale dei Cattolici\" che si tenne a Friburgo; in questo congresso egli espose ancora le tesi contenute nel suo libro, le quali furono accolte con favore dagli altri partecipanti. Da alcuni documenti ritrovati da Artigas, Glick e Martinez risulta che il Santo Uffizio avesse iniziato un'indagine sul libro di Zahm, ma subito dopo una breve e superficiale analisi il procedimento fu interrotto.\nNel mese di novembre \"Evolution and Dogma\" fu denunciato alla Congregazione dell'Indice dall'arcivescovo John Joseph Frederick Otto Zardetti. Come per il caso di Leroy, anche per il libro di Zahm fu presentato, nell'aprile del 1898, un rapporto da parte di Enrico Buonpensiere. Questi continuava a sostenere che l'evoluzionismo non fosse attendibile dal punto di vista scientifico; criticava l'interpretazione che Zahm forniva di Sant'Agostino e di San Tommaso d'Aquino e faceva notare come Zahm non spiegasse adeguatamente per quale motivo l'evoluzionismo non sarebbe stato in contrasto con la fede cattolica, ma che si limitasse piuttosto a fare delle affermazioni. Inoltre, basandosi sul criterio ermeneutico secondo il quale il senso ovvio e naturale delle parole bibliche non avrebbe dovuto essere abbandonato a meno che esso non avesse portato a conclusioni assurde, Buonpensiere sosteneva che fosse dottrina cattolica l'affermare che Adamo fosse stato creato direttamente dal fango della terra. Tuttavia la posizione di Buonpensiere risulta un po' ambigua; ad un certo punto infatti egli ammetteva tranquillamente l'idea che Dio non avesse creato immediatamente tutte le cose, ma che avesse generato inizialmente solo la materia primitiva, e che poi tutto il resto, eccetto l'anima umana, si fosse formato in virt\u00f9 delle potenzialit\u00e0 intrinseche alla materia stessa. Buonpensiere affermava che il contrasto tra evoluzionisti ed anti-evoluzionisti fosse solo sul piano metafisico, in quanto si giudicava diversamente se tali potenzialit\u00e0 fossero attive o passive. Per gli evoluzionisti esse sarebbero state attive, mentre secondo gli anti-evoluzionisti sarebbero state passive ed avrebbero dovuto essere attivate dalla parola di Dio. Nella conclusione del suo rapporto Buonpensiere sosteneva che il libro avrebbe meritato la proscrizione, ma tuttavia consigliava di limitarsi a chiedere una ritrattazione da parte dell'autore.\nTra settembre ed ottobre la Congregazione dell'Indice discusse il caso e, nonostante fossero emersi diversi e discordanti pareri, alla fine decise di inserire \"Evolution and Dogma\" nell'Indice dei libri proibiti e di rendere pubblico il decreto di condanna. Tuttavia questo non avvenne mai. La decisione della Congregazione fu infatti comunicata a Zahm prima che il decreto fosse pubblicato, cosicch\u00e9 egli pot\u00e9 intervenire per cercare di far ritirare la condanna.\nLa situazione si complic\u00f2 per il fatto che Zahm era un esponente del cosiddetto Americanismo, una tendenza che aveva avuto origine negli Stati Uniti ed il cui pensiero pu\u00f2 essere riassunto con le parole di Leone XIII: \nL'Americanismo fu condannato da Leone XIII con la lettera apostolica \"Testem Benevolentiae Nostrae\" del 22 gennaio 1899 ed indirizzata al cardinale James Gibbons che fu uno dei pi\u00f9 importanti esponenti di questo movimento.\nLa \"trattativa\" tra Zahm e la Congregazione dell'Indice andava cos\u00ec ad inserirsi in una questione pi\u00f9 ampia e complessa, nella quale Zahm era sostenuto da altri americanisti. Il dibattito fu intenso (il caso Galilei fu ricordato pi\u00f9 volte; in due occasioni Leone XIII intervenne a bloccare la pubblicazione del decreto di condanna) e si concluse quando il 16 maggio 1899 Zahm scrisse a La Civilt\u00e0 Cattolica una lettera in cui affermava: Questa non era certo una ritrattazione delle sue idee, ma come tale venne interpretata ed il caso fu considerato chiuso. Nessuna condanna venne mai ufficialmente emessa nei confronti di Zahm, n\u00e9 il suo libro venne mai elencato nell'Indice dei Libri Proibiti. Secondo Artigas, Glick e Martinez, quello di Zahm \u00e8 uno dei casi pi\u00f9 esemplificativi della complessit\u00e0 dei rapporti tra scienza e religione.\nGeorge Mivart.\nGeorge Mivart (1827 - 1900) fu un importante biologo cattolico inglese, contemporaneo di Darwin. Egli certamente accettava l'idea dell'evoluzione e inizialmente condivideva la teoria di Darwin. Mivart fu amico sia di Thomas Huxley (notoriamente molto critico verso la religione) e dello stesso Darwin. Tuttavia Mivart si rendeva conto che la teoria dell'evoluzione avrebbe potuto essere accettata senza entrare in contrasto con la dottrina della Chiesa, e senza dover necessariamente assumere un punto di vista ateo e materialista. I rapporti con Darwin e Huxley cominciarono ad incrinarsi quando nel luglio del 1871, Mivart scrisse sul \"Quarterly Review\" un articolo di forte critica al libro di Darwin \"The Descent of Man\". I rapporti si ruppero completamente dopo che Mivart pubblic\u00f2 il suo libro \"On the genesis of species\" (1871).\nMivart criticava diversi aspetti della teoria di Darwin, in particolare riteneva che il concetto di \"selezione naturale\" non fosse sufficiente a spiegare l'evoluzione. Inoltre Mivart era convinto che l'evoluzionismo non fosse capace di spiegare gli aspetti pi\u00f9 caratteristici della specie umana, ossia l'intelligenza, la coscienza e il senso morale. Le critiche di Mivart erano molto competenti (egli fu definito eccellente biologo dallo stesso Darwin), ed infatti nella sesta edizione de \"L'Origine delle Specie\", Darwin dovette aggiungere un capitolo proprio per discuterne le obiezioni. Per i suoi meriti scientifici, nel 1876 Mivart fu insignito da Pio IX del titolo di Dottore in Filosofia.\nIn alcuni testi viene detto che Mivart entr\u00f2 in contrasto con le gerarchie cattoliche per via della sua accettazione dell'evoluzionismo. In realt\u00e0 verso Mivart non venne mai intrapreso alcun procedimento legato a questo argomento. I problemi di Mivart con il Sant'Uffizio iniziarono quando tra il 1892 ed il 1893 egli scrisse una serie di tre articoli che andavano sotto il titolo di \"Happiness in Hell\" (\"La felicit\u00e0 nell'inferno\"), pubblicati sulla rivista \"Nineteenth century\". In questi articoli egli tentava di conciliare la dottrina sull'inferno con la moderna sensibilit\u00e0, sostenendo che all'inferno potesse comunque esserci un minimo livello di felicit\u00e0 e che la dannazione potesse non essere eterna. Questi tre articoli furono inseriti immediatamente nell'Indice dei libri proibiti e Mivart ritratt\u00f2 le sue posizioni.\nTuttavia dopo questo episodio Mivart continu\u00f2 a portare avanti un'aspra polemica verso le gerarchie cattoliche, in particolare sull'esegesi biblica e sulla necessit\u00e0 di adattare la dottrina cattolica alle necessit\u00e0 ed alle idee moderne (Mivart sosteneva che anche la dottrina dovesse essere soggetta ad un naturale processo evolutivo). Quando gli fu richiesto di desistere, egli rifiut\u00f2 e venne interdetto dai sacramenti dal Cardinale Herbert Vaughan. Mivart mor\u00ec il 1\u00ba aprile del 1900; la sua famiglia riusc\u00ec ad ottenere la sepoltura nel cimitero cattolico di Kansas Green, spiegando che l'atteggiamento intransigente tenuto da George Mivart negli ultimi anni della sua vita, fu dovuto all'aggravarsi delle sue condizioni di salute.\nGeremia Bonomelli.\nIl cardinale Geremia Bonomelli (1831 - 1914) cominci\u00f2 ad interessarsi all'evoluzione dopo la lettura della lezione tenuta dallo scrittore cattolico Antonio Fogazzaro il 2 marzo 1893 al Collegio Romano sul tema \"Origine dell'uomo e il sentimento religioso\". Bonomelli, essendo amico di Fogazzaro, ebbe la possibilit\u00e0 di leggere questa lezione prima che fosse data alle stampe; questo gli permise di suggerire all'autore un'importante correzione; secondo Bonomelli, quando Fogazzaro parlava dell'origine dell'anima, non era chiaro se intendesse che anche questa fosse un prodotto dell'evoluzione oppure se fosse creata direttamente da Dio. Ben cosciente di come questo fosse uno dei temi pi\u00f9 controversi della teoria, Bonomelli sugger\u00ec a Fogazzaro di chiarirlo prima di pubblicare la sua lezione; Fogazzaro accolse il suggerimento e scrisse esplicitamente che l'anima doveva intendersi creata direttamente da Dio.\nBonomelli accett\u00f2 pienamente la teoria dell'evoluzione dopo aver letto il libro di John Augustine Zahm, \"Evolution and Dogma\". Nel 1898 Bonomelli aveva pubblicato il primo volume della sua opera \"Seguiamo la Ragione\"; dopo la lettura di \"Evolution and Dogma\" decise di scrivere un'appendice a questo primo volume nella quale trattava le teoria dell'evoluzione. All'inizio della trattazione Bonomelli ebbe molta cura nel distinguere chiaramente l'evoluzionismo come teoria scientifica dalle sue interpretazioni ideologiche di tipo materialistico; poi sostanzialmente espose le tesi di Zahm.\nIn quello stesso periodo per\u00f2 Bonomelli era in forte contrasto con le gerarchie vaticane a causa delle sue posizioni sulla Questione romana; Bonomelli sosteneva che il papa dovesse ormai definitivamente rinunciare a rivendicare il potere temporale, che il \"non expedit\" dovesse essere superato e che la Chiesa avrebbe dovuto riconciliarsi con lo Stato Italiano. L'opera in cui Bonomelli aveva esposto le sue tesi, \"Roma e l'Italia e la realt\u00e0 delle cose\" (1889), era stata inserita nell'Indice dei libri proibiti.\nDopo essere venuto a conoscenza della ritrattazione di Zahm, Bonomelli decise allora di non complicare ulteriormente la sua situazione, e, con una lettera che fu pubblicata dal giornale \"Lega Lombarda\" di Milano il 22 ottobre 1898, egli spontaneamente ritratt\u00f2 pubblicamente le sue tesi sull'evoluzione. Di fatto nessun procedimento da parte della Santa Sede risulta che sia mai stato intrapreso su di lui relativamente alla questione evoluzionistica.\nJohn Cuthbert Hedley.\nIl vescovo John Cuthbert Hedley (1838 - 1915) non si occup\u00f2 mai direttamente di evoluzionismo (non era uno scienziato), tuttavia entr\u00f2 nel dibattito quando nel 1898 pubblic\u00f2 sul \"Dublin Review\" un articolo sul libro di John Augustine Zahm, \"Evolution and Dogma\". Sostanzialmente Hedley accoglieva le tesi di Zahm, ma riteneva tuttavia necessarie alcune cautele. Ad esempio Hedley riteneva che Zahm fosse troppo ottimista quando sosteneva che dall'evoluzione si potesse con sicurezza dedurre la creazione e l'azione divina nel mondo. Hedley sosteneva che la teoria dell'evoluzione dovesse limitarsi ai fatti e che non avesse niente da dire su Dio. Anche sull'interpretazione della Sacra Scrittura, Hedley dichiarava che non fosse immediatamente concepibile il modo di conciliarle con l'evoluzionismo.\nLa recensione di Hedley fu criticata su La Civilt\u00e0 Cattolica con un articolo a firma di Salvatore Brandi del gennaio 1899. Brandi affermava che al momento la teoria dell'evoluzione non fosse ancora scientificamente soddisfacente e che essa mancasse di prove; in queste condizioni egli riteneva assurdo che si tentasse di conciliare con la dottrina cattolica una teoria cos\u00ec incerta e contrastante con la millenaria tradizione della Chiesa.\nVenuto a conoscenza di questa critica, Hedley decise immediatamente di chiudere il dibattito e, con una lettera alla rivista cattolica \"The Tablet\" in data 14 gennaio 1899, dichiar\u00f2 che non avrebbe difeso ulteriormente le tesi di Zahm. Come nel caso di Bonomelli, anche Hedley torn\u00f2 sui propri passi spontaneamente; verso di lui non ci fu alcun intervento da parte della Santa Sede.\nImportanti scienziati cattolici italiani.\nAngelo Secchi.\nPadre Angelo Secchi (1818 - 1878), che fu uno dei pi\u00f9 importanti scienziati dell'epoca, non si occup\u00f2 mai direttamente di evoluzionismo, tuttavia nell'edizione del 1874 della sua nota ed influente opera \"L'unit\u00e0 delle forze fisiche\", aggiunse un capitolo in cui discuteva brevemente le teorie darwiniane ed il loro rapporto con il teismo.\nFondamentalmente Secchi non respingeva l'ipotesi evoluzionistica, ma non accettava la spiegazione che ne dava Darwin, il quale escludeva qualunque processo teleologico; per Secchi l'idea di un'evoluzione puramente spontanea doveva essere rifiutata e sostituita con un concezione finalistica, l'unica che sarebbe stata veramente in grado di spiegare l'armonia e la complessit\u00e0 degli organismi viventi. Un passo tratto da \"L'unit\u00e0 delle forze fisiche\" riassume perfettamente la concezione evoluzionistica di Secchi: \nGiovanni Giuseppe Bianconi e Filippo De Filippi.\nGiovanni Giuseppe Bianconi (1809 - 1878) e Filippo De Filippi (1814 -1867) furono due importanti naturalisti cattolici italiani. Sul darwinismo essi avevano idee contrastanti, ma il loro scontro si mantenne sempre sul piano scientifico e non sfoci\u00f2 in questioni personali o ideologiche.\nBianconi, che non accettava la teoria di Charles Darwin, \"ha un suo valore scientifico proprio perch\u00e9 si propone il vaglio critico, attraverso una serie di indagini anatomiche e fisiologiche, di un problema teorico circostanziato. Questo lavoro resta una rara occasione in cui il dibattito sul darwinismo ebbe in Italia un certo spessore scientifico, e non soltanto motivazioni ideologiche e filosofiche estranee all'aspetto propriamente biologico della teoria dell'evoluzione\". Per Bianconi l'uomo non sarebbe potuto derivare da scimmie antropomorfe, ed avrebbe invece dovuto essere il risultato di una creazione indipendente, essendo distinto da tutti gli altri animali dall'intelligenza e dalla morale. Fondamentalmente Bianconi assumeva una teoria detta, appunto, delle \"creazioni indipendenti\" che gli permetteva di negare la necessit\u00e0 di un rapporto filogenetico per spiegare l'esistenza di strutture morfologiche simili tra specie differenti; in questa teoria si assumeva che ogni organismo fosse stato creato indipendentemente dagli altri, il che permetteva poi di poter attribuire direttamente a Dio ci\u00f2 che per i darwinisti era invece l'effetto di un'evoluzione spontanea. Bianconi pertanto non negava il succedersi delle specie come fatto, ma respingeva completamente la spiegazione che ne dava Darwin.\nFilippo De Filippi da parte sua accettava pienamente la teoria di Darwin, ma era convinto che questa non costituisse affatto una minaccia per la fede. Alla fine del suo breve saggio \"L'uomo e le scimie\" del 1864 scrive: \nAntonio Stoppani, l'esegesi biblica e l'apologetica.\nL'abate Antonio Stoppani (1824 - 1891) fu uno dei pi\u00f9 importanti geologi e paleontologi italiani dell'epoca. Egli fu anche uno dei pi\u00f9 importanti intellettuali del tempo a trattare del rapporto tra scienza e religione, esponendo le sue idee in due importanti opere: \"Il Dogma e le Scienze Positive\" del 1884 e \"Sulla Cosmogonia Mosaica\" del 1887. Che egli fu un intellettuale molto influente \u00e8 testimoniato anche dal fatto che, come lo stesso Stoppani racconta nella prefazione de \"Il Dogma e le Scienze Positive\", egli fu ricevuto nel marzo del 1879 da Papa Leone XIII proprio per esporre le sue idee su come organizzare, sviluppare e diffondere lo studio delle scienze moderne nel mondo cattolico. L'enciclica \"Providentissimus Deus\" del 1893, nella parte in cui tratta i criteri esegetici in rapporto alle questioni scientifiche, sar\u00e0 poi in perfetta sintonia con i metodi esposti dallo Stoppani.\nNe \"Il Dogma e le Scienze Positive\", Stoppani, richiamando soprattutto i testi di San Tommaso d'Aquino, afferma che nessun reale conflitto possa mai esserci tra la ragione e la fede. Scrive Stoppani: \nE continua: E pi\u00f9 avanti aggiunge: A questo punto Stoppani si domanda come comportarsi nei casi in cui si presenti una nuova proposizione \"rigorosamente cavata dalla scienza, contro un punto che si ritiene doversi prendere alla lettera e come tale ritenersi di fede\". Negare per fede ci\u00f2 che si ritiene rigorosamente dimostrato con la ragione non avrebbe alcun senso. Stoppani abbozza allora le seguenti regole esegetiche (che poi svilupper\u00e0 compiutamente nella prima parte del saggio \"Sulla Cosmogonia Mosaica\"): Su queste basi Stoppani critica duramente due categorie di apologisti cattolici che lui stesso definisce. I \"letteralisti\" o \"tradizionalisti\", che pretendono di negare le proposizioni scientifiche opponendogli per fede un'interpretazione letterale dei passi biblici; per Stoppani questo atteggiamento \u00e8 semplicemente ridicolo, e per di pi\u00f9 contrario alla stessa dottrina cattolica, che tradizionalmente ha sempre tenuto in gran conto l'utilizzo della ragione (e a sostegno di ci\u00f2 Stoppani richiama sempre la filosofia di San Tommaso d'Aquino). I \"concordisti\", che invece si adoperano per stiracchiare il senso delle Scritture fino a pretendere che esse espongano, in nuce, le teorie scientifiche che vengono man mano proposte sull'origine del mondo, della vita e dell'uomo; anche questo approccio per lo Stoppani \u00e8 da respingere integralmente; primo perch\u00e9 la Bibbia non \u00e8 affatto un trattato che ha lo scopo di insegnarci verit\u00e0 scientifiche (seppure espresse per sommi capi); secondo perch\u00e9 questo tipo di esegesi sottomette la Rivelazione divina alla mutabilit\u00e0 e alla precariet\u00e0 delle conoscenze scientifiche, che sono un prodotto umano e raramente si possono considerare come stabili e definitive.\nStoppani raccomanda poi ai cattolici di studiare con impegno le discipline scientifiche cos\u00ec da poter \"rispondere alla scienza con la scienza\", ovvero rispondere con la ragione e non col catechismo a chi volesse utilizzare argomenti tratti dalle scienze per criticare la religione. Una massima che egli enuncia ad uso degli apologisti \u00e8: \u00ab\"Non negare i fatti ma precisarne le conseguenze\"\u00bb; e continua spiegando: Ed ecco allora nello specifico, sulle basi enunciate, come lo Stoppani prescrive di trattare le questioni che emergono dalle teorie di Darwin. I fautori delle teorie di Darwin mettono di solito in evidenza tutte le somiglianze tra l'organismo umano e quello delle scimmie per sostenere che il primo derivi dalle seconde; gli apologisti al contrario spesso si sforzano di controbattere elencandone le differenze, attaccandosi ad un muscolo, un osso, un tendine e a tanti altri dettagli. A questi apologisti Stoppani risponde: Secondo Stoppani questo modo di difendere la fede costringerebbe in realt\u00e0 a darla vinta ai suoi nemici, infatti Stoppani invece non ha problemi ad ammettere che l'uomo, per quanto riguarda il suo corpo, derivi da un animale, ma in realt\u00e0 sono proprio le somiglianze fisiche con l'animale che testimoniano la superiorit\u00e0 dell'uomo rispetto a tutte le altre creature. L'uomo fisicamente di certo somiglia alla scimmia, ma contrariamente a questa egli \u00e8 dotato di raziocinio, coscienza morale e libera volont\u00e0; l'uomo \u00e8 nel contempo \"l'artista, il poeta, il letterato, lo storico, il filosofo, il matematico, il naturalista, il teologo, il legislatore, il condottiero d'armate, il reggitore di popoli, lo scopritore di mondi, lo scrutatore del tempo e dello spazio\". Stoppani afferma che l'anatomia e la fisiologia non possono assolutamente spiegare come tutto ci\u00f2 emerga dalla sola materia, e questo non fa altro che confermare la veracit\u00e0 delle parole di Dio riportate nella Genesi: \"Facciamo l'uomo ad immagine e somiglianza Nostra, ed egli imperi ai pesci del mare, ai volatili del cielo, alle bestie della terra.\"\nE continuando a parlare delle varie teorie sull'evoluzione biologica, nel trattato \"Sulla Cosmogonia Mosaica\", Stoppani spiega che non ha senso cercare di accordare i dettagli del racconto biblico della creazione con le moderne conoscenze scientifiche; la Genesi non ha questo significato, bens\u00ec essa si limita ad affermare una grande verit\u00e0: \nE conclude il discorso con una sentenza definitiva: \nGiuseppe Augusto Tuccimei, cattolico antievoluzionista.\nGeologo e paleontologo come lo Stoppani, il Tuccimei fu un acceso esponente di quella parte del mondo cattolico che avversava in tutto la teoria darwiniana dell'evoluzionismo.\nFu dottore in Medicina, Scienze Naturali e in Diritto Canonico poi professore in diversi atenei (nella facolt\u00e0 di Filosofia della Pontificia Universit\u00e0 Lateranense) e licei romani, membro della Pontificia Accademia de' Nuovi Lincei e di quella d'Arcadia, e decorato della commenda dell'Ordine di San Gregorio Magno su proposta del cardinale vicario.\nContro l'evoluzione si espresse in numerosi scritti, tra cui \"Teoria dell'evoluzione e il problema dell'origine umana\" (1897), \"La decadenza di una teoria\" (1908) e \"Storia dell'Evoluzione dal Darwin sino al presente\" (1915). Tuccimei pur affermando di riconoscere la semplicit\u00e0 della teoria e la sua possibile estensione all'intero universo, non riuscirebbe a spiegare i fatti su cui si basa e cadrebbe in contraddizioni interne\nLa graduale accettazione dell'evoluzionismo nel pensiero cattolico: 1900 - 1950.\nAlle fine del XIX secolo e nella prima parte del XX la generale ostilit\u00e0 del mondo cattolico all'evoluzionismo cominci\u00f2 ad allentarsi. Non che ci fosse un consenso generalizzato, tutt'altro; molti rimanevano i teologi che si opponevano a queste nuove teorie, n\u00e9 ci furono pronunciamenti ufficiali da parte della Santa Sede, per i quali si dovr\u00e0 attendere il 1950 con l'enciclica \"Humani generis\" di Papa Pio XII. Molari riporta la testimonianza di Carlo Colombo, che affermava ci fossero state forti pressioni su Pio XI affinch\u00e9 questi condannasse l'evoluzionismo; tuttavia egli avrebbe rifiutato dicendo che \u00ab\"di casi Galileo nella storia della chiesa ne basta uno solo.\"\u00bb\nMa comunque il clima inizi\u00f2 a cambiare; finirono le censure e i cattolici cominciarono a discutere di evoluzionismo con maggiore libert\u00e0, e il numero di coloro che lo accettavano cresceva pian piano. Questa nuova situazione \u00e8 ben testimoniata da Antonio Fogazzaro; nel 1898 egli raccolse nell'opera \"Ascensioni umane\" diversi suoi testi nei quali illustrava le teoria evoluzionista, e manifestava la convinzione che essa fosse in perfetta armonia con la religione cattolica; Fogazzaro non era uno scienziato n\u00e9 un teologo e i suoi testi erano pieni di allusioni letterarie e poetiche, pertanto la sua opera non \u00e8 molto interessante n\u00e9 sotto il profilo scientifico n\u00e9 teologico; tuttavia, nel proemio l'autore ben sintetizza il nuovo clima illustrato. Scrive nel proemio: \nNei manuali di teologia comunque le posizioni pi\u00f9 diffuse sono ben rappresentate dalla sintesi che Orazio Mazzella (1860 - 1939) fornisce della sua analisi dell'evoluzionismo, nel secondo volume delle \"Praelectiones scholastico-dogmaticae\": \nLa discussione intorno all'evoluzionismo prosegu\u00ec quindi senza particolari intoppi nel corso della prima met\u00e0 del XX secolo, e fu caratterizzata da quattro momenti fondamentali: due pronunciamenti della Pontificia Commissione Biblica sull'interpretazione della Bibbia ed in particolare della Genesi; i lavori dei teologi Henri de Dorlodot ed Ernest C. Messenger; l'originalissima concezione dell'evoluzione sviluppata dal paleontologo gesuita Pierre Teilhard de Chardin.\nDirettive dalla Pontificia Commissione Biblica.\nLa Pontificia Commissione Biblica si pronunci\u00f2 due volte, nel 1905 e nel 1909, su questioni pertinenti all'interpretazione della Bibbia in relazione alla questione evoluzionista. Il primo intervento \u00e8 molto breve e conviene riportarlo integralmente:\nIn poche parole si ammette che, in casi particolari, quella che sembra una narrazione storica potrebbe essere interpretata allegoricamente o come una parabola.\nIl secondo intervento invece \u00e8 pi\u00f9 complesso, riguarda specificamente la Genesi e stabilisce alcuni importanti limiti entro i quali essa possa essere reinterpretata. Nei primi due paragrafi viene chiaramente affermato che non si possa escludere il senso letterale dei primi tre capitoli, e che non sia lecito affermare che essi contengano non la narrazione di fatti realmente accaduti, ma favole derivanti da miti antichi oppure allegorie e simboli, utilizzati, in forma di storia, per insegnare verit\u00e0 religiose e filosofiche.\nNel terzo paragrafo si nega la possibilit\u00e0 di mettere in dubbio i seguenti insegnamenti fondamentali:\nQuesta rigidezza iniziale viene per\u00f2 molto mitigata nei successivi paragrafi. Nel paragrafo 4 si stabilisce che nelle parti in cui l'interpretazione sia stata lasciata indefinita dai Padri e dai Dottori della Chiesa, sia lecito proporre nuove opinioni purch\u00e9 prudenti e sempre rimettendosi al giudizio della Chiesa. Nel paragrafo 5 si ammette la possibilit\u00e0 di allontanarsi dal senso proprio delle parole e delle frasi che alla ragione appaiano chiaramente inaccetabili, improprie od utilizzate in senso metaforico. Nel paragrafo 6 si ammette che alcuni passi, pur presupponendo il fondamentale carattere storico, possano essere interpretati allegoricamente secondo l'esempio dei Padri e della Chiesa. Nel paragrafo 7 viene affermato che non sia necessario ricercare l'esattezza scientifica nel racconto della creazione. Infine, nel paragrafo 8, relativamente al racconto della creazione in sei giorni, si ammette che la parola ebraica \"Yom\" (giorno) possa essere interpretata come un periodo di tempo indefinito.\nHenri de Dorlodot.\nNel 1909 alla Cambridge University venne celebrato il centenario della nascita di Charles Darwin ed il cinquantenario della pubblicazione de \"L'origine delle specie\". In quell'occasione anche l'Universit\u00e0 Cattolica di Lovanio fu invitata a mandare un suo rappresentante.\nVenne scelto il canonico Henri de Dorlodot (1855 - 1929), paleontologo, teologo e direttore del dipartimento di geologia. Nel discorso iniziale che egli invi\u00f2 a Cambridge, e che fu preventivamente letto ed approvato sia dal preside di facolt\u00e0 a Lovanio sia dal professore di teologia dogmatica, scriveva che, senza alcuna esagerazione, si potesse affermare che Darwin fosse stato per la biologia ci\u00f2 che Isaac Newton fu per la fisica. Nel periodo in cui rest\u00f2 in Inghilterra, Dorlodot tenne diverse lezioni su Darwin, e queste lezioni costituirono poi la base del suo libro \"Le Darwinisme au point de vue de l'orthodoxie catholique\" (\"Il Darwinismo dal punto di vista dell'ortodossia cattolica\"), pubblicato nel 1921.\nIn questo libro Dorlodot ricordava prima di tutto che, per quanto riguardava l'applicazione della teoria dell'evoluzione alla specie umana, Darwin non era mai stato giudicato eretico dalla Chiesa. Proseguiva poi dicendo che i dettagli scientifici e i meccanismi fisici dell'evoluzione non erano di interesse per la teologia; la teoria di Darwin, considerata dal punto di vista strettamente scientifico e libera da interpretazioni filosofiche, riguardava il ruolo delle cause seconde nell'evoluzione, e non rigettava il ruolo della Causa Prima.\nEgli faceva particolare riferimento al \"De Genesi ad litteram\" di Sant'Agostino, per mostrare come i cattolici avessero piena libert\u00e0 di accettare la trasformazione delle specie proposta da Darwin, basata su cause seconde e senza richiedere alcun speciale intervento di Dio nel corso del processo evolutivo; e continuava poi criticando gli autori cattolici che avevano sostenuto l'incompatibilit\u00e0 tra il darwinismo e l'ortodossia. Nella sua esposizione, Dorlodot utilizzava a sostegno della possibilit\u00e0 di accettare l'evoluzionismo anche i sopra citati pronunciamenti della Pontificia Commissione Biblica. Il lavoro di Dorlodot fu molto influente e rafforz\u00f2 la tendenza che era gi\u00e0 emersa alla fine del XIX secolo; da allora divenne sempre pi\u00f9 difficile per i cattolici sostenere la totale opposizione tra evoluzionismo e dottrina cattolica, anche se ovviamente le resistenze continuavano a manifestarsi, come ad esempio nei libri \"Anthropology and the Fall\" di Humphrey Johnson e \"Attitude of Catholics towards Darwinism and Evolution\" del gesuita Hermann Muckermann\nErnest C. Messenger.\nLa sintesi di Messenger.\nIl lavoro pi\u00f9 importante sulle relazioni tra teologia ed evoluzione fu certamente, per la prima met\u00e0 del XX secolo, quello del teologo Ernest Charles Messenger, \"Evolution and Theology: the problem of Man's origin\" (1932). In questo libro Messenger discute prima le evidenze scientifiche sulla generazione spontanea della vita e sull'evoluzione dell'essere umano, dopodich\u00e9 le discute sotto il profilo esegetico e teologico. Nel capitolo finale del suo libro egli stesso fornisce una sintesi dei risultati del suo lavoro.\nSulla generazione spontanea della vita, Messenger spiega che essa non ha alcuna evidenza scientifica, ma comunque non pu\u00f2 essere completamente rigettata, per due motivi: il primo \u00e8 che essa potrebbe essere avvenuta in condizioni fisiche completamente differenti da oggi; il secondo, e pi\u00f9 importante motivo, \u00e8 invece che in fondo non \u00e8 possibile dimostrare scientificamente che la generazione spontanea non sia avvenuta, e pertanto la si potrebbe ammettere su base teologica piuttosto che su base scientifica, come, spiega Messenger, fecero i Padri della Chiesa e i teologi fino al XIII secolo, quando poi, sulla base della fisica elaborata dagli scolastici, essa fu messa da parte.\nRiguardo all'evoluzione delle specie in generale, Messenger afferma che ormai esistano un gran numero di prove, e che pertanto si deve ammettere che l'evoluzione sia avvenuta, anche se comunque c'\u00e8 ancora da discutere molto sulle modalit\u00e0. Ma riguardo all'evoluzione dell'uomo scrive che non esista alcuna prova davvero conclusiva, anche se ammette che comunque essa sia un'ipotesi scientifica molto convincente.\nComunque, dal punto di vista teologico, secondo Messenger la scrittura non dimostra n\u00e9 confuta la teoria dell'evoluzione del corpo umano; infatti spesso la scrittura attribuisce a Dio i risultati delle attivit\u00e0 di cause seconde, e pertanto quando tali cause seconde non vengono nominate esplicitamente, ci\u00f2 non dimostra che Dio non sia servito di esse; inoltre in Genesi 2, 7 sta scritto che \"Dio plasm\u00f2 l'uomo con polvere del suolo\" e in Genesi 2, 19 che \"Dio plasm\u00f2 dal suolo ogni sorta di bestie selvatiche\", ma in Genesi 1, 24 sta anche scritto che la terra produca \"esseri viventi secondo la loro specie\", e pertanto non \u00e8 possibile provare che l'uomo non sia stato prodotto da forze attive in natura.\nAd ogni modo Messenger afferma che in tutta la tradizione cattolica non esista un accordo sul fatto che l'uomo sia stato o meno prodotto con il concorso di cause seconde, e, pertanto, che questo sia un problema ancora aperto sul quale la Chiesa non ha ancora una posizione. Per Messenger i teologi che rigettano l'evoluzione dell'uomo si basano essenzialmente su una lettura troppo letteralista della Genesi, che non trova sufficiente sostegno nella tradizione. Comunque Messenger dichiara che, allo stato attuale, i cattolici sono, individualmente, liberi di accettare l'evoluzione dell'uomo.\nA questo punto Messenger tenta di sviluppare una dimostrazione del fatto che Dio si sia servito di cause seconde nella formazione del corpo umano, utilizzando il criterio scotista secondo cui Dio \"potuit, decuit, ergo fecit\" (\"Dio poteva, ci\u00f2 era conveniente, dunque fece\").\nIl primo punto (\"potuit\") \u00e8 evidente, essendo Dio onnipotente, e non necessita di essere sviluppato. Il secondo (\"decuit\") \u00e8 pi\u00f9 complesso; Messenger tenta di dimostrarlo utilizzando quello che lui definisce \"Principio del Naturalismo Cristiano\" secondo cui \"Dio fa uso di cause seconde ogniqualvolta ci\u00f2 sia possibile\"; a sostegno di questo Messenger cita i due seguenti passi dalla \"Summa Contra Gentiles\" di San Tommaso d'Aquino:\nMessenger spiega poi che esistono diversi gradi nella causalit\u00e0; uno scultore \u00e8 la causa principale della statua che egli produce con uno scalpello, e i genitori sono la causa principale dei figli; ma non \u00e8 lecito affermare in senso stretto che lo scalpello sia la causa della statua e le forme embrioniche quella dei bambini. Pertanto \u00e8 sempre necessario, per ogni effetto, risalire alla causa principale, e non limitarsi alle cause secondarie e strumentali; queste ultime non agiscono soltanto tramite le proprie forze, ma anche attraverso le virt\u00f9 conferite loro dalla causa principale. Quindi, pur ammettendo la partecipazione di cause naturali ed organiche nella formazione del corpo dell'uomo, si deve comunque ammettere lo speciale intervento divino.\nSull'ultimo punto (\"ergo fecit\") Messenger lascia un punto interrogativo. Egli si dichiara incline a concludere definitivamente che Dio si sia servito di cause seconde, e quindi dei meccanismi evolutivi, per formare il corpo dell'uomo, tuttavia, prudentemente, sospende il giudizio in attesa che il Magistero della Chiesa cattolica fornisca delle indicazioni pi\u00f9 certe.\nMolto pi\u00f9 problematica, sotto il profilo scientifico, risulta invece essere la spiegazione che Messenger fornisce della creazione di Eva dal corpo di Adamo. Messenger ipotizza infatti che Eva avrebbe potuto esser stata creata per partenogenesi da Adamo, ma questa spiegazione scientificamente \u00e8 assurda ed inconcepibile. Messenger riconosce la difficolt\u00e0 e pertanto \u00e8 costretto ad appoggiarsi pesantemente all'onnipotenza divina.\nIl dibattito successivo al lavoro di Messenger.\nLe tesi di Messenger stimolarono moltissimo la discussione sull'evoluzionismo che, nel mondo cattolico, incontrava pian piano sempre maggiore approvazione. Diverse furono le pubblicazioni che seguirono al libro di Messenger da parte di autori cattolici favorevoli all'evoluzionismo, e nessuno di questi testi fu mai censurato.\nNel febbraio 1932 il reverdo P. G. M. Rhodes scrisse una recensione al libro di Messenger pubblicata sulla rivista \"Clergy review\". Rhodes continuava a dichiararsi scettico riguardo alla creazione del corpo umano attraverso cause secondarie, tuttavia ammetteva che se il testo di Messenger avesse continuato a diffondersi senza censure, allora sarebbe davvero stato necessario concludere che l'evoluzionismo, anche applicato al corpo umano, fosse teologicamente accettabile. Egli esamin\u00f2 inoltre un migliaio di testi scritti dagli studenti di quasi tutte le scuole cattoliche inglesi, e ne trasse la conclusione che ormai l'evoluzionismo stava diventando un'opinione accettata da quasi tutti.\nAnche il reverendo R. W. Meagher, docente di teologia dogmatica all'Ushaw College, scrisse nel marzo del 1932 una recensione a Messenger sulla rivista \"Ushaw Magazine\". Meagher apprezzava il libro di Messenger, tuttavia spiegava che il riferimento ai Padri della Chiesa sulle questioni evoluzionistiche non era molto sensato; infatti, secondo Meagher, gli antichi Padri non avevano alcuna idea dell'evoluzione, e pertanto non c'era senso nel citarli per discutere di questioni scientifiche a loro completamente estranee. Secondo Meagher in pratica, sarebbe stato inutile cercare nella tradizione dei punti di riferimento per discutere dell'evoluzionismo; questo era una moderna scoperta, e pertanto avrebbe potuto essere accettata dai cattolici solo su basi scientifiche, senza considerare le implicazioni teologiche.\nJohn O'Brien, un professore della Newman Foundation presso l'Universit\u00e0 dell'Illinois, pubblic\u00f2 nel 1932 il libro \"Evolution and religion\". In questo libro egli riport\u00f2 il dato secondo cui, tra tutti gli scienziati in qualche modo implicati con la teoria dell'evoluzione, ormai il 91% la accettasse. O'Brien, citando la \"Providentissimus deus\" e lo stesso Galileo ribad\u00ec ancora che la Bibbia non abbia lo scopo di insegnare proposizioni scientifiche, e che non avesse pi\u00f9 alcun senso continuare ad opporla all'evoluzionismo. Grazie alle scoperte scientifiche, era accettato da tutti, ad esempio, che i sei giorni della creazione non fossero da intendersi letteralmente, e quindi un'interpretazione allegorica poteva ormai essere ammessa anche per la formazione dell'uomo. Secondo O'Brien una reinterpretazione flessibile della Genesi si rendeva ormai pi\u00f9 che necessaria.\nNel libro \"Religion and evolution since 1859\" (1939), Mary Frederick, una suora, tent\u00f2 di stabilire quale fosse il grado di accettazione dell'evoluzionismo nel mondo cattolico. Un'analisi accurata era impossibile, tuttavia la Frederick fece alcune osservazioni: dai tempi di John Henry Newman erano ormai pochi gli scienziati cattolici con buone competenze di filosofia; quasi tutti gli apologisti cattolici che scrivevano di evoluzione non erano tanto interessati alla discussione scientifica, ma solo alla difesa ad oltranza della loro religione; l'ostilit\u00e0 dei cattolici all'evoluzionismo derivava soprattutto dalle interpretazioni filosofiche di tipo materialistico ed ateo; da quando le teorie di Darwin erano state introdotte, la filosofia cattolica non era cambiata di nulla riguardo alle idee di Dio, della creazione, dell'origine dell'uomo, dell'anima e del peccato originale. Tutti questi fattori ostacolavano l'accettazione dell'evoluzionismo che, secondo la Frederick, era ancora rifiutato dalla maggior parte dei cattolici. Tuttavia ammetteva che un cambiamento era in corso, e che con il tempo sempre pi\u00f9 cattolici avrebbero assunto un'opinione positiva della teoria dell'evoluzione.\nUlteriore sviluppo del pensiero di Messenger.\nNel 1951 Ernest C. Messenger pubblic\u00f2 il volume \"Theology and evolution\", seguito del precedente \"Evolution and theology\". In questo volume cercava di analizzare come, dalla pubblicazione del primo testo, fosse cambiato l'atteggiamento cattolico verso l'evoluzione. Messenger osserva che il suo primo testo non aveva subito alcuna censura e che la Santa Sede aveva di fatto assunto l'atteggiamento di \"aspettare e vedere\" come procedessero le cose; ad indicare che comunque a Roma si stava pian piano assumendo una posizione pi\u00f9 favorevole all'evoluzionismo, Messenger porta come esempio la terza (1940) e quarta edizione (1948) del \"Tractatus de Deo Creante\" del gesuita Charles Boyer, utilizzato come libro di testo alla Pontificia Universit\u00e0 Gregoriana, nel quale l'autore passava da una posizione di rifiuto dell'evoluzionismo ad un atteggiamento aperto ad accoglierlo.\nMessenger spiega inoltre che, con il proseguire delle ricerche, sempre pi\u00f9 prove fossero emerse a sostegno dell'evoluzione di piante e di animali, e pertanto risultava sempre pi\u00f9 plausibile l'applicazione della teoria anche al corpo umano. Anche il vecchio argomento degli anelli mancanti cominciava a diventare debole, dato che ritrovamenti come quello dell'Uomo di Giava e dell'Uomo di Pechino fornivano le prove dell'esistenza di antenati dell'Homo sapiens.\nMessenger torna a discutere anche la creazione di Eva, ma di fatto non riesce a proporre un'ipotesi pi\u00f9 attendibile di quella esposta nel primo volume.\nQuando \"Theology and evolution\" era ancora in fase di stampa, Messenger venne a sapere che Papa Pio XII stava per pubblicare l'enciclica \"Humani generis\", nella quale avrebbe parlato anche dell'evoluzionismo; si affrett\u00f2 cos\u00ec ad apportare una modifica al testo nella quale dichiarava che si sarebbe completamente rimesso ai pronunciamenti del Papa, nel caso in cui questi fossero stati in contrasto con le sue tesi.\nIl pensiero di Pierre Teilhard de Chardin.\nIl padre gesuita Pierre Teilhard de Chardin (1881 - 1955), che fu un importante paleontologo, espose la sua concezione dell'evoluzione nell'opera \"Il fenomeno umano\", scritta tra il 1938 e il 1940, rivista tra il 1947 e il 1948, ed infine pubblicata postuma nel 1955.\nLo scopo dichiarato di quest'opera non \u00e8 quello di essere una trattazione metafisica o teologica, bens\u00ec quello di fornire una descrizione scientifica dell'uomo e al tempo stesso descriverne il suo posto all'interno della natura. L'autore si ripropone di restare sempre e solo sul piano scientifico e fenomenologico (il \"fenomeno umano\" appunto), ma volendo descrivere l'uomo in rapporto con la totalit\u00e0 del cosmo, inevitabilmente il discorso deve sfociare sul piano filosofico e religioso.\nTeilhard parte dal considerare la materia, che egli definisce la \"stoffa delle cose\". La materia \u00e8 caratterizzata dalla pluralit\u00e0 dei suoi atomi e al tempo stesso dalla capacit\u00e0 di questi di interconnettersi; queste interconnessioni producono mano mano diverse strutture secondo una gerarchia di complessit\u00e0 crescente, e alla conoscenza scientifica l'universo appare cos\u00ec come un tutto (\"totum\") in cui l'ordine, il disegno, \u00e8 visibile solo nell'insieme. Per Teilhard questo ordine per\u00f2 \u00e8 comprensibile solo dall'alto, e sfugge invece a chi volesse indagarlo partendo dal basso, ci\u00f2 guardando direttamente agli atomi e alle loro interconnessioni.\nLa coscienza emergerebbe poi dalla stessa materia organizzata oltre un certo livello di complessit\u00e0. In questo modo la coscienza sarebbe allora completamente indagabile come \"fenomeno\" rilevabile scientificamente; ma in realt\u00e0 per Teilhard, oltre alle condizioni chimico-fisiche che rappresentano l'esterno delle cose, esiste anche un\"'energia spirituale\" che ne rappresenta l'interno; dietro la coscienza dell'uomo vi sarebbe quindi un principio trascendente (e quindi non sondabile scientificamente) che organizza la materia e prepara, appunto, l'emergere della coscienza.\nPer Teilhard l'evoluzione degli esseri viventi \u00e8 certamente un dato di fatto, ma essa non \u00e8 un prodotto del caso, come vorrebbero i darwinisti, bens\u00ec sarebbe orientata, pur non essendo ancora tale direzionalit\u00e0 rigorosamente dimostrata dal punto di vista scientifico. Teilhard fornisce comunque degli argomenti, e prende in considerazione l'organizzazione della materia, \"i cui progressi successivi si accompagnano interiormente, come possiamo constatare, a un accrescimento e a un approfondimento continuo di coscienza.\"\nIl parametro fisico che caratterizza l'evoluzione diventa allora il \"grado di cerebralizzazione\":\nTeilhard passa allora ad analizzare lo sviluppo del sistema nervoso e del cervello nelle varie specie animali e conclude dicendo:\nDopo la comparsa dell'uomo, l'evoluzione diventa anche evoluzione culturale; nei capitoli successivi Teilhard definisce cos\u00ec la \"Noosfera\", ovvero l'insieme delle conoscenze umane, l'informazione globale, che si organizza e cresce in complessit\u00e0, e all'interno della quale si inserisce ogni azione e pensiero individuale; la \"Noosfera\" \u00e8 frutto e completamento della biosfera. Il motore dell'evoluzione della \"Noosfera\" \u00e8 il \"Punto Omega\", ovvero il punto di convergenza naturale dell'umanit\u00e0; esso \u00e8 di natura trascendente e si rivolge contemporaneamente e Dio e al mondo, costituendo quindi il legame tra l'umanit\u00e0 e Dio.\nNell'Epilogo de \"Il fenomeno umano\" Teilhard spiega allora il valore e la funzione del Cristianesimo, e come questo si concili perfettamente con la visione evolutiva del mondo precedentemente sviluppata. Il \"Punto Omega\" si identifica cos\u00ec con il Cristo che ha lo scopo di riunire l'umanit\u00e0 e condurla a Dio. Scrive Teilhard:\nLa ricezione del pensiero di Teilhard de Chardin da parte della Chiesa.\nL'interpretazione del pensiero di Teilhard de Chardin ha comportato notevoli problemi per i teologi. Teilhard elabora, senza dubbio, una visione profondamente cristiana della natura, muovendosi tra risultati scientifici, testi biblici e teologia; per fare questo egli elabora un linguaggio nuovo, facendo uso di neologismi e metafore, e spostando spesso sul piano metafisico e teologico termini e concetti prettamente scientifici. Questo \u00e8 il motivo per cui i teologi, formati sulla metafisica e sulla teologia classica, hanno trovato molta difficolt\u00e0 ad interpretare i testi di Teilhard e a verificarne l'ortodossia. Teilhard rest\u00f2 sempre, indubbiamente, cristiano e cattolico, ma lo studio e l'esposizione dei suoi testi richiede, per la Chiesa, particolare prudenza.\nPer questi motivi, durante la sua vita, Teilhard fu oggetto di alcuni provvedimenti disciplinari all'interno della Compagnia di Ges\u00f9, che gli impedirono di insegnare materie di tipo filosofico o teologico e di pubblicare testi su questi argomenti. Nel 1962 il Sant'Uffizio pubblic\u00f2 il seguente \"Monitum\":\nIl \"Monitum\" non specifica quali siano effettivamente gli errori e le ambiguit\u00e0, ma si pu\u00f2 ipotizzare che si riferisse ad una possibile visione panteistica, ad una insufficiente separazione ontologica tra materia e spirito, ad un'idea determinista dell'incarnazione e ad un'errata comprensione del peccato originale.\nIl cardinale Henri-Marie de Lubac tent\u00f2 di esporre e di sintetizzare il pensiero di Teilhard de Chardin in un libro pubblicato nel 1962, al termine del quale si dichiar\u00f2 convinto di aver mostrato la perfetta ortodossia dello scienziato gesuita. Questo giudizio tuttavia non fu unanimemente condiviso, come spiegato in un articolo de \"L'Osservatore Romano\" del 30 giugno 1962 che riport\u00f2 anche il \"Monitum\".\nPapa Paolo VI invece, in una sua allocuzione del 1966, di Teilhard de Chardin disse \nNel 1981, il Cardinale Segretario di Stato Agostino Casaroli, in una lettera a monsignor Paul Poupard e riportata da \"L'Osservatore Romano\", parla di Teilhard de Chardin:\ned aggiunge:\nDopo questa lettera, in un articolo de \"L'Osservatore Romano\" dell'11 luglio 1981, la sala stampa della Santa Sede spieg\u00f2 che le parole di Agostino Casaroli non dovessero essere intese come una completa riabilitazione di Teilhard de Chardin e che diversi aspetti problematici del suo pensiero non erano ancora stati chiariti.\nAncora oggi la discussione resta aperta e, come spiega Giuseppe Tanzella Nitti,\nLa Chiesa ammette l'evoluzionismo.\nPio XII e l'enciclica \"Humani Generis\".\nIl dibattito teologico precedente la \"Humani generis\".\nNella prima met\u00e0 del XX secolo emersero nel dibattito teologico particolari posizioni che deviavano dalla tradizione e che suscitavano preoccupazione nella Chiesa di Roma. Le questioni sulle quali si discuteva riguardavano diversi argomenti, non solo l'evoluzionismo, sui quali intervenne il magistero di Pio XII nel 1950 con l'enciclica \"Humani generis\".\nIn particolare erano circolati, all'interno di universit\u00e0 e scuole di teologia cattoliche, diversi testi anonimi in cui venivano esposte interpretazioni filosofiche e teologiche dell'evoluzionismo tutt'altro che ortodosse. In uno di questi testi ad esempio si affermava che l'evoluzionismo costituisse ormai, innegabilmente, un nuovo modo di pensare e di ragionare e che, soprattutto, non era pi\u00f9 chiaro che cosa fosse la materia ed in che cosa essa differisse dalla vita e dallo spirito (ammesso che delle differenze effettivamente ci fossero). In questo modo si rischiava di negare l'esistenza di punti fermi nel pensiero teologico, che sarebbe stato anch'esso soggetto ad evoluzione, e si introduceva nella realt\u00e0 un monismo in cui materia e spirito sarebbero stati indistinti. In un altro testo si spiegava che Cristo stesso sarebbe la guida, la direzione, ed il polo verso il quale convergerebbe l'evoluzione universale; l'uomo sarebbe un tutt'uno con l'intero universo, che attraverso l'evoluzione si avvicinerebbe ed infine si unirebbe a Dio, realizzando cos\u00ec una sorta di panteismo.\nIl 30 novembre 1941, Pio XII tenne, davanti agli accademici pontifici, un discorso in cui forn\u00ec ai teologi alcune indicazioni sulla questione evoluzionista. Il Papa indic\u00f2 tre elementi che si dovessero ritenere come sicuramente affermati dal testo sacro, senza ammettere interpretazioni allegoriche: 1) La superiorit\u00e0 dell'uomo rispetto a tutti gli altri animali, dovuta alla sua anima spirituale; 2) la derivazione del corpo della prima donna da quello del primo uomo; 3) l'impossibilit\u00e0 che padre e progenitore di un uomo possa essere altri che un uomo, l'impossibilit\u00e0 cio\u00e8 che il primo uomo possa essere figlio di un bruto, generato quindi in senso proprio da esso. Tuttavia poi concludeva il discorso spiegando: \nMolari scrive che \"la forma \u00e8 molto guardinga, i limiti sono ancora ben segnati, ma la porta \u00e8 aperta.\"\nTra il 1930 ed il 1950 il numero di teologi che affermavano la conciliabilit\u00e0 dell'evoluzionismo con la fede cattolica era stato in continuo aumento, ed anche coloro che ancora lo rifiutavano avevano comunque addolcito le loro critiche. La stessa Civilt\u00e0 Cattolica, in un articolo del 1946, pur ricordando che gli entusiasti dell'evoluzionismo prosegue spiegando: \nNel 1948, il teologo della Pontificia Universit\u00e0 Gregoriana Maurizio Flick riassumeva il dibattito teologico successivo al discorso del Papa. In primo luogo spiegava che era ormai ammissibile affermare che, nella creazione del corpo dell'uomo, Dio si fosse servito anche di cause seconde; secondariamente, pur seguendo la lezione del Papa e quindi non ammettendo la generazione in senso proprio dell'uomo da un bruto, si poteva concedere che il regno animale avesse contribuito alla formazione del corpo umano attraverso l'evoluzione; fermo restando il fatto che l'uomo era da considerarsi superiore a tutti gli altri animali per via della sua anima creata immediatamente da Dio. L'intervento di Dio era quindi da considerarsi necessario pur ammettendo i meccanismi evolutivi per il corpo dell'uomo. Risultava quindi inammissibile una \"dottrina evoluzionista che sostenga la spontanea trasformazione delle specie viventi inferiori in superiori, senza ricorso ad uno speciale intervento divino\", per\u00f2 \nFlick spiegava poi che, in rapporto alla questione evoluzionista, non era possibile ricavare dalla lettura dei Padri della Chiesa una interpretazione sicura ed unanime dei primi capitoli della Genesi. Le interpretazioni completamente letterali erano comunque da respingere e si potevano ammettere letture allegoriche, come gi\u00e0 aveva detto la Pontificia Commissione Biblica nel 1909; infatti se, ad esempio, si fosse voluto interpretare alla lettera il racconto di Dio che plasma il corpo dell'uomo dal fango della terra e poi gli soffia nelle narici lo spirito vitale, allora si sarebbe caduti nell'errore di un antropomorfismo in cui Dio avrebbe assunto forma e comportamenti umani per creare l'uomo. Flick citava anche l'enciclica \"Divino Afflante Spiritu\" di Pio XII, riguardante gli studi biblici e l'esegesi, dove il Papa spiegava che \nDa tutto questo Flick ne ricavava che:\nFlick concludeva affermando che l'evoluzionismo era possibile alla luce della ragione, e che non poteva essere escluso dalle fonti della Rivelazione. Tuttavia, notava, per un giudizio conclusivo sarebbero state necessarie \"ulteriori investigazioni della scienza illuminata dalla fede\".\nAncora abbastanza problematica continuava invece ad essere l'interpretazione del racconto della creazione di Eva dal corpo di Adamo, infatti\nL'enciclica \"Humani generis\".\nIl 22 agosto 1950, Pio XII pubblic\u00f2 l'enciclica \"Humani Generis\", \"circa alcune false opinioni che minacciano di sovvertire i fondamenti della dottrina cattolica\". Nell'introduzione dell'enciclica il Papa respinge le nuove opinioni teologiche che sono state esposte nel paragrafo precedente. Scrive Pio XII:\nE continua poi esponendo le conseguenze di tali posizioni:\nFin qui il Papa si limita a prendere in considerazione soltanto alcune interpretazioni teologiche e filosofiche dell'evoluzionismo, mentre pi\u00f9 avanti, nella parte quarta, si occupa specificamente dell'evoluzionismo come teoria propriamente biologica. Premette alcune considerazioni generali sulle scienze positive:\nQuesto passo, come si vede, \u00e8 in linea con gli insegnamenti della \"Providentissimus Deus\" di Leone XIII, che Pio XII aveva gi\u00e0 esplicitamente richiamato nella seconda parte della \"Humani Generis\".\nDopo queste considerazioni generali, viene esplicitamente accettato l'evoluzionismo applicato al corpo dell'uomo, invocando comunque prudenza nel trattare tale questione:\nLe ultime resistenze.\nNonostante la \"Humani Generis\", fino alla fine degli anni 50, la maggior parte dei teologi era ancora restia ad ammettere l'evoluzionismo. Certamente era scomparsa ormai l'ostilit\u00e0, tuttavia essi continuavano a muoversi con molta moderazione e prudenza. Nel 1951, R\u00e9ginald Garrigou-Lagrange scriveva che \nE conclude: \nNel 1958, J. F. Sag\u00fces sosteneva, citando numerosi teologi, che escludere il \"trasformismo naturale\" per il corpo umano fosse un'opinione teologicamente certa, e giudicava probabile anche l'opinione che escludeva completamente l'evoluzionismo.\nNon mancavano comunque posizioni pi\u00f9 moderate, come quella di M. Schmaus che, dopo aver esposto diverse argomentazioni teologiche contro la derivazione dell'uomo dall'animale, scriveva: Ed aggiunge che \nA differenza dei teologi, i biblisti, dopo l'enciclica \"Divino Afflante Spiritu\", cominciarono a muoversi con maggiore libert\u00e0. Certamente restavano ancora diversi esegeti, soprattutto i pi\u00f9 anziani, che ancora si mostravano molto ostili all'evoluzionismo; ad esempio Gaetano Maria Perella (1890 - 1946), in un volume pubblicato postumo, dopo aver enunciato come principio generale che la Bibbia non intende dare insegnamenti su questioni scientifiche, affermava che a questa regola esistessero alcune eccezioni: la Bibbia insegna la creazione divina della materia e degli esseri viventi, quindi non si poteva ammettere l'eternit\u00e0 della materia e l'origine spontanea della vita; la Bibbia racconta di un intervento speciale di Dio nella creazione dell'uomo, quindi era inaccettabile il \"trasformismo assoluto e materialista di Darwin\". Nel manuale molto diffuso di Sim\u00f3n-Prado, gli autori scrivevano invece che l'evoluzionismo non fosse ancora sufficientemente provato neanche sul piano paleontologico, quindi giudicavano incauta la tesi di quei teologi che sostenevano la possibilit\u00e0 di un \"trasformismo mitigato\", secondo il quale Dio avrebbe formato il corpo dell'uomo da quello di un bruto; tale tesi era, secondo Sim\u00f3n-Prado, contraria al senso ovvio della Scrittura, e avrebbe dovuto essere respinta fino a che non si fossero trovati argomenti pi\u00f9 solidi con i quali sostenerla.\nMa queste erano eccezioni; la maggioranza dei biblisti infatti si spost\u00f2 verso interpretazioni pi\u00f9 libere, avendo ormai accettato il fatto che i risultati scientifici richiedessero lo sviluppo di nuovi metodi ermeneutici; nel \"Dictionnaire de th\u00e9ologie catholique\", il biblista Albert Gelin scrisse: \nMa nonostante l'attenzione nei confronti delle scienze, gli esegeti dovevano anche cercare di mantenere una certa autonomia rispetto ad esse; a proposito di questo scriveva Franco Festorazzi: \nNegli anni '60 comunque le cose cambiarono completamente, ed anche la maggioranza schiacciante dei teologi si schier\u00f2 a difesa dell'evoluzionismo. In questo cambiamento, furono certamente molto influenti le riflessioni di Pierre Teilhard de Chardin, i cui testi ebbero in quel periodo grandissima diffusione, nonostante le riserve espresse dalla Santa Sede. Fondamentale fu il riconoscimento da parte dei teologi dell'evoluzione come legge cosmica, non riguardante soltanto la formazione delle specie viventi, ma l'intero universo. Pierre Smulders scriveva: \nEstremamente significativo \u00e8 l'itinerario esposto dagli importanti teologi Maurizio Flick e Zoltan Alszeghy: \nL'esegesi biblica moderna.\nLa maggiore libert\u00e0 dei biblisti nell'occuparsi dell'evoluzionismo derivava essenzialmente dagli insegnamenti dell'enciclica \"Divino Afflante Spiritu\" (1943) di Pio XII, che poneva come condizione necessaria per una corretta esegesi la precisa determinazione del genere letterario della Scrittura: \nQuesta posizione venne in seguito ribadita nel 1965 in uno dei principali documenti approvati durante il Concilio Vaticano II, la \"Costituzione Dogmatica sulla Divina Rivelazione Dei Verbum\". Essa, dopo aver ricordato che \nspiega: \nQuando allora fu appurato che il racconto genesiaco presenta molte analogie con altre cosmogonie orientali, ed una volta stabilito che queste ultime utilizzassero un genere mitico, venne posto il problema se anche la Genesi potesse essere interpretata come un mito. I biblisti preferirono parlare di \"racconto eziologico\" sapienziale con elementi mitici: \"eziologia\", oppure \"etiologia\" (dal greco \"\u03b1\u1f30\u03c4\u03af\u03b1\", \"aitia\" = \"causa\"), si ha quando si costruisce un racconto che, indicando delle cause in eventi del passato, spiega una situazione attuale. Si \u00e8 ormai stabilito che i racconti della Genesi utilizzino un linguaggio simbolico primitivo, soltanto attraverso il quale \u00e8 possibile cogliere gli aspetti pi\u00f9 complessi dell'esperienza umana. Questi racconti evocano infatti importanti esperienze collettive e remote come, ad esempio, la scoperta della vita, dell'amore, del peccato e della morte; questi racconti non sono pertanto la semplice narrazione di eventi ma, utilizzando un linguaggio storico, trasmettono messaggi complessi relativi ad esperienze primordiali comuni a tutta l'umanit\u00e0.\nUn aspetto del racconto genesiaco che chiaramente presenta aspetti mitologici \u00e8 quello relativo allo \"stato primitivo\" dell'umanit\u00e0. Tradizionalmente fino agli anni '50, nei manuali di teologia veniva esposta la dottrina della perfezione dello stato originario dell'uomo appena creato da Dio; ci\u00f2 che caratterizzava questa perfezione era l'immortalit\u00e0, l'assenza di concupiscenza e la possibilit\u00e0 di vivere nell'agiatezza all'interno di un ambiente accogliente (vedi Giardino dell'Eden). Negli anni '50 e '60 lo stato primitivo dell'uomo venne per\u00f2 completamente \"demitizzato\"; si riconobbe che le abituali descrizioni dell'umanit\u00e0 primitiva non appartenevano alla fede, ma risalivano a tradizioni e mitologie popolari. In particolare, l'idea che \u00e8 una cosa \u00e8 pi\u00f9 perfetta quanto pi\u00f9 \u00e8 vicina all'origine, era legata ad una concezione fissista del mondo che era stata ormai definitivamente abbandonata.\nNuovi sviluppi della teologia negli anni '60 e '70.\nLe questioni in campo.\nNonostante nell'enciclica \"Humani Generis\" venisse accettato l'evoluzionismo, alcuni problemi continuavano a restare in campo. La stessa \"Humani Generis\", immediatamente di seguito alla parte sull'evoluzionismo, proseguiva dicendo: \nIn teologia, il \"poligenismo\" indica l'ipotesi che l'umanit\u00e0 discenda da pi\u00f9 coppie originarie; tale ipotesi si contrappone, ovviamente, al \"monogenismo\", ovvero l'ipotesi che tutta l'umanit\u00e0 discenda da una sola coppia primitiva (Adamo ed Eva). In ambito scientifico invece viene pi\u00f9 che altro utilizzato il termine \"polifiletismo\", che indica la pluralit\u00e0 di \"rami\" (\"ceppi\", \"phyla\") originari e si contrappone al \"monofiletismo\" (un solo \"ramo\" originario per tutta l'umanit\u00e0). Il poligenismo \u00e8 compatibile sia con il polifiletismo che con il monofiletismo, mentre il monogenismo implica necessariamente il monofiletismo. Dal punto di vista scientifico \u00e8 interessante discutere il polifiletismo ed il monofiletismo, mentre che gli uomini derivino da una o pi\u00f9 coppie \u00e8 un problema secondario per gli scienziati anche se comunque, attualmente, il monogenismo sembra essere confutato. Per i teologi invece il problema \u00e8 tutt'altro che secondario, perch\u00e9 la dottrina tradizionale sul peccato originale insegnava che esso fosse un peccato realmente e personalmente commesso, secondo il racconto genesiaco, da una coppia primitiva, dalla quale poi sarebbe stato trasmesso a tutti i discendenti; accettando la dottrina tradizionale, il \"poligenismo\" avrebbe allora implicato l'esistenza di uomini senza peccato originale.\nAnche Paolo VI, l'11 luglio 1966, pose ancora esplicitamente questo problema in un discorso che fu tenuto ai partecipanti ad un simposio organizzato dai rettori delle Universit\u00e0 pontificie e tenutosi a Nemi: \nPaolo VI continuava inoltre il suo discorso esponendo ancora una particolare riserva su come conciliare l'evoluzionismo con la creazione dell'anima: \nCome scrive Molari \u00ab\"gli altri aspetti del problema a questo punto sono tutti scomparsi. Non passer\u00e0 molto tempo che anche gli ultimi due scompariranno come problemi. Anzi, ad essere esatti, per la teologia essi erano gi\u00e0 diventati insignificanti\"\u00bb.\nL'azione di Dio nel Mondo e la creazione dell'anima.\nPer i teologi l'evoluzione era un aspetto particolare di un problema pi\u00f9 generale, quello di capire come il pi\u00f9 proceda dal meno, come una perfezione derivi da una causa inferiore; nell'origine della vita si passa dalla materia inorganica alla vita vegetativa, poi dalla vita animale al corpo umano e alla creazione della sua anima. In tutti questi casi i teologi riconoscevano sempre che l'effetto eccedesse la causa, pertanto postulavano l'intervento speciale di Dio. In particolare (come gi\u00e0 esposto al paragrafo su Ernest C. Messenger) i teologi ricorrevano alle nozioni di \"causa prima\" e \"causa principale\".\nDio \u00e8 innanzitutto \"causa prima\", ovvero il fondamento di tutte le cose che vengono dette \"cause seconde\". Ma nei casi in cui gli effetti eccedono le possibilit\u00e0 delle \"cause seconde\", allora Dio interverrebbe come \"causa principale\" utilizzando le creature come \"cause strumentali\", cos\u00ec come uno scultore (\"causa principale\") utilizza uno scalpello (\"causa strumentale\") per fare una statua. Ma se in un primo tempo questo speciale intervento di Dio veniva considerato come un vero e proprio miracolo, in seguito tale concezione venne completamente abbandonata, e si accett\u00f2 la lezione che l'intervento divino \u00e8 invisibile ed in nessun modo pu\u00f2 essere rilevato dai sensi, introducendo cos\u00ec il concetto di \"concorso evolutivo\", cos\u00ec come spiegavano Maurizio Flick e Zoltan Alszeghy (1969): \nMa in questo modo sparisce la distinzione tra causa prima e causa principale, ed esse divengono, in Dio, una cosa sola. L'azione di Dio nel cosmo non viene pi\u00f9 vista come un intervento diretto, bens\u00ec essa diventa azione puramente creatrice e trascendente. Secondo questa nuova concezione \u00ab\"Dio non pruduce le cose,\"\u00bb scrive Molari, \u00ab\"ma fa s\u00ec che esse, attraverso rapporti, diventino e si sviluppino\"\u00bb. Sempre Flick e Alszeghy scrivevano che \nIl cambiamento definitivo della concezione dell'azione di Dio nel mondo si ebbe con Karl Rahner. Egli osservava che per qualunque effetto osservato nel mondo si potesse, e si dovesse, cercare la causa nel mondo stesso, dal momento che Dio agisce sempre attraverso le cause seconde. Ma nel caso della creazione dell'anima, questa regola fondamentale verrebbe spezzata, e l'intervento divino verrebbe a collocarsi, in modo miracoloso, accanto alle creature anzich\u00e9 essere il loro \"fondamento trascendente\". Per risolvere questo problema Rahner introdusse un nuovo modo di intendere il divenire che egli defin\u00ec come \"l'autotrascendimento dell'agente, operato da ci\u00f2 che sta a un livello inferiore\". Ogni divenire \u00e8 partanto un superamento di s\u00e9 stessi, che \u00e8 possibile in quanto \nL'autotrascendimento, cos\u00ec definito, \u00e8 un processo che implica contemporaneamente continuit\u00e0 e discontinuit\u00e0, infatti \nIn questa nuova prospettiva il problema della creazione dell'anima, anzich\u00e9 postulare l'intervento miracoloso di Dio, pu\u00f2 essere risolto in un modo del tutto nuovo, infatti la materia \nDi conseguenza \nNon mancarono comunque posizioni pi\u00f9 prudenti rispetto a quelle di Rahner, come ad esempio quella di Maurizio Flick e Zoltan Alszeghy che cercarono di salvaguardare il senso ovvio dell'espressione \"creazione immediata dell'anima\". Essi distinsero tre gradi di creazione: 1) la creazione propriamente detta, in cui Dio non si serve di alcuna cosa preesistente; 2) il \"concorso ordinario\", in cui Dio fa operare le cause seconde conformemente alle loro capacit\u00e0; 3) il \"concorso creativo\", in cui Dio agisce come causa principale facendo in modo che gli effetti siano superiori alle capacit\u00e0 delle cause seconde. Il \"concorso creativo\" interverrebbe quindi nella creazione dell'anima, in cui \nNel 1984, Carlo Molari concludeva la sua disamina spiegando che l'espressione \"Dio crea l'anima di ogni uomo\" stia soltanto ad indicare \u00ab\"l'irripetibile individualit\u00e0 di ogni uomo, la relazione esclusiva che ogni uomo ha con il suo creatore\"\u00bb, e non dice nulla sull'azione di Dio in s\u00e9. Nel 2002, in un importante documento della Commissione Teologica Internazionale, approvato dallo stesso Joseph Ratzinger (al tempo Prefetto della Congregazione per la Dottrina della Fede), si riassumeva lo stato della teologia cattolica in merito al problema dell'anima e della sua creazione: \nSi vede ancora quindi come Dio \u00e8 causa prima e causa principale, ma anche in quanto causa principale non agisce con interventi diretti e particolari. Dio agisce invece rimanendo dietro le cose, ed il salto ontologico dalla materia allo spirito avviene attraverso catene causali che comunque trovano il loro fondamento in Dio stesso. La creazione dell'anima \u00e8 quindi un evento immediato (un salto), e tuttavia non \u00e8 il prodotto di un intervento diretto di Dio, ma il risultato di un processo. \u00ab\"In questo evento del tutto singolare la causalit\u00e0 umana supera sostanzialmente i suoi propri limiti\" - l'autotrascendimento - \"in virt\u00f9 dell'azione divina come fondamento trascendente delle causalit\u00e0 intramondane\"\u00bb.\nIl peccato originale.\nDopo il Concilio Vaticano II, la questione pi\u00f9 importante ad essere discussa dai teologi fu la dottrina sul peccato originale. I problemi in campo erano essenzialmente due: 1) stabilire se fosse davvero necessario ammettere uno specifico evento originario (ovvero il peccato di Adamo ed Eva narrato in Genesi 3); 2) stabilire se la dottrina sul peccato originale definita dogmaticamente dal Concilio di Trento, fosse compatibile con il poligenismo.\nSecondo la dottrina tradizionale, il peccato sarebbe entrato nel mondo attraverso la disobbedienza di Adamo ed Eva a Dio, e si sarebbe poi propagato a tutta l'umanit\u00e0 per via della comune discendenza da questa singola coppia primitiva. Ma questa lezione cominci\u00f2 a cambiare negli anni '60, ed infine, negli anni '70, la posizione pi\u00f9 comune tra i teologi divenne la seguente: l'attuale situazione di male e di peccato dell'intera umanit\u00e0 non \u00e8 originaria, ma dipende da una serie di errori che si sono susseguiti e moltiplicati nel corso della storia; tale serie di errori deve certamente aver avuto un inizio, che per\u00f2 non pu\u00f2 essere individuato in alcun modo. Un documento della Congregazione per la Dottrina della Fede aggiunto in appendice al Nuovo catechismo olandese del 1966 spiegava: \nAnche per il problema del poligenismo fu determinante il contributo di Karl Rahner. In uno suo importante articolo del 1954, egli mostr\u00f2 che le definizioni dogmatiche sul peccato originale formulate nel Concilio di Trento non implicavano necessariamente il monogenismo, e che pertanto la teologia avesse la possibilit\u00e0 di trovare il modo di conciliare il poligenismo con la dottrina sul peccato originale. Infatti Rahner notava che il Concilio di Trento non definiva esplicitamente il monogenismo come dogma, e che, quando parlava del peccato di Adamo, si limitasse semplicemente a riportare il racconto biblico. L'analisi di Rahner in generale convinse i teologi.\nProprio durante il simposio di Nemi del 1966 nel cui discorso iniziale Paolo VI ancora ricordava le difficolt\u00e0 connesse con il poligenismo, matur\u00f2 il convincimento che esso potesse esser conciliato con la dottrina sul peccato originale. Mentre nella tradizione l'unit\u00e0 del genere umano veniva ricondotta ad una coppia iniziale, con la diffusione della teoria evoluzionista questa unit\u00e0 cominci\u00f2 ad esser considerata una chiamata piuttosto che uno stato; divent\u00f2 sufficiente parlare di un unico destino cui un unico creatore, attraverso un unico Salvatore, chiama il genere umano. In questo modo l'unit\u00e0 del genere umano non ha pi\u00f9 bisogno di esser basata sulla comune discendenza da Adamo, ma piuttosto sulla dignit\u00e0 di immagine di Dio conferita all'uomo dal suo creatore e sull'unione spirituale verso la quale gli uomini sono chiamati attraverso Cristo. Gi\u00e0 nel 1964 l'Hulsbosch scriveva: \nIn questa prospettiva il peccato originale cominci\u00f2 ad esser visto come un impedimento alla realizzazione del progetto salvifico di Dio. I teologi iniziarono anche a rifiutare l'espressione \"peccato originale\", in quanto esso non poteva pi\u00f9 essere legato ad un evento specifico; esso poteva invece essere definito come un'imperfezione ricevuta all'inizio della vita che porta l'uomo a rifiutare Dio e a tendere al male, come spiegavano Flick e Alszeghy: \nAccettata questa posizione, il problema del poligenismo o del monogenismo diventava irrilevante e non riguardava pi\u00f9 direttamente la sostanza della fede. Nel gi\u00e0 citato documento della Commissione Teologica Internazionale, il poligenismo viene di fatto ammesso: \nPronunciamenti di Giovanni Paolo II.\nIl 26 aprile 1985, Giovanni Paolo II introdusse i lavori del \"Simposio internazionale \u201cFede cristiana e teoria dell'evoluzione\u201d\" che fu tenuto a Roma. Nel suo discorso egli notava come l'evoluzione costituisse ormai un paradigma accettato ed imprescindibile, e che l'immagine evoluzionistica del mondo cui si era giunti fosse molto diversa dalla vecchia concezione materialistica: \nContinuava poi, dopo aver ricordato l'enciclica \"Humani Generis\" di Pio XII, che un'evoluzione rettamente intesa non pu\u00f2 costituire un pericolo per la fede: \nL'evoluzione, spiegava Giovanni Paolo II, non crea particolari difficolt\u00e0 per la fede finch\u00e9, intesa come teoria biologica, riguarda l'origine del corpo umano. Tuttavia, intendendola in senso esteso, si pu\u00f2 tentare di ricondurre ad essa anche tutti i fenomeni spirituali e la morale. \u00c8 quindi necessario che il pensiero cristiano si occupi \"di questa concezione del mondo evoluzionaria, che va molto oltre i suoi fondamenti naturalistici\", affinch\u00e9 si possa stabilire qual \u00e8 il contenuto di verit\u00e0 delle teorie scientifiche ed il valore della filosofia che su di esse si sviluppa: \nNel 1996, Giovanni Paolo II torn\u00f2 a parlare di evoluzione in occasione del 60\u00ba anniversario della rifondazione della Pontificia Accademia delle Scienze. Egli spiegava come l'evoluzione fosse un tema molto importante per la Chiesa dal momento che essa, come la Rivelazione, contiene importanti insegnamenti sull'origine dell'uomo. Sviluppava poi diverse importanti considerazioni sulla teoria dell'evoluzione.\nInfine metteva in guardia verso alcune specifiche interpretazioni dell'evoluzionismo:\nInfine, nel 1998, nell'enciclica \"Fides et Ratio\", Giovanni Paolo II riprese alcune specifiche parti della \"Humani generis\" riguardanti alcune tendenze ed interpretazioni erronee connesse con l'evoluzionismo, e ricordava che Pio XII aveva raccomandato ai filosofi ed ai teologi cattolici di conoscere bene queste opinioni, \u00ab\"sia perch\u00e9 le malattie non si possono curare se prima non sono ben conosciute, sia perch\u00e9 qualche volta nelle stesse false affermazioni si nasconde un po' di verit\u00e0, sia, infine, perch\u00e9 gli stessi errori spingono la mente nostra a investigare e a scrutare con pi\u00f9 diligenza alcune verit\u00e0 sia filosofiche sia teologiche\"\u00bb.\nPosizione di Benedetto XVI.\nPosizioni da arcivescovo di Monaco.\nNel 1981, mentre era arcivescovo di Monaco di Baviera, il cardinale Joseph Ratzinger tenne quattro omelie sull'origine e l'evoluzione della vita, poi raccolta in un libro (\"Creazione e peccato. Catechesi sull'origine del mondo e sulla caduta\", ed. Paoline, 1986).\nNel 1969, Ratzinger affermava:\nDurante il pontificato di Giovanni Paolo II, ribadiva la sua opposizione alla visione solo metaforica del racconto della Creazione, sostenendo che:\nRatzinger cita Jacques Monod sull'evoluzione biologica, ricordando come \"Ancora oggi molte persone d'ingegno non riescono ad accettare e neppure a comprendere come la selezione, da sola, abbia potuto trarre da una fonte di rumore tutte le musiche della biosfera\", e riassumendo l'evoluzionismo moderno con la frase: \"Noi siamo il prodotto di errori casuali\".\nPosizioni in quanto papa.\nNell'omelia pronunciata in piazza San Pietro il 24 aprile 2005 in occasione della Messa di inizio del suo pontificato, Benedetto XVI ha dichiarato: \"Non siamo il prodotto casuale e senza senso dell'evoluzione\".\nIl 2-3 settembre 2006 a Castel Gandolfo Benedetto XVI ha condotto un seminario di analisi dell'evoluzionismo e del suo impatto sulla dottrina cattolica della Creazione. Il seminario \u00e8 stata l'ultima edizione dello \"Sch\u00fclerkreis\" (circolo degli studenti), incontro annuale tra Ratzinger e i suoi ex studenti di dottorato a partire dagli anni '70.\nI saggi presentati dai suoi ex studenti, inclusi scienziati naturalisti e teologi, sono stati pubblicati nel 2007 col titolo \"Creazione ed evoluzione\" (\"Sch\u00f6pfung und Evolution\"). Nel contributo di Benedetto XVI, egli dichiara che \"la questione non \u00e8 prendere una decisione per un creazionismo che fondamentalmente esclude la scienza, o per una teoria evoluzionistica che nasconde le sue lacune e non vuole vedere le questioni che stanno oltre le possibilit\u00e0 metodologiche delle scienze naturali\", e che \"io trovo importante sottolineare che la teoria dell'evoluzione implica questioni che devono essere assegnate alla filosofia, e che esse stesse conducono oltre al campo della scienza\"\nCommentando le dichiarazioni dei suoi predecessori, Benedetto XVI scrive che \"\u00e8 anche vero che la teoria dell'evoluzione non \u00e8 una teoria completa e scientificamente provata\". Bench\u00e9 commentando che gli esperimenti in un ambiente controllato sono limitati, Benedetto XVI non avalla il creazionismo o la teoria del disegno intelligente. Egli difende l'evoluzione teistica, come riconciliazione tra scienza e religione gi\u00e0 sostenuta dai cattolici. Discutendo dell'evoluzione, Benedetto XVI scrive che \"Il processo in s\u00e9 \u00e8 razionale, nonostante gli errori e la confusione, in quanto esso passa attraverso uno stretto corridoio, scegliendo poche mutazioni positive ed usando una bassa probabilit\u00e0... Ci\u00f2 ... inevitabilmente conduce ad una domanda che va oltre la scienza... da dove arriva questa razionalit\u00e0?\"; domanda a cui Benedetto XVI risponde che essa giunge dalla \"ragione creativa\" di Dio.\nLa Commissione Teologica Internazionale.\nha pubblicato, dopo gli anni 2000, un documento sottoscritto da Ratzinger nel quale affronta in modo specifico la questione; in esso troviamo quanto segue:\n[...]Secondo la tesi scientifica pi\u00f9 accreditata, 15 miliardi di anni fa l'universo ha conosciuto un'esplosione che va sotto il nome di Big Bang, e da allora continua a espandersi e raffreddarsi. Successivamente sono andate verificandosi le condizione necessarie per la formazione degli atomi e, in epoca ancora successiva, si \u00e8 avuta la condensazione delle galassie e delle stelle, seguita circa 10 miliardi di anni pi\u00f9 tardi dalla formazione dei pianeti. Nel nostro sistema solare e sulla Terra (formatasi circa 4,5 miliardi di anni fa) si sono create le condizioni favorevoli all'apparizione della vita.\nSe, da un lato, gli scienziati sono divisi sulla spiegazione da dare all'origine di questa prima vita microscopica, la maggior parte di essi \u00e8 invece concorde nell'asserire che il primo organismo ha abitato questo pianeta circa 3,5-4 miliardi di anni fa. Poich\u00e9 \u00e8 stato dimostrato che tutti gli organismi viventi della Terra sono geneticamente connessi tra loro, \u00e8 praticamente certo che essi discendono tutti da questo primo organismo. [...] ma l'antropologia fisica e la biologia molecolare fanno entrambe ritenere che l'origine della specie umana vada ricercata in Africa circa 150.000 anni fa in una popolazione umanoide di comune ascendenza genetica. Qualunque ne sia la spiegazione, il fattore decisivo nelle origini dell'uomo \u00e8 stato il continuo sviluppo del cervello umano, la natura e la velocit\u00e0 dell'evoluzione sono state alterate per sempre: con l'introduzione di fattori unicamente umani quali la coscienza, l'intenzionalit\u00e0, la libert\u00e0 e la creativit\u00e0. L'evoluzione biologica ha assunto la nuova veste di un'evoluzione di tipo sociale e culturale.[...]\nPapa Francesco.\nDurante il suo discorso tenutosi all'Accademia Pontificia delle Scienze , il 27 ottobre 2014, Papa Francesco chiarisce che la natura, seppure creazione di Dio, non \u00e8 stata creata con la magia, sottolineando che non si pu\u00f2 pensare a Dio come a un mago. Nel suo discorso Papa Francesco sottolinea che : \u201cIl Big Bang che \u00e8 considerato l'origine del nostro pianeta, non contraddice l'atto divino della creazione, che anzi ne \u00e8 il presupposto. L'evoluzione della natura non contrasta con la creazione, poich\u00e9 l'evoluzione presuppone la creazione di esseri che si evolvono\"."}
{"id": "1185994", "revid": "228587", "url": "https://it.wikipedia.org/wiki?curid=1185994", "title": "Biberach", "text": ""}
{"id": "1185995", "revid": "767487", "url": "https://it.wikipedia.org/wiki?curid=1185995", "title": "Rhino Bucket", "text": "I Rhino Bucket sono un gruppo hard rock formato nel 1987 a Van Nuys, Los Angeles, California.\nSono una band spesso paragonata agli AC/DC della Bon Scott era, per le loro sonorit\u00e0 spudoratamente ispirate alla band anglo australiana e per la voce di Dolivo che ricorda molto quella del defunto Scott. I Rhino Bucket sono infatti riconosciuti come tra i pi\u00f9 grandi gruppi \"clone\" degli AC/DC, assieme ad altre band come gli AB/CD o i Krokus. Ironicamente il batterista del gruppo \u00e8 Simon Wright, il quale suon\u00f2 proprio con gli AC/DC e con i Dio. Nella band milita tuttora anche il chitarrista dei Kix Brian Forsythe.\nStoria.\nI Rhino Bucket si formarono nel 1987 a Van Nuys, quartiere di Los Angeles, su iniziativa del cantante finlandese George Dolivo e dell'ex batterista dei Warrior Liam Jason. A completare la formazione furono Greg Fields alla chitarra e Reeve Downes al basso. Il nome \"Rhino Bucket\" venne ispirato dalla combinazione dei nomi dei due gruppi precedenti dei rispettivi componenti: \"\"Rhino Chaser\" e \"Bucket of Lard\"\". Il gruppo trov\u00f2 un accordo con la Reprise Records (sottoetichetta della Warner Bros.) nel 1989 per la pubblicazione dell'omonimo \"Rhino Bucket\", che usc\u00ec nel 1990 sotto la produzione di Daniel Rey (Ramones, Circus of Power, White Zombie). Curiosamente, anni dopo Dolivo confess\u00f2 di aver suonato le parti di chitarra solamente nel brano \"Shot Down\". Dal disco vennero estratti i due singoli \"One Night Stand\" e \"Blood on the Cross\", che arrivarono nella classifica di Billboard Top 40 e vennero trasmessi a ruota su MTV Headbanger's Ball. Ci\u00f2 gli permise di intraprendere dei tour di supporto a gruppi come The Black Crowes, e Junkyard. Nonostante fossero stati notati dal pubblico britannico e europeo, i Rhino Bucket vennero ignorati e quasi disprezzati in America, dove vennero accusati di essere una band fotocopia degli AC/DC, ricevendo poco supporto promozionale da parte della loro etichetta. Il loro secondo album \"Get Used to It\" venne pubblicato nel 1992, e prodotto da Terry Manning (Led Zeppelin, ZZ Top tra gli altri). Il singolo estratto fu \"Ride With Yourself\", che venne incluso anche nella colonna sonora del celebre film con Mike Myers \"Fusi di testa\" (titolo originale \"Wayne's World\"). Nonostante avessero ottenuto una moderata esposizione apparendo nella colonna sonora del film che guadagn\u00f2 un doppio disco di platino, il loro album fall\u00ec nell'ottenere rilevanti riscontri, provocando lo scioglimento del contratto con la label. Dopo la pubblicazione seguirono i tour di supporto che toccarono anche l'Australia, dove suonarono da spalla ai The Angels e The Poor. Nel 1994, la band sostitu\u00ec il batterista Liam Jason con l'inglese Simon Wright, musicista che aveva gi\u00e0 militato in altre importanti band come Tytan, Dio, e ironicamente anche negli stessi AC/DC. Durante questo periodo, dopo essere stati scaricati dalla Warner, i Bucket subirono un forte declino, complice l'esplosione del fenomeno grunge. Nel 1994 pubblicarono l'album \"Pain\" per la piccola etichetta Moonstone Records. A causa dello scarso successo anche con quest'ultimo lavoro, dovuto anche all'assenza di sponsorizzazione, il quintetto annunci\u00f2 lo scioglimento l'anno successivo.\nDopo lo scioglimento.\nWright torn\u00f2 per un periodo nei Dio, mentre nel 1995 raggiunse gli UFO in occasione del tour mondiale del disco \"Walk on Water\", per poi ritornare nei Dio. Nel 1996 Wright partecip\u00f2 alle registrazioni del disco solista di John Norum (ex Europe) \"Worlds Away\". Dolivo form\u00f2 dapprima una band di breve vita chiamata Das Cabal, assieme al ex chitarrista degli Shotgun Messiah Harry Cody. Questo progetto diede alla luce alcune demo nel 1996, e due di queste tracce, \"\"What Do You Want\" e \"Alone\"\", vennero incluse nella colonna sonora del film \"Boogie Boy\", uscito nel 1998. Altra band fondata nel 1998 da Dolivo furono i Deep Six Holiday, assieme allo stesso bassista dei Bucket Reeve Downes, l'ex-chitarrista dei Kix Brian Forsythe e l'ex-batterista dei White Sister e Tattoo Rodeo Rich Wright. Questa band riusc\u00ec a supportare gli L.A. Guns in occasione di una sola data prima di sciogliersi anch'essi. Wright in seguito torn\u00f2 a far parte della riunione dei White Sister. Alcune voci diffusero la notizia che i Rhino Bucket con Liam Jason, per un breve periodo tornarono in attivit\u00e0 sotto il nome di Buzzard Kill 7.\nNel 2000 Georg decise di riunire i Rhino Bucket in occasione di un'unica data che ottenne il tutto esaurito. Questo inaspettato successo convinse Dolivo a riunire definitivamente il gruppo assieme al bassista Reeve Downes, il batterista Liam Jason e l'ex chitarrista dei Kix Brian \"Damage\" Forsythe, che gi\u00e0 aveva collaborato con lui nei Deep Six Holiday.\nReunion.\nNel 2001 i Rhino Bucket quindi annunciarono ufficialmente la riunione, composti da Dolivo, Forsythe, Downes e Jason. In un'intervista esclusiva al sito \"metalsludge.tv\", il batterista Liam Jason rivel\u00f2 di essersi sottoposto ad un cambio di sesso dopo aver lasciato i Rhino Bucket, rinominandosi \"Jackie Enx\". Il grupp\u00f2 torn\u00f2 sulle scene, suonando per i club di Los Angeles fino a quando venne notato dall'etichetta indipendente Acetate Records, iniziando a lavorare per la composizione di nuovo materiale. Alcuni loro brani vennero a far parte della colonna sonora della serie TV della CBS \"The Handler\" nel 2003. Nel frattempo apparvero in una buona parte della colonna sonora del film indipendente \"Rolling Kansas\" del 2003 con ben 7 brani. Nel 2005 vennero accreditati in un'altra colonna sonora, questa volta del film horror \"The Outdoorsmen Blood, Sweat &amp; Beers\", dove vennero inclusi 4 loro pezzi, tra cui \"\"Blood, Sweat &amp; Beers\", che diede il nome al film stesso. Il nuovo album in studio, intitolato \"And Then It Got Ugly\", venne realizzato nell'aprile 2006 e prodotto da Stefan Siggurson, mentre seguirono quello stesso mese, tour con i Broken Teeth, The Supersuckers e Kix. Nel novembre 2006 Enx (Jason) abbandon\u00f2 la band sostituito dall'ex batterista di The Supersuckers, Lita Ford, Legs Diamond e Agent Orange Dusty Watson, che esord\u00ec con il gruppo in occasione dell'evento di capodanno a Austin, Texas. L'anno successivo venne ristampato e aggiornato l'album \"Pain\", diffuso sotto il nome \"Pain &amp; Suffering\", ma venne pubblicato anche il disco \"No Song Left Behind\", una raccolta di b side e pezzi rari. Le date statunitensi tra il settembre e novembre 2007 videro il ritorno di Simon Wright dietro i tamburi, che condusse parallelamente la carriera anche con i Dio. L'anno successivo, con Wright momentaneamente impossibilitato a partecipare alle date live, il gruppo arruol\u00f2 John Covington, gi\u00e0 membro dei Big Cock, come turnista. Nel 2009 il gruppo appare nella colonna sonora del film candidato a 3 Golden Globe \"The Wrestler\" con Mickey Rourke con il brano \"\"Soundtrack to a War: Welcome to Hell\", assieme a diverse altre band hard rock tra cui Quiet Riot, Cinderella, Ratt, Guns N' Roses, Accept, FireHouse, e Scorpions. Nel maggio dello stesso anno viene pubblicato il quinto disco in studio \"The Hardest Town\", prodotto nuovamente da Stefan Sigerson. La formazione che incise questo lavoro era composta da Dolivo, Brian Forsythe, Reeve Downes ed il ritrovato Simon Wright."}
{"id": "1185999", "revid": "38120", "url": "https://it.wikipedia.org/wiki?curid=1185999", "title": "Jedaias Capucho Neves", "text": ""}
{"id": "1186001", "revid": "15756", "url": "https://it.wikipedia.org/wiki?curid=1186001", "title": "Comunit\u00e0 montana Val Ceronda e Casternone", "text": "La Comunit\u00e0 montana Val Ceronda e Casternone \u00e8 stata un comprensorio montano che raccoglieva 6 comuni della provincia di Torino. Era una delle pi\u00f9 piccole comunit\u00e0 montane del Piemonte.\nGeografia fisica.\nLa comunit\u00e0 montana si trovava nella fascia pedemontana compresa tra la Val di Susa e le Valli di Lanzo; le due brevi vallate comprese nei suoi confini, la Val Ceronda e la Val Casternone, sono tributarie del bacino idrografico della Stura di Lanzo.\nStoria.\nLa comunit\u00e0 montana fu fondata nel 1973.\nIn seguito alla riforma sulla riduzione delle Comunit\u00e0 montane, \u00e8 stata accorpata alla Comunit\u00e0 montana Valli di Lanzo col nome Comunit\u00e0 montana Valli di Lanzo, Ceronda e Casternone.\nSuo scopo principale era quello di favore lo sviluppo dei comuni coinvolti nella salvaguardia del patrimonio ambientale e culturale proprio.\nRispetto ad altre Comunit\u00e0 montane piemontesi quella delle valli Ceronda e Casternone risultava tra le meno marginali: in una graduatoria elaborata dalla Regione Piemonte tra le 48 Comunit\u00e0 per marginalit\u00e0 si collocava infatti al 40\u00ba posto.\nLa su sede si trovava a Givoletto."}
{"id": "1186004", "revid": "33689", "url": "https://it.wikipedia.org/wiki?curid=1186004", "title": "E-caderine", "text": ""}
{"id": "1186005", "revid": "2078765", "url": "https://it.wikipedia.org/wiki?curid=1186005", "title": "Michael Moore", "text": "Attraverso i propri documentari e libri ha affrontato con spirito critico i problemi e le contraddizioni del sistema politico, economico e sociale degli Stati Uniti, conquistando un grande successo di pubblico, ma procurandosi anche una folta schiera di detrattori, che ne hanno messo in discussione idee e metodi.\nNel 2005 la rivista \"Time\" lo ha inserito nella lista delle 100 pi\u00f9 influenti persone del mondo.\nBiografia.\nFormazione e prime attivit\u00e0.\nNato nel 1954 a Davidson, sobborgo di Flint, nel Michigan, cresce in una famiglia proletaria irlandese cattolica. Sia il padre che il nonno lavorano nella locale fabbrica della General Motors e anche lui sembra destinato a seguirne le orme, ma dopo il diploma si iscrive invece all'Universit\u00e0 del Michigan. Abbandonati presto gli studi universitari, nel 1976 comincia a lavorare per il giornale alternativo \"Flint Voice\", che in seguito sotto la sua direzione cambia nome in \"Michigan Voice\". Circa dieci anni dopo accetta un posto nella rivista nazionale di controcultura \"Mother Jones\", a San Francisco, ma vi lavora per meno di due anni, per problemi con la direzione.\n1989: \"Roger and Me\", il fortunato esordio nel documentario.\nIn seguito alla chiusura da parte della General Motors della sua fabbrica di Flint, malgrado gli enormi profitti realizzati dalla societ\u00e0, Moore decide di girare un documentario per mostrare quello che il taglio di ben trentacinquemila posti di lavoro abbia significato e come si sia riflesso negativamente sulla realt\u00e0 locale, a danno di un'intera citt\u00e0.\nL'idea originaria \u00e8 quella di intervistare nello stile di \"60 Minutes\" il presidente della General Motors, Roger Smith, portandolo a Flint per mostrargli direttamente il risultato concreto della decisione presa. Ma il neo-regista non riesce ad incontrarlo e il documentario, fin dal titolo, trova il filo conduttore nei falliti tentativi di essere ricevuto dall'inavvicinabile dirigente.\nIl film \"Roger &amp; Me\", realizzato dal regista investendo tutte le risorse economiche personali e creando una propria casa di produzione, la Dog Eat Dog Films, viene distribuito nelle sale statunitensi da Warner Bros. nel dicembre 1989. Grazie all'originale tono ironico conquista l'apprezzamento della critica e un successo di pubblico senza precedenti per un documentario: vince i premi delle principali associazioni critiche statunitensi, come il premio per il miglior documentario del National Board of Review, e incassa circa 6 milioni di dollari a fronte di un budget inferiore ai 200\u00a0000 dollari.\nAnni novanta: dagli spettacoli televisivi al best seller \"Downsize This!\".\nLa notoriet\u00e0 ottenuta da Moore con \"Roger &amp; Me\" spinge la NBC a proporgli di realizzare un programma televisivo. Il risultato \u00e8 \"TV Nation\", una combinazione di due generi apparentemente opposti, commedia e documentario, che ha l'obiettivo di divertire gli spettatori e al tempo stesso informarli. La prima stagione, composta da 9 episodi, trasmessa dal 19 luglio al 28 dicembre 1994, ottiene un buon successo di critica, ma il risultato di pubblico non \u00e8 abbastanza buono perch\u00e9 la NBC decida di programmarne un'altra stagione. Lo show \u00e8 acquistato dalla Fox, che trasmette una seconda stagione, composta da 8 episodi, dal 21 luglio 1995, ma di nuovo non viene raggiunta l'audience sperata e il programma viene definitivamente cancellato.\nMoore si cimenta anche nel cinema di finzione, con il satirico \"Operazione Canadian Bacon\". Ma la distribuzione del film, girato alla fine del 1993, \u00e8 funestata dalla prematura morte dell'attore protagonista John Candy (4 marzo 1994) ed il film esce nei cinema solo nel settembre 1995, passando inosservato.\nNel 1996 pubblica \"Gi\u00f9 le mani! L'altra America sfida potenti e prepotenti\" (\"Downsize This! Random Threats from an Unarmed American\"), sul tema del ridimensionamento delle grandi compagnie, che chiudono le loro fabbriche negli Stati Uniti e le trasferiscono all'estero per ridurre i costi del lavoro ed accrescere i profitti, allargando quindi lo sguardo dal caso specifico di Flint affrontato in \"Roger &amp; Me\" all'intero sistema economico americano. Durante il tour promozionale del libro, che entra sorprendentemente nella classifica dei best seller, Moore realizza un nuovo documentario, \"The Big One\" (1997), nel quale affronta una serie di casi analoghi a quelli raccontati nel libro.\nNel 1999 torna alla televisione con un nuovo programma sul modello del precedente \"TV Nation\", \"The Awful Truth\" (\"La Repubblica Popolare Democratica Televisiva\"), definito da Moore \u00abun incrocio tra la Federazione Mondiale di Wrestling e la C-SPAN\u00bb. Finanziato dal canale televisivo britannico Channel 4, lo show viene trasmesso per due stagioni e 24 episodi complessivi sul canale televisivo via cavo Bravo.\n2001-2003: da \"Stupid White Men\" all'Oscar per \"Bowling a Columbine\".\nEsasperato dal risultato delle elezioni presidenziali del 2000 e dell'amministrazione Bush, nel 2001 Moore scrive \"Stupid White Men\". La pubblicazione \u00e8 programmata per l'autunno, ma in seguito all'11 settembre la casa editrice HarperCollins chiede all'autore di smorzarne i toni polemici. Grazie ad una campagna dei librai contro quello che \u00e8 considerato un atto di censura, il libro viene pubblicato integro, senza tagli, nella primavera 2002, e diventa un nuovo best seller.\nQuella stessa primavera Moore presenta in concorso al Festival di Cannes il documentario \"Bowling a Columbine\" (\"Bowling for Columbine\"), incentrato sul tema della proliferazione delle armi e soprattutto della cultura della violenza negli Stati Uniti, che vince all'unanimit\u00e0 il Premio del 55\u00ba anniversario. \u00c8 solo l'inizio di un cammino trionfale, segnato da numerosi premi (premio del pubblico al Festival di San Sebastian, miglior documentario ai National Board of Review Awards 2002 e agli Independent Spirit Awards 2003) e, di nuovo, dopo \"Roger &amp; Me\", da un successo di pubblico senza precedenti per un documentario (oltre venti milioni di dollari incassati in patria e oltre cinquanta complessivi a livello internazionale), che culmina nel Premio Oscar. Alla cerimonia di premiazione, il 23 marzo 2003, durante il discorso di ringraziamento Moore attacca pesantemente Bush e la guerra in Iraq (iniziata appena tre giorni prima):\n2004: \"Fahrenheit 9/11\" e le elezioni presidenziali statunitensi.\nA due anni di distanza da \"Bowling a Columbine\", Moore torna in concorso al Festival di Cannes con \"Fahrenheit 9/11\", controverso documentario incentrato sui presunti legami tra la famiglia Bush, la famiglia reale saudita e la famiglia bin Laden, sulla guerra al terrorismo e le sue strumentalizzazioni: il clima di paura e la restrizione dei diritti civili negli Stati Uniti, e la guerra in Iraq. Si tratta di un durissimo atto d'accusa all'amministrazione Bush, che la giuria presieduta dal regista Quentin Tarantino premia con il massimo riconoscimento, la Palma d'oro. Solo una volta in precedenza, quasi mezzo secolo prima, nell'edizione del 1956, questa era stata assegnata ad un documentario, \"Il mondo del silenzio\". Nel ricevere il premio, Moore scherza amaramente sul fatto che il film abbia trovato distribuzione praticamente in tutto il mondo, ma non ancora in patria.\nIn effetti la Disney, per ragioni di opportunit\u00e0, vieta alla propria controllata Miramax Films, che ha finanziato il film, di distribuirlo negli Stati Uniti. Dopo lunghi negoziati, i fondatori della Miramax Harvey e Bob Weinstein acquistano personalmente i diritti del film e costituiscono con l'appoggio di Lions Gate Films e IFC Films un'apposita societ\u00e0 per distribuirlo, The Fellowship Adventure Group. Il film \u00e8 al centro di violente polemiche da parte di associazioni e mass media conservatori, che si trasformano per\u00f2 in un'enorme promozione gratuita in suo favore. Uscito nelle sale cinematografiche statunitensi il 25 giugno 2004, nel solo weekend d'apertura eguaglia l'intero incasso in patria di \"Bowling a Columbine\" e nel giro di un mese supera la barriera dei cento milioni di dollari. Con un incasso di oltre 119 milioni di dollari a livello nazionale e oltre 220 a livello internazionale, \u00e8 di gran lunga il documentario ad aver incassato di pi\u00f9 nella storia del cinema.\n2007-2015: critica alle politiche sociali.\nNel suo successivo documentario, \"Sicko\" (2007), Michael Moore affronta un altro tema cruciale, il diritto alla salute, mostrando i gravi problemi e le colpevoli distorsioni del sistema sanitario degli Stati Uniti, completamente in mano alle societ\u00e0 private di assicurazione medica, mettendolo a confronto con vari sistemi sanitari a livello mondiale. Pur non riuscendo ad avvicinare l'irripetibile successo commerciale di \"Fahrenheit 9/11\", \"Sicko\" incassa comunque oltre 24 milioni di dollari negli Stati Uniti e ottiene una nomination all'Oscar.\nNel luglio 2009 Moore annuncia il titolo del nuovo documentario che verr\u00e0 proiettato negli Stati Uniti a partire dal mese di novembre dello stesso anno: \"\", un film incentrato sulla crisi economica mondiale.\n\"Where to Invade Next\" \u00e8 invece il titolo dell'ultimo progetto di Moore. Accolto bene gi\u00e0 nell'edizione 2015 del Toronto International Film Festival, \u00e8 uscito nelle sale statunitensi solo nel febbraio 2016, registrando un notevole successo di pubblico all'esordio, e la consueta coda di polemiche per la posizione critica assunta nei confronti della politica sociale - non militare quindi come suggerisce il titolo - statunitense.\n2016-2018: l'ascesa di Donald Trump e la crisi del Partito Democratico.\nNel docu-film \"Michael Moore in Trumpland - Nella terra di Trump\", Moore parla della campagna per le elezioni presidenziali negli Stati Uniti d'America del 2016. Si tratta di un monologo di Moore che parla su un palcoscenico della contea di Clinton, in Ohio (roccaforte elettorale dei repubblicani), esprimendo le sue opinioni sui due candidati: nel film si mettono in evidenza i punti di forza dell'allora candidata democratica Hillary Clinton, con la consapevolezza che il candidato repubblicano Donald Trump avrebbe anche potuto vincere.\nA distanza di due anni, in vista delle elezioni di mediotermine del 2018, Moore presenta il film \"Fahrenheit 11/9\", in cui gi\u00e0 dal titolo si fa un evidente riferimento al precedente film \"Fahrenheit 9/11\" (in cui si criticava la politica di Bush Jr) e alla data di proclamazione di Trump (avvenuta il 9 novembre 2016): oltre ad un bilancio dell'amministrazione Trump, il regista di Flint si interroga sulle motivazioni che avevano portato alla sconfitta di Hillary Clinton.\nFilmografia.\nSolo attore.\nOltre ad apparire nel ruolo di s\u00e9 stesso in tutti i suoi documentari, ha partecipato come attore in alcuni film:\nTelevisione.\nMoore ha scritto e presentato i seguenti show televisivi:"}
{"id": "1186006", "revid": "767487", "url": "https://it.wikipedia.org/wiki?curid=1186006", "title": "Ivo Linna", "text": "Nel 2000 il presidente estone fregia il cantante con la medaglia della Valget\u00e4he Teenetem\u00e4rk (Ordine della Stella Bianca)."}
{"id": "1186008", "revid": "72396", "url": "https://it.wikipedia.org/wiki?curid=1186008", "title": "Aftosi del cavo orale", "text": ""}
{"id": "1186012", "revid": "125826845", "url": "https://it.wikipedia.org/wiki?curid=1186012", "title": "Annette Schwarz", "text": "Biografia.\nAnnette Schwarz \u00e8 nata in Germania, in un piccolo paese. In giovane et\u00e0 sogna di divenire famosa, cos\u00ec si trasferisce a Monaco di Baviera, nella Germania meridionale, dove lavora come infermiera; questo le d\u00e0 l'indipendenza economica dai genitori e l'occasione per le prime esperienze sessuali.\nIl giorno del suo diciottesimo compleanno, desiderosa di nuove esperienze, firma il suo primo contratto con una famosa produzione per adulti di John Thompson.\nDopo aver lavorato per qualche anno con Thompson, ha iniziato a interpretare produzioni della Private, di Evil Angel, Red Light District e di altri studi. Nelle sue scene ha praticato spesso atti di sesso orale estremo e di dominazione (con altre ragazze) o sottomissione (con uomini), ed anche pissing.\nHa lavorato anche con Belladonna, Jake Malone, Joey Silvera e Rocco Siffredi. Siffredi l'ha elogiata come Porn-Starlet ai Venus Award Show in Germania nel 2005, edizione in cui lui ha ricevuto il premio alla carriera.\nDopo il 2010 la sua attivit\u00e0 di attrice si \u00e8 notevolmente ridotta, tanto che nel 2011 ha girato solo una manciata di film ed \u00e8 tornata a vivere in Europa. A dicembre dello stesso anno ha dichiarato sul suo blog che il ritorno in Europa non significava un suo ritiro dalle scene, ma di una scelta dovuta a varie ragioni, tra cui difficolt\u00e0 burocratiche relative al continuo espatriare e rimpatriare negli Stati Uniti e una generale insoddisfazione nei confronti dell'ambiente pornografico americano.\nVive in Italia, insieme al compagno conosciuto sul set di un suo film.\nFilmografia.\nLa Schwarz ha recitato nel seguito del premiato film di John Stagliano \"Fashionistas 2\"."}
{"id": "1186014", "revid": "396099", "url": "https://it.wikipedia.org/wiki?curid=1186014", "title": "Briglia (opera idraulica)", "text": "La briglia, anche detta serra, \u00e8 un'opera di ingegneria idraulica posta trasversalmente all'alveo in cui \u00e8 fondata, concepita per la sistemazione idraulica dei torrenti montani.\nTipi di briglie.\nBriglie classiche.\nUna briglia \u00e8 costituita da un muro a sezione generalmente trapezia con paramento di monte spesso verticale ed una fondazione (posta sottoterra) in alveo e sulle sponde sulle quali il muro stesso si immorsa. La sezione di deflusso, detta gaveta, pu\u00f2 essere di varie forme (trapezia, a corda flessa, rettangolare) e si colloca nella parte centrale dell'opera; invece, le parti del muro che dalla gaveta si estendono fino alle sponde sono dette ali ed hanno generalmente un'inclinazione del 10%. Il compito della gaveta \u00e8 quello di contenere il corso d'acqua nelle normali condizioni di deflusso, evitando cos\u00ec che la corrente possa erodere le sponde dell'opera od eventualmente aggirarla. La gaveta \u00e8 inoltre sporgente rispetto al corpo della briglia, in modo da evitare che il getto uscente dalla stessa impatti sul paramento di valle e sulla fondazione. Il corpo della briglia pu\u00f2 poi essere dotato di fori (dreni) che hanno il compito di ridurre il carico idrostatico a monte della briglia; in particolare, siccome tale carico aumenta con la profondit\u00e0, i dreni saranno pi\u00f9 infittiti nella parte pi\u00f9 bassa dell'opera. La fondazione viene in genere dotata di un taglione o di un diaframma in modo da ridurre l'azione filtrante al di sotto della briglia e per arginare il rischio di sifonamento.\nLo scopo primario di una briglia classica \u00e8 quello di evitare l'erosione dell'alveo nei torrenti in fase di scavo (a monte del punto in cui viene realizzata). La briglia costituisce infatti uno sbarramento che trattiene il materiale proveniente da monte; in tal modo, una volta che la briglia risulti completamente interrita, l'alveo del torrente raggiunge la sua pendenza di equilibrio (che compensa erosione e deposito) ad una quota superiore, invece che erodendo l'alveo stesso. Le briglie vengono realizzate tipicamente per proteggere i versanti posti a monte delle stesse da fenomeni franosi (innescati dallo scalzamento alla base provocato dall'erosione di fondo torrentizia); se i fenomeni franosi si sono gi\u00e0 verificati, la realizzazione di briglie (a valle) \u00e8 utile per \"rincalzare\" i versanti stessi ed evitare che il torrente eroda il piede della frana, aggravando il fenomeno. Spesso le briglie vengono realizzate per proteggere dall'erosione altre opere poste a monte (es. ponti, muri di sponda, altre briglie, dighe) che rischierebbero di essere scalzate alla base dall'erosione di fondo.\nPer lo studio strutturale dell'opera occorre considerare due condizioni: quella prima dell'interrimento, cio\u00e8 quando la briglia \u00e8 stata appena realizzata e a monte si ha solo accumulo d'acqua, e quella dopo l'interrimento, quando a monte della briglia lo spazio disponibile \u00e8 completamente occupato dal materiale di trasporto solido proveniente da monte. In particolare deve essere verificata la stabilit\u00e0 al ribaltamento dell'opera.\nBriglie selettive.\nLe briglie selettive sono realizzate in modo molto analogo alle briglie classiche. La differenza sta nel fatto che le briglie selettive non hanno il compito di evitare l'erosione dell'alveo, ma di trattenere il materiale di granulometria pi\u00f9 grossolana (che in caso di piena potrebbe creare problemi a valle, ostruendo l'alveo in prossimit\u00e0 di ponti o centri abitati, tipicamente collocati su conoidi di deiezione). Per assolvere a tale funzione alla gaveta si sostituisce un'apertura le cui dimensioni dipendono dalla granulometria del materiale che si intende trattenere. L'apertura pu\u00f2 essere realizzata in modi differenti; pu\u00f2 essere costituita da una semplice fessura piuttosto che da una griglia (orizzontale o verticale) in acciaio. Il materiale accumulato (a differenza delle briglie classiche) deve essere periodicamente rimosso per mantenere la funzionalit\u00e0 dell'opera.\nCollocazione delle briglie.\nIn genere in un corso d'acqua, vengono costruite pi\u00f9 briglie, partendo da valle.\nOgni briglia deve essere posta a una determinata distanza dalla successiva in modo tale che ogni briglia protegga dall'erosione (scalzamento) quella posta a monte (lo stesso risultato si potrebbe ottenere, ma con maggiori costi, con un'unica briglia di grandi dimensioni).\nFamose le briglie sul Tevere in prossimit\u00e0 dell'Isola Tiberina per equilibrare il livello del fiume nei due rami che fluiscono ai due lati dell'isola."}
{"id": "1186017", "revid": "547034", "url": "https://it.wikipedia.org/wiki?curid=1186017", "title": "Episodi di Blue Water High (seconda stagione)", "text": "La seconda stagione della serie televisiva Blue Water High \u00e8 stata trasmessa negli Stati Uniti dal 28 giugno al 13 dicembre 2006. \nIn Italia la stagione \u00e8 andata in onda dal 4 giugno 2007 su Italia 1.\nNuovi arrivi.\nTrama.\n\u00c8 iniziato un nuovo anno alla \"Solar Blue Surf Academy\" e Fly \u00e8 tornata per aiutare Simmo e terminare la scuola. Sei nuovi studenti saranno scelti, con l'aiuto di Bec, Heath e Fly.\nL'isola.\nTrama.\n\u00c8 il primo giorno ufficiale di allenamento e poich\u00e9 tutti si impegnano al massimo, Simmo ragala loro il resto della giornata. L'idea di Amy di fare un picnic \u00e8 l'occasione perfetta per conoscersi meglio, ma purtroppo Brooke si sentir\u00e0 male a causa della sua allergia all'olio...\nBec verr\u00e0 sostituita da Heath.\nChi la fa l'aspetti.\nTrama.\nLa squadra della Solar Blue \u00e8 al suo primo giorno di scuola. Dopo solo un giorno, le tre ragazze hanno gi\u00e0 un appuntamento, ma in seguito scoprono che i loro ragazzi hanno altri progetti nella testa. Nel frattempo, Heath suggerisce un nuovo sistema per dividersi le faccende di casa ma a nessuno piace la sua nuova idea.\nUna lezione per Corey.\nTrama.\nSimmo decide di far partecipare la squadra ad una competizione. Heath suggerisce nuovamente un nuovo piano per le faccende di casa. Corey e Rachel hanno una discussione riguardo allo svolgersi degli eventi naturali. Il ragazzo crede infatti che la scienza gli possa dire quando e dove prendere l'onda perfetta. Rachel crede invece che le persone debbano seguire il loro istinto. Corey decide di aspettare l'onda perfetta durante una competizione usando la sua conoscenza scientifica... ma le cose non vanno come aveva previsto.\nUna gara di body board.\nTrama.\nEric ha una cotta per Juliet, una compagna di scuola cos\u00ec Amy lo aiuta ad imparare a parlare con le ragazze. Nel frattempo, Brooke si rende conto di non riuscire a dare il 100% nel surf cos\u00ec chiede il permesso a Simmo di partecipare a una gara di body board per rimettersi in sesto. Simmo le nega il permesso ma la ragazza con l'aiuto di Mike partecipa lo stesso alla competizione.\nArrivederci Heath.\nTrama.\nFly prova a insegnare le basi tecniche del surf alla squadra, ma i ragazzi non vogliono ascoltarla poich\u00e9 credono di saper gi\u00e0 tutto di tale argomento. Simmo \u00e8 arrabbiato che i ragazzi non vogliono seguire i consigli di Fly, cos\u00ec decide di organizzare una competizione di surf che vedr\u00e0 Fly contro ogni membro della squadra, Fly vincer\u00e0 contro tutti tranne con Mike che sconfigger\u00e0 Fly solo perch\u00e9 stanca. Nel frattempo Heath ha un colloquio di lavoro per diventare fotografo per lo Stax Magazine. \nUn salto nel vuoto.\nRachel scopre di provare qualcosa per Mike. I suoi sentimenti la spingono cos\u00ec a baciare Mike durante una gita. Fly partecipa alla prima competizione per il tour vinto l'anno precedente con la Solar Blue.\nUna tavola costosa.\nTrama.\nEric guadagna dei soldi per alcune fotografie per Stax Magazine. Il ragazzo decide cos\u00ec di usare quei soldi per comprarsi una nuova tavola da surf. Ma durante la prova della tavola, accidentalmente la perde tra le onde ed \u00e8 cos\u00ec costretto a pagare al negozio l'intero costo dell'oggetto. Ma il ragazzo ha fatto dei regali agli amici e non ha abbastanza soldi.\nIl concorso di bellezza.\nTrama.\nAnnette organizza una sfilata di moda per ottenere dei soldi per migliorare le attrezzature ginniche della scuola. Le ragazze della Solar Blue pensano che l'idea di una sfilata di moda sia sessista e non vogliono parteciparvi. Corey decide cos\u00ec di sfilare in rappresentanza della squadra. Questa sfilata minaccera la sua nuova relazione con Rachel? \nLa gara di surfsky.\nTrama.\nBrooke propone di insegnare a Mike a ballare per un progetto scolastico. Inoltre Simmo ha deciso di far partecipare la squadra ad una competizione di surfsky poich\u00e9 vede che i ragazzi non si stanno impegnando con seriet\u00e0 negli allenamenti di surf. Dopo una settimana di allenamenti, Mike sar\u00e0 pronto ad eseguire un tango di fronte all'intera classe? E la squadra della Solar Blue riuscir\u00e0 a finire la competizione di surfsky con un margine massimo di trenta secondi dal primo classificato?\nUna sorpresa per Eric.\nTrama.\nIl bagno della casa dell'Accademia ha dei problemi cos\u00ec Simmo decide di portare la squadra sulla South Coast a divertirsi un po'. Eric prova a impedire alla squadra di visitare sua madre poich\u00e9 ha timore a mostrare agli amici che vive in una roulotte. Ma Amy, all'insaputa del ragazzo, fa visita alla madre di Eric e scopre il segreto del ragazzo. \nDeconcentrazione.\nTrama.\nBrooke \u00e8 convinta che la sua relazione con Mike la distragga infatti il suo surfare peggiora sempre pi\u00f9. La storia con Mike sar\u00e0 arrivata al capolinea? Nel frattempo una ragazza ossessiona Amy poich\u00e9 vuole essere uguale a lei in tutto e per tutto.\nLocal vs turisti.\nTrama.\nCi sono problemi sulla spiaggia di Blue Water quando un gruppo di ragazzi locali infastidisce continuamente la squadra della Solar Blue durante gli allenamenti. Il leader del gruppo, Troy, vuole che la Solar Blue non si alleni pi\u00f9 sulla spiaggia. Nel frattempo, Eric e Amy stringono amicizia con una giovane surfista, Nat, e l'aiutano a migliorare le sue abilit\u00e0 in acqua. Eric vuole fare pace col gruppo di ribelli, cos\u00ec prova a ragionare con loro ma questo porta ad un devastante incidente.\nUn nuovo fidanzato per Fly.\nTrama.\nLa relazione di Eric ed Amy sembra sia al capolinea. Amy sente che Eric si sta allontanando da lei e suggerisce cos\u00ec una relazione aperta tra i ragazzi. Nel weekend ci sar\u00e0 un ballo speciale e Simmo rivela che un giornale lo ha contatto per avere il permesso di mandare un fotografo per fare scatti alla squadra della Solar Blue prima e durante l'evento. Intanto Fly riceve un'e-mail da Heath il quale le dice di aver trovato una nuova ragazza. Fly convinta da Brooke, Amy e Rachel cerca un nuovo ragazzo con il quale andr\u00e0 all'evento.\nSalviamo Nikky!\nTrama.\nEric non si sta pi\u00f9 impegnando, e dopo che Amy origlia una conversazione al telefono di Simmo pensa che vogliano cacciare Eric per sostituirlo con Dan (il ragazzo che sarebbe dovuto entrare nella Solar Blue nella prima puntata). Dopo che la riferito a Eric lui si impegna al massimo per far cambiare idea a Simmo, ma alla fine si scoprir\u00e0 che era solo un fraintendimento. Intanto Brooke porta a casa Nikki, un cagnolino che per\u00f2 fa continuamente disastri.\nVoglia di business.\nTrama.\nAmy scopre che \u00e8 il compleanno di Eric e, con gli altri ragazzi, organizza una festa a sorpresa. Tutto sembra andare bene, ma poi arrivano i genitori di Amy che sapendo del compleanno di Eric, li portano a mangiare fuori. Per un imprevisto i ragazzi tornano in ritardo, ma la festa si svolger\u00e0 comunque. Intanto Corey, propone ad un ragazzo che costruisce tavole di fare affari con lui. Il ragazzo ringrazia, ma rifiuta.\nIl grande giorno.\nTrama.\nL'ultimo giorno alla Solar Blue \u00e8 segnato da un mare troppo calmo per poter svolgere la competizione finale, che viene svolta in un'altra spiaggia, dove per\u00f2, dopo due hits viene fermata a causa di un avvistamento di uno squalo. Il giorno dopo il mare continua ad essere calmo e quindi i protagonisti decidono di ingannare il tempo giocando a beach volley. Eric si sloga il polso. Al termine della gara viene allestita una piccola festa prima di nominare i due vincitori: Eric e Brooke, che quindi partiranno per una gara a Rio insieme a Fly."}
{"id": "1186020", "revid": "830939", "url": "https://it.wikipedia.org/wiki?curid=1186020", "title": "Raimondo Guarini", "text": "Biografia.\nAbbandonata presto la casa paterna Raimondo Guarini entr\u00f2 nell'ordine dei Domenicani nella provincia monastica di San Marco dei Cavoti. Qui divenne presto maestro dell'ordine e vi insegn\u00f2 lettere, matematica, filosofia, teologia drammatica e morale nei seminari di San Bartolomeo in Galdo ed Ascoli di Puglia. Pass\u00f2 poi a dirigere gli studi della casa religiosa del convento di Piedimonte d'Alife. Abbandonati gli abiti sacerdotali il Guarini si trasferisce a Napoli dove entra nelle grazie dell'allora ministro dell'interno, il conte Giuseppe Zurlo, che lo nomin\u00f2 professore di lingua greca e latina presso il Real Collegio Medico-Cerusico nel 1812. Nel 1815 divenne socio residente dell'Accademia Pontaniana della quale fu eletto anche presidente nel 1829 e nel 1821 fu nominato socio ordinario della Accademia Ercolanese.\nAllo studioso \u00e8 oggi intitolata la Scuola Media Statale di Mirabella Eclano.\nOpere.\nTra gli oltre 80 titoli che compongono la sua opera ricordiamo:\nNumerose altre opere si trovano raccolte nei Bullettini Archeologici (Roma)."}
{"id": "1186022", "revid": "46291", "url": "https://it.wikipedia.org/wiki?curid=1186022", "title": "Doris kerguelenensis", "text": "Doris kerguelenensis \u00e8 un mollusco nudibranchio appartenente alla famiglia Dorididae.\nDistribuzione.\nAntartide, Penisola Antartica, Isole sub-antartiche (Isole Shetland Meridionali, Isole Orcadi Meridionali, Georgia del Sud, Isole Falkland, Isola Bouvet, Isole Kerguelen, Isola Macquarie, Isole Heard), Nuova Caledonia, Cile e Argentina meridionale, Rio de Janeiro (ad alte profondit\u00e0, dove le acque hanno temperature attorno ai 5 \u00b0C), da 0 a 740 metri di profondit\u00e0."}
{"id": "1186025", "revid": "1573940", "url": "https://it.wikipedia.org/wiki?curid=1186025", "title": "Bathydoris hodgsoni", "text": "Bathydoris hodgsoni \u00e8 un mollusco nudibranchio della famiglia Bathydorididae.\nBiologia.\nSi nutre di ottocoralli del genere \"Keratoisis\", briozoi, crinoidi, crostacei e ofiuroidei.\nIl meccanismo di difesa di questo nudibranco avviene tramite un composto tossico presente sul mantello e prodotto dall'animale.\nDistribuzione e habitat.\nLa specie \u00e8 diffusa in Antartide e nei mari subantartici (Georgia del Sud, Mare di Weddell), dai 15 ai 900 metri di profondit\u00e0."}
{"id": "1186028", "revid": "1573940", "url": "https://it.wikipedia.org/wiki?curid=1186028", "title": "Doto antarctica", "text": "Doto antarctica \u00e8 un mollusco nudibranchio della famiglia Dotidae.\nDistribuzione e habitat.\nAntartide, Isole Shetland Meridionali, dai 21 ai 160 metri di profondit\u00e0."}
{"id": "1186031", "revid": "228446", "url": "https://it.wikipedia.org/wiki?curid=1186031", "title": "Crisi Calabiana", "text": "La crisi Calabiana fu una crisi istituzionale scoppiata nel Regno di Sardegna nel 1855. Scatur\u00ec dalla proposta del primo governo Cavour di far approvare una legge anticlericale sui conventi, alla quale si opposero il Senato Subalpino ed il re Vittorio Emanuele II di Savoia. La crisi prese il nome dal principale oppositore della legge: il vescovo di Casale e senatore del Regno Luigi Nazari di Calabiana.\nDi fronte all'opposizione del Senato e del Re, Cavour si dimise, ma torn\u00f2 al potere dopo qualche giorno e riusc\u00ec ad accordarsi con il Senato e a far passare la norma che fu firmata dal Re il 29 maggio 1855. In risposta, Papa Pio IX scomunic\u00f2 tutti coloro che avevano permesso l'approvazione della legge, Cavour e sovrano compresi.\nLe premesse.\nAlla fine del 1854, il primo governo Cavour, formato da forze liberali di Centrodestra e Centrosinistra (il cosiddetto \u201cconnubio\u201d), non era riuscito a risolvere, nonostante gli sforzi, la crisi finanziaria del Paese. L'opposizione, principalmente la Destra, si andava pertanto rafforzando, mobilitando i cattolici contrari all'anticlericalismo del governo, gli ambienti vicini alla corte, il clero, e l'apparato burocratico.\nDa qui la necessit\u00e0 politica che spinse Cavour e il suo Ministro della Giustizia Urbano Rattazzi a tentare, in conformit\u00e0 degli obiettivi liberali dell'esecutivo, di ampliare il consenso a Sinistra accentuando la spinta anticlericale e radicalizzare la lotta politica contro la Destra conservatrice. Questa necessit\u00e0 chiarisce la decisione presa dal primo governo Cavour di presentare la Legge sui conventi il 28 novembre 1854.\nLa Legge sui conventi.\nIl disegno di legge del governo prevedeva la soppressione nel Regno di Sardegna di tutte le corporazioni religiose, ad eccezione di quelle che facevano capo alle Suore di Carit\u00e0 e alle Suore di San Giuseppe, dedite all'assistenza dei malati e all'istruzione. Ad essere attaccati erano soprattutto gli ordini mendicanti, definiti come nocivi alla moralit\u00e0 del Paese e contrari alla moderna etica del lavoro. I beni di tali enti avrebbero formato la Cassa ecclesiastica il cui unico scopo sarebbe stato quello di pagare le pensioni ai sacerdoti ed ai monaci degli enti soppressi.\nIl presidente della Camera Bon Compagni, il Ministro della Giustizia Rattazzi, il Presidente del Consiglio Cavour, il deputato giudice Cadorna, il giurista Luigi Melegari parlarono tutti a favore della legge, senza per\u00f2 cedere alle richieste della sinistra che chiedeva la soppressione di tutti gli ordini religiosi del regno. La legge sui conventi fu votata alla Camera il 2 marzo 1855, con una maggioranza di 117 voti contro 36.\nIl Senato, complice Vittorio Emanuele II che non aveva intenzione di rompere con la Chiesa, su iniziativa di un gruppo di autorevoli senatori cattolici propose che l'episcopato offrisse 900.000 lire per il sostentamento dei parroci poveri affinch\u00e9 risultassero autosufficienti. La proposta, che nelle intenzioni dei senatori doveva stravolgere e quasi neutralizzare la Legge dei conventi, fu accettata dalla Santa Sede e proposta al governo, che la rifiut\u00f2 minacciando le dimissioni se la norma originaria non fosse passata. Il giorno dopo, il 25 aprile 1855, Vittorio Emanuele dava al generale Giacomo Durando l'incarico di sondare la possibilit\u00e0 di un nuovo esecutivo di Centrodestra.\nFece precipitare la crisi, il 26 aprile 1855, il senatore Luigi Nazari di Calabiana, vescovo di Casale, che lesse in Senato l'offerta di danaro, fatta sua dall'episcopato, ufficializzandola. Egli non specific\u00f2 tuttavia le condizioni, di modo da consentire al governo che si stava formando di operare una conciliazione.\nIl giorno dopo, constatato l'atteggiamento del re e l'impossibilit\u00e0 di far passare al Senato la legge originaria, il primo governo Cavour si dimetteva.\nLa crisi.\nLa proposta del senatore e vescovo Calabiana fu vista come un tentativo di ingerenza della Chiesa nelle libere decisioni del Piemonte.\nVarie dimostrazioni anticlericali si susseguirono tra il 28 e il 30 aprile 1855, mentre l'ex presidente del Consiglio Massimo d'Azeglio scriveva a Vittorio Emanuele: \u00abNon vada pi\u00f9 avanti nella strada che ha presa [\u2026] Un intrigo di frati \u00e8 riuscito in un giorno a distruggere l'opera del suo regno, ad agitare il Paese, scuotere lo Statuto, oscurare il suo nome ideale\u00bb.\nIntanto, il 2 maggio, Cavour avvisava il re che formare un governo di Destra avrebbe significato \u201crinunciare alla politica italiana\u201d mentre l'incaricato Durando, in grave difficolt\u00e0 a formare la compagine, dichiar\u00f2 che uno spostamento a destra avrebbe significato problemi anche di ordine interno. il 3 maggio, dopo avere riconosciute inaccettabili le proposte del senatore Calabiana e vani i tentativi di modificarle, Durando rinunci\u00f2 all'incarico di formare un nuovo governo. Vittorio Emanuele II, allora, decise di ripiegare ancora su Cavour, richiamando il governo appena sciolto che riprese la guida del Paese il 4 maggio.\nL'approvazione della legge.\nLa discussione riprese il 5 maggio 1855 al Senato e solo il 9 il giurista Luigi Des Ambrois e il patriota Giacinto Provana di Collegno riuscirono a trovare l'emendamento che avrebbe messo d'accordo governo e senato: i religiosi presenti nei conventi degli enti soppressi non sarebbero stati cacciati, ma sarebbero rimasti fino alla naturale estinzione delle loro comunit\u00e0. L'articolo 1 della legge venne sottoposto al Senato il 10 maggio e, pur emendato, fu vivamente contrastato dalla Destra, passando per soli due voti: 47 furono i favorevoli, 45 i contrari e 3 gli astenuti.\nApprovata al Senato il 22 maggio con 53 voti favorevoli contro 42, la legge torn\u00f2 alla Camera. In questa sede trov\u00f2 l'opposizione del conservatore Solaro ma anche, ritenendola troppo debole, le critiche dei deputati della sinistra che comunque la votarono. Approvata anche alla camera il 28 maggio, la legge venne firmata dal re il giorno dopo.\nIl 26 luglio segu\u00ec la scomunica di Papa Pio IX contro tutti coloro che avevano proposto e approvato la legge. Essa colpiva Vittorio Emanuele II, i membri del governo e quelli del parlamento.\nAll'uscita delle legge si calcol\u00f2 che sarebbero stati 34 gli ordini religiosi privati della personalit\u00e0 civile, 331 fra monasteri e conventi per 4.540 religiosi; 22 gli ordini che sarebbero rimasti con 274 comunit\u00e0 e 4.050 religiosi. Successivamente, a decenni di distanza, un consuntivo registr\u00f2 dati abbastanza differenti. In realt\u00e0 furono 335 le comunit\u00e0 colpite per un totale di 5.489 persone di ambo i sessi.\nConseguenze.\nL'applicazione della Legge sui conventi fu inevitabilmente rallentata da ostruzionismi, burocrazia e liti giudiziarie, con ritardi al trasferimento dei beni alla Cassa ecclesiastica sulla quale gravava, come abbiamo visto, il pagamento delle pensioni e delle integrazioni della \u201ccongrua\u201d degli ecclesiastici. Pur tuttavia, tale legge assest\u00f2 un grave colpo al Piemonte clericale della Restaurazione e degli anni di Carlo Alberto. La solidariet\u00e0 fra conservazione clericale e monarchia sabauda and\u00f2 infatti da quel momento dissolvendosi.\nAltra importante conseguenza sul piano dei rapporti istituzionali fu il superamento, de facto, del principio statutario della responsabilit\u00e0 del governo di fronte al solo sovrano.\nIl principio venne superato, in senso parlamentare, da quello della nomina regia di un governo che godesse della maggioranza parlamentare, in particolare alla Camera."}
{"id": "1186032", "revid": "123410824", "url": "https://it.wikipedia.org/wiki?curid=1186032", "title": "Moby Wonder", "text": "La nave traghetto Moby Wonder \u00e8 stata costruita dai cantieri navali Daewoo nel 2001 per la societ\u00e0 marittima italiana Moby Lines, assieme alla gemella \"Moby Freedom\".\nCaratteristiche.\nL'unit\u00e0 di nuova concezione ha una velocit\u00e0 di 29 nodi, pu\u00f2 trasportare 2.200 passeggeri assieme a circa 700 autovetture. La nave dispone di 320 cabine, tre bar, un ristorante \"\u00e0 la carte\", un self service, un negozio, un'area attrezzata per bambini e una piscina con lido bar posta sul ponte solarium.\nServizio.\nNella stagione estiva la \"Moby Wonder\" veniva impiegata, insieme alla gemella \"Moby Freedom\", nei collegamenti da Genova e Civitavecchia verso Bastia e Olbia: le navi compivano le traversate verso la Sardegna in notturna, effettuando le tratte Genova-Bastia-Genova e Olbia-Civitavecchia-Olbia in diurna grazie all'alta velocit\u00e0 che raggiungevano e ai ridotti tempi di imbarco e sbarco.\nDopo la vendita della \"Moby Freedom\" nel febbraio 2012, la \"Moby Wonder\" \u00e8 stata impiegata, assieme alla \"Moby Aki\", sulla rotta Livorno - Olbia tutto l'anno, alla quale si aggiungeva, in estate, la Piombino - Olbia.\nIl 6 settembre 2019 ne era stata annunciata la vendita, insieme alla gemella \"Moby Aki\", alla compagnia danese DFDS, che ne aveva programmato l'impiego sulla linea Newcastle - Amsterdam a partire dal 2020, dopo un periodo di lavori Il 29 ottobre la stessa compagnia danese ha annunciato l'annullamento della trattativa, attribuendone la causa a un ritardo nella consegna delle navi, prevista per la seconda met\u00e0 d'ottobre. Dal 1 Giugno 2020 entra in servizio sulla Genova-Olbia, tornando a servire il porto ligure dopo 9 anni d'assenza. Nell'estate 2020 effettua a rotazione le rotte da Olbia verso Genova e Civitavecchia con le navi Nuraghes, Sharden, Bithia e verso Piombino con la gemella Moby Aki e con Moby Tommy in carico a Tirrenia. Nell\u2019estate 2021, in coppia con la gemella Moby Aki, effettua le rotte da Genova verso Olbia e viceversa in notturna e in diurna le rotte Genova-Bastia e viceversa e Piombino-Olbia e viceversa.\nNell'autunno 2021 opera sulla rotta Livorno-Olbia insieme alla gemella Moby Aki con una traversata solo in notturna.\nIncidenti.\nNella notte tra il 16 e il 17 dicembre 2010 la Moby Wonder, con a bordo 392 passeggeri e 66 uomini dell'equipaggio, viene speronata dal cargo \"Delfino Bianco\" dell'Armamento Sardo. La nave traghetto sub\u00ec dei danni alla fiancata di dritta mentre il cargo a prua. Sin dall'inizio si \u00e8 pensato che l'incidente fosse stato causato da un errore umano."}
{"id": "1186033", "revid": "1573940", "url": "https://it.wikipedia.org/wiki?curid=1186033", "title": "Notaeolidia depressa", "text": "Notaeolidia depressa \u00e8 un mollusco nudibranchio della famiglia Notaeolidiidae.\nDistribuzione e habitat.\nLa specie \u00e8 diffusa in Antartide (Penisola Antartica, Isola Bouvet) dai 30 ai 430 metri di profondit\u00e0."}
{"id": "1186034", "revid": "124703902", "url": "https://it.wikipedia.org/wiki?curid=1186034", "title": "Johanna Spyri", "text": "La sua fama in tutto il mondo \u00e8 dovuta soprattutto alla creazione del personaggio letterario di Heidi.\nBiografia.\nJohanna Louise Heusser, scrittrice di letteratura per ragazzi, \u00e8 nata e cresciuta a Hirzel, nel Cantone di Zurigo, ed era la quarta di sei figli del medico Johann Jacob e della poetessa Meta Heusser-Schweizer.\nNel 1852 sposa l'avvocato e giornalista zurighese Johann Bernhard Spyri, che faceva parte della ristretta cerchia di amici di Richard Wagner della citt\u00e0 svizzera.\nEsord\u00ec con il racconto \"Ein Blatt auf Vronys Grab\" (\"Un foglio sulla tomba di Vrony\") pubblicato nel 1871, quando aveva 44 anni; nel 1880 scrisse \"Heidis Lehr- und Wanderjahre\" (\"Gli anni di formazione e di peregrinazioni di Heidi\") seguito, l'anno successivo, dal secondo volume \"Heidi kann brauchen was es gelernt hat\" (\"Heidi pu\u00f2 servirsi di ci\u00f2 che ha imparato\"). \"Heidi\" \u00e8 considerato uno dei libri pi\u00f9 letti e tradotti del mondo; ne sono state tratte diverse trasposizioni cinematografiche e sono stati realizzati anche cartoni animati.\nTutte le opere di Johanna Spyri forniscono uno sguardo critico della Svizzera del tempo, soprattutto per quanto riguarda le condizioni di vita delle persone durante la prima fase della rivoluzione industriale. In particolare, teneva a cuore la situazione dei bambini e delle giovani donne, tanto che il sottotitolo di molti suoi libri \u00e8 \"Eine Geschichte f\u00fcr Kinder und auch f\u00fcr Solche, welche die Kinder lieb haben\" (\"Una storia per bambini ed anche per coloro che amano i bambini\"). Per questo i suoi racconti non hanno un interesse solo letterario, ma anche storico e sociale.\nNella sua vita Johanna Spyri ha pubblicato 31 libri, 27 volumi narrativi e 4 brochure, per un totale di 48 narrazioni.\nDopo la sua morte, avvenuta nel 1901, fu sepolta nel cimitero zurighese di Sihlfeld, ove riposano altre personalit\u00e0 svizzere celebri, come Henri Dunant, fondatore del Comitato Internazionale della Croce Rossa.\nL'eredit\u00e0 di Johanna Spyri \u00e8 gestita dall'Istituto Svizzero Media e Ragazzi con sede a Zurigo, associazione i cui principali scopi sono la promozione della lettura, lo studio e la documentazione relativa alla letteratura per ragazzi."}
{"id": "1186035", "revid": "1573940", "url": "https://it.wikipedia.org/wiki?curid=1186035", "title": "Notaeolidia gigas", "text": "Notaeolidia gigas \u00e8 un mollusco nudibranchio della famiglia Notaeolidiidae endemico dell'Antartide.\nDistribuzione e habitat.\nLa speci\u00e8 \u00e8 stata ritrovata nella penisola Antartica e in diverse isole sub-antartiche tra cui le Orcadi Meridionali e le Shetland Meridionali, dai 3 ai 50 metri di profondit\u00e0."}
{"id": "1186037", "revid": "1573940", "url": "https://it.wikipedia.org/wiki?curid=1186037", "title": "Notaeolidia schmekelae", "text": "Notaeolidia schmekelae \u00e8 un mollusco nudibranchio della famiglia Notaeolidiidae endemico dell'Antartide.\nDistribuzione e habitat.\nLa specie \u00e8 stata rinvenuta nel mare di Weddell, dai 250 a 480 metri di profondit\u00e0."}
{"id": "1186039", "revid": "1573940", "url": "https://it.wikipedia.org/wiki?curid=1186039", "title": "Tritonia challengeriana", "text": "Tritonia challengeriana \u00e8 un mollusco nudibranchio della famiglia Tritoniidae.\nDistribuzione e habitat.\nAntartide, Penisola Antartica, Isole sub-antartiche di Georgia del Sud, Isole Shetland Meridionali, Isola Bouvet, Cile e Argentina del sud, da 1 a 480 metri di profondit\u00e0."}
{"id": "1186041", "revid": "1573940", "url": "https://it.wikipedia.org/wiki?curid=1186041", "title": "Tritoniella belli", "text": "Tritoniella belli \u00e8 un mollusco nudibranchio della famiglia Tritoniidae. \u00c8 l'unica specie nota del genere Tritoniella.\nDistribuzione e habitat.\nAntartide, Penisola Antartica, Isole sub-antartiche di Georgia del Sud, Isole Shetland Meridionali, Isole Kerguelen, dai 18 ai 700 metri di profondit\u00e0."}
{"id": "1186048", "revid": "339392", "url": "https://it.wikipedia.org/wiki?curid=1186048", "title": "Santa Librada", "text": ""}
{"id": "1186056", "revid": "2044650", "url": "https://it.wikipedia.org/wiki?curid=1186056", "title": "Marco Mancosu", "text": "Biografia.\nHa due fratelli anch'essi calciatori professionisti: Matteo, maggiore di quattro anni, e Marcello, di quattro anni pi\u00f9 giovane. \nCaratteristiche tecniche.\nGiocatore completo e tatticamente duttile, \u00e8 utilizzato prevalentemente come mezzala o trequartista. Dotato tecnicamente, possiede un buon tiro dalla distanza ed \u00e8 abile sulle palle inattive e negli inserimenti offensivi, andando sovente a finalizzare l'azione di gioco. Le qualit\u00e0 offensive gli consentono di giocare anche da seconda punta e da \"falso nove\". Si dimostra inoltre un ottimo rigorista, in carriera ha messo a segno 24 penalty su 29 calciati.\nCarriera.\nClub.\nGli inizi al Cagliari.\nEsterno di centrocampo, cresce nelle giovanili del Cagliari, arrivando a esordire in Serie A a 18 anni, nell'ultima giornata del campionato 2006-2007 in -Cagliari (2-1), partita nella quale segna un gol di testa su calcio d'angolo.\nPrestiti a Rimini, Empoli e Siracusa.\nNella stagione 2008-09 viene ceduto in prestito al , ma ritorna anticipatamente al Cagliari durante il mercato invernale di riparazione. Il 16 luglio 2009 viene acquisito in prestito dall' nell'ambito dell'operazione di mercato che porta Lino Marzorati al Cagliari. Totalizza 7 presenze con i toscani nella Serie B 2009-2010. L'11 agosto 2010 viene ceduto dal Cagliari in compropriet\u00e0 al Siracusa, in Prima Divisione e nella sua prima stagione in terza serie disputa 32 partite in campionato andando a segno 3 volte, pi\u00f9 4 presenze e un gol nella Coppa Italia di Lega Pro. A fine campionato, il 24 giugno 2011 viene riscattato e fa il suo ritorno al Cagliari, con il quale svolge tutto il ritiro pre-campionato con Massimo Ficcadenti, andando anche in panchina nel match valido per il terzo turno di Coppa Italia vinto dai rossobl\u00f9 per 5-1 sull'. Negli ultimi giorni di calciomercato per\u00f2, il 28 agosto, viene rimandato in prestito al Siracusa, con la quale disputer\u00e0 da protagonista 34 partite (pi\u00f9 2 di playoff) con ben 8 gol e fallendo la promozione dei siculi in Serie B con la sconfitta in semifinale nel doppio incontro contro la .\nBenevento e Casertana.\nTerminato il prestito con il , ritorna a per il ritiro ma il 25 luglio 2012 passa al Benevento, questa volta in compropriet\u00e0. Nella partita di Coppa Italia contro il segna il suo primo gol con la maglia del Benevento, mentre in campionato segna ancora 8 gol non riuscendo per\u00f2 a contribuire all'accesso ai playoff. Il 21 giugno 2013, all'apertura delle buste relative alle compartecipazioni, il Benevento si aggiudica l'intero cartellino del giocatore, che cos\u00ec deve abbandonare definitivamente la squadra che lo ha cresciuto. Nella seconda stagione in Campania \u00e8 protagonista ed essa \u00e8 quasi fotocopia di quella in Sicilia: 33 presenze e altri 8 gol, con cammino delle \"Streghe\" fermatosi in semifinale dei play-off contro il .\nNell'estate del 2014 inizia la terza stagione con il , ma dopo una presenza in campionato e 2 in Coppa Italia Serie C, , passa alla , con la quale disputa altre due stagioni sempre in terza serie e in cui si conferma un centrocampista in grado di trovare facilmente la via del gol: segna 6 reti in 31 presenze nella stagione di Lega Pro 2014-2015 e 5 gol in 27 presenze nella stagione di Lega Pro 2015-2016, in cui colleziona anche una presenza nei play-off.\nLecce.\nIl 7 luglio 2016 si trasferisce al Lecce. Esordisce in maglia giallorossa il 30 luglio seguente, nella partita Lecce-AltoVicentino (2-1), valida per il primo turno di Coppa Italia, segnando il secondo gol dei suoi al Via del mare. \u00c8 pedina fondamentale della squadra che raggiunge il secondo posto nel campionato di Lega Pro 2016-2017, per poi essere eliminata nei play-off, e il primo posto nel campionato di Serie C 2017-2018, piazzamento che consente al Lecce di vincere il girone C e ottenere la promozione in Serie B.\nTornato a disputare il campionato cadetto dopo otto anni, il 27 agosto 2018 Mancosu va a segno alla prima giornata sul campo del , aprendo le marcature della partita terminata 3-3. Con la partenza di Franco Lepore, alla fine di gennaio 2019 diventa capitano della squadra e il 14 febbraio rinnova il proprio contratto con la societ\u00e0 salentina fino al giugno 2021. Con i giallorossi ottiene il secondo posto nel campionato cadetto e la conseguente promozione in Serie A, a cui contribuisce con 13 reti e 6 assist in 34 presenze.\nTorna a calcare i campi della massima serie in occasione della prima giornata del campionato 2019-2020, nella gara persa in casa dell' (4-0). Torna, invece, a segnare dopo dodici anni in massima serie realizzando il gol decisivo nella vittoria per 2-1 in casa del alla terza giornata. Realizza la sua prima doppietta in Serie A, con entrambi i gol su calcio di rigore, il 25 settembre 2019, nel match -Lecce (1-3), partita in cui eguaglia Luis Muriel, anch'egli, nel 2011-2012, a segno con il Lecce in tre giornate consecutive in massima serie. Prima di Mancosu, l'unico giocatore del Lecce ad aver realizzato almeno 4 gol nelle prime 5 giornate del campionato di Serie A era stato Valeri Bo\u017einov (4 gol nelle prime 3 partite nel 2004-2005). L'annata, pur chiusasi con la retrocessione dei giallorossi in Serie B, \u00e8 positiva sotto il profilo personale, con 14 gol segnati in 33 presenze, che fanno di Mancosu il secondo centrocampista pi\u00f9 prolifico in stagione nei cinque maggiori campionati europei.\nL'8 novembre 2020, andando in gol nella gara di Serie B vinta per 5-1 in casa della , entra tra i primi dieci marcatori della storia del Lecce in campionato, con 42 marcature. Il 21 febbraio 2021, segnando dal dischetto nella gara casalinga di Serie B vinta per 3-1 in casa contro il , raggiunge quota 50 reti con la maglia del Lecce, diventando il centrocampista pi\u00f9 prolifico nella storia del club. Il 5 maggio rende noto di essersi operato, il 26 marzo, per un tumore; ciononostante continua a vestire la maglia dei salentini sino all'epilogo stagionale, con l'eliminazione del Lecce nelle semifinali dei play-off. Il 26 maggio comunica di essere guarito dalla malattia.\nNell'agosto 2021, di ritorno dalla trasferta in Paesi Bassi dopo l'amichevole contro l', comunica al club la volont\u00e0 di valutare alcune situazioni di calciomercato che lo riguardano, nell'ottica di una possibile cessione, venendo di conseguenza escluso dalla rosa a poche ore dall'esordio stagionale in Coppa Italia sul campo del . A seguito della pubblicazione su Instagram di una vignetta da parte del procuratore del giocatore, il Lecce e il suo direttore sportivo Pantaleo Corvino, ritenendo offensivo il contenuto del messaggio, decidono di procedere in sede legale, presentando un esposto presso la procura federale sportiva per tutelare la propria immagine, ritenuta lesa. Malgrado i contrasti tra le parti, il presidente del club giallorosso rende nota la volont\u00e0 del club di assecondare le richieste del calciatore, rinunciando a qualsiasi pretesa economica e alla clausola rescissoria di 2,5 milioni di euro prevista per la cessione di Mancosu pur di \"liberarlo\".\nSPAL.\nIl 20 agosto 2021 viene prelevato dalla a titolo definitivo. Debutta con gli spallini il 22 agosto seguente, in -SPAL (1-0), prima giornata del campionato Serie B 2021-2022; segna il suo primo gol con i ferraresi il 29 agosto, nella partita casalinga vinta per 5-0 contro il .\nNazionale.\n\u00c8 stato nel giro delle nazionali giovanili italiane (5 presenze tra Under-15 e Under-16). Con l'Under-17 allenata da Francesco Rocca ha preso parte al campionato europeo di categoria del 2005 e totalizzato 10 presenze. Ha giocato anche 4 gare con l'Under-20.\nIl 12 agosto 2009 ha collezionato la sua prima e unica presenza in nazionale Under-21, entrando in campo all'83\u00ba minuto della partita amichevole Russia-Italia (3-2) giocata allo stadio Petrovskij di San Pietroburgo.\nStatistiche.\nPresenze e reti nei club.\n\"Statistiche aggiornate al 4 dicembre 2021.\""}
{"id": "1186057", "revid": "4711", "url": "https://it.wikipedia.org/wiki?curid=1186057", "title": "BC Zalgiris", "text": ""}
{"id": "1186064", "revid": "4711", "url": "https://it.wikipedia.org/wiki?curid=1186064", "title": "\u017dalgiris Kaunas", "text": ""}
{"id": "1186066", "revid": "53669", "url": "https://it.wikipedia.org/wiki?curid=1186066", "title": "The Lost Boys", "text": ""}
{"id": "1186069", "revid": "77358", "url": "https://it.wikipedia.org/wiki?curid=1186069", "title": "UCCLA", "text": ""}
{"id": "1186071", "revid": "1305772", "url": "https://it.wikipedia.org/wiki?curid=1186071", "title": "Joe Walsh", "text": "Biografia.\nJames Gang.\nNel 1969 entr\u00f2 a far parte del gruppo James Gang dove rimase fino al 1972.\nPer questo gruppo oltre alla chitarra e alla voce si cimentava anche alle tastiere.\nEagles.\nNel 1976 \u00e8 entrato a far parte degli Eagles, la band country rock americana che ha venduto pi\u00f9 dischi al mondo, con la quale ha collaborato fino allo scioglimento della stessa, avvenuto nel marzo del 2016, in seguito alla morte di uno dei fondatori, Glenn Frey. Il gruppo si \u00e8 poi riunito nell'estate 2017 accogliendo il figlio di Glenn Frey, Deacon, che ha preso il posto del padre nella band per volere di Henley, l'altro leader storico del gruppo.\nNel 1978 da solista incide \"In the City\", resa celebre in quanto uno dei brani principali della colonna sonora di \"The Warriors\" (\"I guerrieri della notte\"), film del 1979 diretto da Walter Hill. Il brano verr\u00e0 poi inserito nell'album degli Eagles \"The Long Run\" (1979).\nUna delle sue esibizioni dal vivo pi\u00f9 belle si pu\u00f2 ammirare nel DVD \"Eagles - The Farewell Live Tour - Live from Melbourne\".\nVita privata.\nJoe Walsh \u00e8 stato sposato cinque volte: per breve tempo a Margie Walsh negli anni '60, a Rodi Stefany 1971-1978, a Juanita Boyer 1980-1988 e Denise Driscoll dal 1999 al 2006. Il 13 dicembre 2008 Walsh ha sposato Marjorie Bach (sorella di Barbara Bach la moglie di Ringo Starr) divenendo cos\u00ec cognato dell'ex Beatle.\nWalsh ha ammesso i suoi problemi con alcol e droga che ha avuto per la maggior parte della carriera; tuttavia, \u00e8 andato in recupero dal 1993, anche grazie alla reunion della sua band storica che lo voleva nuovamente sul palco, ma possibilmente pulito. Un inquietante aneddoto di quel periodo lo ha raccontato lui stesso: una volta si svegli\u00f2 su un aereo a Parigi e, all'arrivo, riavendo il proprio passaporto, non ricordava di essere salito sull'aereo. Questo \u00e8 stato a suo dire il punto di svolta, motivo per cui \u00e8 stato sobrio da allora.\nWalsh \u00e8 anche un appassionato radioamatore: ha conseguito la licenza \"Extra Class Radio Amateur\" e il suo nominativo \u00e8 WB6ACU.\nAltre attivit\u00e0.\nJoe \u00e8 anche un attivo radioamatore (nominativo WB6ACU) ed ha inserito nei suoi album messaggi in alfabeto Morse."}
{"id": "1186077", "revid": "1494169", "url": "https://it.wikipedia.org/wiki?curid=1186077", "title": "Friesenheim", "text": ""}
{"id": "1186079", "revid": "78273", "url": "https://it.wikipedia.org/wiki?curid=1186079", "title": "Lantanide", "text": ""}
{"id": "1186082", "revid": "113757", "url": "https://it.wikipedia.org/wiki?curid=1186082", "title": "Uniao das Cidades Capitais de Lingua Portoguesa", "text": ""}
{"id": "1186083", "revid": "757396", "url": "https://it.wikipedia.org/wiki?curid=1186083", "title": "Basketball Club Lietuvos rytas", "text": "Il B.C. Rytas \u00e8 una squadra di pallacanestro della LKL (\"Lietuvos Krep\u0161inio Lyga\"), il massimo campionato lituano di pallacanestro, ed ha sede in Vilnius, capitale del paese.\nStoria.\nSebbene la sua fondazione ufficiale sia successiva, la societ\u00e0, con il nome di \"Statyba Vilnius\", nacque nel 1964, quando la Lituania faceva parte dell'Unione Sovietica.\nNel 1997 la squadra fu acquistata dal quotidiano locale \"Lietuvos rytas\", dal quale prese il nome la societ\u00e0. Con la nuova gestione, il Rytas crebbe fino a diventare una delle squadre dominanti del campionato lituano, in rivalit\u00e0 con lo BC \u017dalgiris, con sede a Kaunas.\nIl Rytas ha due campi di gioco in casa: la Lietuvos Rytas Arena, per gli incontri di campionato (capacit\u00e0: 1.700 spettatori); la Siemens Arena, per le partite delle varie Coppe europee (capacit\u00e0: 11.000 spettatori).\nRoster 2021-2022.\n\"Aggiornato al 12 ottobre 2021.\""}
{"id": "1186088", "revid": "599013", "url": "https://it.wikipedia.org/wiki?curid=1186088", "title": "Gutach", "text": ""}
{"id": "1186092", "revid": "124615277", "url": "https://it.wikipedia.org/wiki?curid=1186092", "title": "Atamano", "text": "Il termine atamano era la denominazione di un grado militare dei cosacchi. Nella Lituania polacca, \"atamano\" indicava genericamente un comandante cosacco, mentre presso i cosacchi russi ed ucraini l\"atamano\" era il pi\u00f9 alto grado militare.\nEtimologia.\nLa parola \"atamano\" deriva dal polacco \"hetman\", indicante il comandante in capo dell'esercito polacco-lituano, a sua volta derivato dal tedesco \"hauptmann\" (\"capitano\"). Il nome ha subito diverse trascrizioni ed a seconda delle varie localit\u00e0 ove questo grado fu presente si parla di \"ataman\", \"otaman\", \"hatman\", \"het'man\", \"etman\".\nOrigini.\nNel corso delle guerre hussite (XV secolo), combattute dai seguaci del sacerdote eretico Jan Hus contro le truppe dell'imperatore Sigismondo di Lussemburgo, il grado di atamano (\"hejtman\") venne utilizzato per indicare il comandante supremo del T\u00e1bor. Il primo atamano fu Jan \u017di\u017eka (1420) creatore dell'esercito hussita. Successivamente, i Taboriti arrivarono ad avere altri due atamani, sempre per\u00f2 sotto l'alto comando di Ziska.\nNel Granducato di Lituania fu definito ed assegnato il grado di \"Grand Hetman\" da Constantin Ostrogski nel 1497 e in Polonia nel 1503. Quando Lituania e Polonia si fusero nella Confederazione polacco-lituana, il Grande atamano divenne comandante in capo dell'esercito di entrambe le nazioni. Con la terza spartizione della Polonia, nel 1795, il grado di atamano fu abolito.\nFurono quasi certamente i polacco-lituani a diffondere presso i cosacchi il termine atamano i quali, a seconda delle diverse zone di provenienza, rielaborarono il nome e le mansioni della carica.\nUcraina.\nIl termine atamano venne utilizzato per indicare i comandanti dei Cosacchi ucraini sin dalla fine del XVI secolo. Tale titolo fu importato dalla terminologia bellica della Confederazione Polacco-Lituana.\nAlla fine del Cinquecento, i comandanti dei Cosacchi zaporoghi erano chiamati \"Ko\u0161ovyj Otaman\". Nel 1572, \"atamano\" divent\u00f2 il titolo utilizzato per indicare il comandante dell'Esercito Regolare Cosacco (ucraino: \u0420\u0435\u0454\u0441\u0442\u0440\u043e\u0432\u0435 \u043a\u043e\u0437\u0430\u0446\u044c\u043a\u0435 \u0432\u0456\u0439\u0441\u044c\u043a\u043e) della Confederazione Polacco-Lituana. Dalla rivolta capeggiata da Bohdan Chmel'nyc'kij nel 1648, etmano fin\u00ec per indicare il capo supremo dello Stato cosacco. Tale titolo conferiva ampi poteri a chi ne era insignito che andavano dal comando supremo dell'esercito alla potest\u00e0 di poter emanare nuove leggi.\nDopo la divisione dell'Ucraina sancita dal trattato polacco-russo di Andrusovo nel 1667, i Cosacchi ucraini dei due etmanati cos\u00ec formatosi furono conosciuti come Cosacchi della sponda sinistra e Cosacchi della sponda destra del Dnipro.\nRussia.\nIl termine \"atamano\" ebbe anche in Russia una larga diffusione. Fu soppresso solo tra il 1734-1750 e successivamente abolito dalla zarina Caterina II nel 1764."}
{"id": "1186096", "revid": "1494169", "url": "https://it.wikipedia.org/wiki?curid=1186096", "title": "Lauf", "text": ""}
{"id": "1186097", "revid": "38120", "url": "https://it.wikipedia.org/wiki?curid=1186097", "title": "Wayne's World", "text": ""}
{"id": "1186101", "revid": "76963", "url": "https://it.wikipedia.org/wiki?curid=1186101", "title": "Tekla B\u0105darzewska-Baranowska", "text": "Biografia.\nSi sa molto poco di questa compositrice polacca: secondo alcune fonti sarebbe nata nel 1838 e morta nel 1862. Il suo nome viene traslitterato in vari modi in lingue diverse dal polacco: in italiano comunemente si scrive \"Tekla\" o \"Tecla\" per il nome, e \"Badarzewska\" per il cognome.\nDivenuta famosa per aver composto nel 1856 un pezzo per pianoforte dal titolo \"Modlitwa dziewicy\", meglio noto col titolo francese \"La pri\u00e8re d'une vierge\" (La preghiera di una vergine), pubblicato per la prima volta come supplemento alla \u00abParis Revue et Gazette Musicale\u00bb nel 1859. Breve pezzo di media difficolt\u00e0, . Melodia romantica e struggente al limite del \"kitsch\", . In Italia il pezzo acquis\u00ec una certa notoriet\u00e0 grazie al film di Tot\u00f2 \"I due orfanelli\". Lo stesso brano viene eseguito in una scena di \"Mio Dio, come sono caduta in basso!\" (1974), di Luigi Comencini: al pianoforte, sul quale \u00e8 posto il libretto della pi\u00e8ce, \u00e8 la \"Marchesa Eugenia Di Maqueda\", interpretata da Laura Antonelli. Ne esiste inoltre una versione leggera, che ricorda vagamente l'originale classico, e che \u00e8 diventata una bandiera del folk americano (interpretata anche dal famoso cantante folk Willie Nelson)."}
{"id": "1186107", "revid": "339392", "url": "https://it.wikipedia.org/wiki?curid=1186107", "title": "Tecla Badarzewska", "text": ""}
{"id": "1186108", "revid": "121837", "url": "https://it.wikipedia.org/wiki?curid=1186108", "title": "Chilogrammo-forza", "text": ""}
{"id": "1186116", "revid": "1573940", "url": "https://it.wikipedia.org/wiki?curid=1186116", "title": "Chiesa di San Biagio (Poppiano)", "text": "La chiesa di San Biagio a Poppiano \u00e8 un edificio sacro situato a Poppiano, frazione del comune di Montespertoli, in provincia di Firenze, diocesi della medesima citt\u00e0.\nIn origine vi erano due chiese, San Biagio e San Nicola, unificate nel 1689 quando la chiesa divenne prioria.\nGli stemmi con l'arme della famiglia Guicciardini posti sul portale della chiesa, datato 1593, ne dichiarano il patronato, anche se un'altra famiglia, i Ridolfi di Piazza, ugualmente originaria del luogo, era legata alla chiesa alla quale don\u00f2 un ciborio marmoreo cinquecentesco sormontato dall'arme gentilizia e un bel crocifisso ligneo del Quattrocento.\nLa chiesa fu ristrutturata nella seconda met\u00e0 del Seicento."}
{"id": "1186118", "revid": "45927", "url": "https://it.wikipedia.org/wiki?curid=1186118", "title": "Semiconsonante", "text": ""}
{"id": "1186119", "revid": "153131", "url": "https://it.wikipedia.org/wiki?curid=1186119", "title": "Carmona Pedro", "text": ""}
{"id": "1186120", "revid": "1573940", "url": "https://it.wikipedia.org/wiki?curid=1186120", "title": "C dura", "text": "In italiano, C dura \u00e8 l'espressione usata per indicare il suono occlusivo velare sordo [k], rappresentato, a seconda dei casi, con \"c\" oppure \"ch\", pi\u00f9 raramente da \"q\", in opposizione alla cosiddetta \"C dolce\" avente, rispetto a questa, un comportamento praticamente opposto e complementare.\nIn definitiva, la \"c dura\" \u00e8 a tutti gli effetti uno dei 30 fonemi del sistema fonologico italiano, che per ragioni storico-linguistiche non ha trovato, nell'evoluzione grafica dell'alfabeto latino, una collocazione letterale specifica, dovendo cos\u00ec convivere in uno statuto grafico complementare con la \"c dolce\"; questo ha fatto s\u00ec che pur avendo fonologicamente un valore distintivo all'interno della lingua italiana, non tutti gli italofoni abbiano reale coscienza della sua autonoma esistenza.\nRappresentazione nell'italiano.\nLa C dura viene rappresentata in italiano attraverso due grafie complementari\nLe stesse regole valgono anche nel caso in cui la \"c dura\" viene \"geminata\" (), ovvero \"cc\" davanti a -a, -o e -u, e \"cch\" dinnanzi a -i e -e.\nPu\u00f2 aversi anche con questa grafia un rafforzamento della c dura, ma la geminazione viene rappresentata dal complesso grafico cqu- (vedi il tipico esempio \"acqua\" - ), anzich\u00e9 del raddoppiamento della \"q\".\nOrigine del fenomeno.\nInizialmente, nel latino il fonema veniva rappresentato in tre modi diversi a seconda del contesto vocalico seguente:\nCol tempo si assistette a una \"razionalizzazione\" del sistema grafico, nel quale la lettera C soppiant\u00f2 completamente la K facendola scomparire addirittura dall'alfabeto latino, e a sostituire la Q nella maggior parte dei casi.\nSuccessivamente, la C si palatalizz\u00f2 davanti alle vocali anteriori E e I, scivolando nell'italiano verso il suono dell'attuale \"c dolce\"; cos\u00ec si ebbero due pronunce per lo stesso segno grafico [k] davanti a A, O e U, e [\u02a7] davanti alle altre, esattamente come avviene oggi; ma la variante \"dura\" continu\u00f2 ancora ad essere presente davanti alle vocali anteriori, per\u00f2, per distinguersi dalla sua variante \"dolce\", doveva essere differenziata da questa mediante l'uso del diacritico H."}
{"id": "1186121", "revid": "5245", "url": "https://it.wikipedia.org/wiki?curid=1186121", "title": "Sam Gamgee", "text": ""}
{"id": "1186125", "revid": "31886", "url": "https://it.wikipedia.org/wiki?curid=1186125", "title": "Fife", "text": "Il Fife (gaelico scozzese: \"F\u00ecobh\") \u00e8 un'area amministrativa e contea storica della Scozia, situata tra il fiordo di Tay ed il fiordo di Forth sulla costa del mare del Nord, confinante internamente con Perth e Kinross e Clackmannanshire.\nStoria.\nLa collina di \"Clatchard Craig\", nei pressi di Newburgh, \u00e8 stata una importante fortezza Pitti tra il VI e l'ottavo secolo d.C.\nFife \u00e8 stato un importante centro politico del regno di Re Malcolm III, come i leader della Scozia si sono mossi a sud verso lontano dalle loro antiche fortificazioni attorno a Scone. Malcolm aveva la sua casa principale a Dunfermline e sua moglie Margaret era il principale benefattore dell'abbazia di Dunfermline. L'Abbazia sostitu\u00ec Iona come ultimo luogo di riposo dell'\u00e9lite reale scozzese, con Robert I tra quelli da seppellire."}
{"id": "1186127", "revid": "461628", "url": "https://it.wikipedia.org/wiki?curid=1186127", "title": "Pieve di San Pietro in Mercato", "text": "La pieve di San Pietro in Mercato \u00e8 un edificio sacro situato a Montespertoli. \nStoria.\nLa chiesa sorge sul versante sud dell'abitato di Montespertoli, vicino al primo nucleo fortificato del paese, ed era al centro di un piviere esteso per circa 80\u00a0km\u00b2 composto da ben 26 chiese suffraganee.\nL'edificio \u00e8 di origini altomedievali ed appare citato per la prima volta nel 1008 come una delle pievi chiamate a pagare una decima al vescovo di Firenze. La consacrazione della chiesa \u00e8 documentata nel 1057, questo ha fatto ipotizzare ad alcuni studiosi che l'edificio dovesse esistere almeno dal secolo precedente e se tale ipotesi venisse confermata la pieve di San Pietro in Mercato sarebbe una delle pi\u00f9 antiche del territorio valdelsano unitamente alla pieve di San Lazzaro a Lucardo e alla pieve di Sant'Appiano. Nel nome della chiesa \u00e8 inserito il toponimo \"in Mercato\", di questo mercato che si doveva tenere nei pressi dell'edificio esiste una testimonianza in un documento risalente al 1108.\nLa pieve nel XIII secolo godeva di una rendita economica superiore a molte sue pievi limitrofe come si evince dalle decime pagate tra il 1276 e il 1299 quando paga sempre quaranta lire mentre nello stesso periodo la pieve di sant'Appiano paga solo quindici lire.\nDalla met\u00e0 del Trecento al piviere di San Pietro vennero uniti i pivieri di San Pancrazio e di Coeli Aula che andarono a formare la \"Lega dei Popoli\" che comprendeva cinquantadue parrocchie; tale lega rimase attiva fino alla fine del XVIII secolo quando con le riforme del granduca Pietro Leopoldo vennero abolite le leghe e sostituite dalle comunit\u00e0 (pi\u00f9 o meno gli attuali comuni) e cos\u00ec san Pietro in Mercato e Coeli Aula entrarono a far parte della Comunit\u00e0 di Montespertoli mentre San Pancrazio della Comunit\u00e0 di San Casciano.\nNel XV secolo era patrona della pieve e del suo piviere la famiglia Machiavelli che aveva ereditato dai Signori di Montespertoli tale privilegio.\nNel XVI secolo ad opera del pievano Baldassarre Machiavelli la pieve venne completamente ristrutturata alterando i caratteri romanici. Quasi tutti gli interventi barocchi vennero rimossi in occasione di una radicale campagna di restauri effettuata alla met\u00e0 del XIX secolo.\nDescrizione.\nL'edificio, restaurato nella facciata con una decorazione a falsa incrostazione marmorea, \u00e8 fiancheggiato da una poderosa torre con coronamento a beccatelli e merli in cotto (rifacimento posteriore), mentre i tre semicilindri delle absidi sono ancora coperti da intonaco.\nMolte delle opere che erano ospitate in questa pieve si trovano adesso nell'attiguo Museo.\nEsterno.\nLa facciata \u00e8 il frutto di un invasivo intervento di restauro effettuato ai primi del Novecento e presenta una decorazione a intonaco raffigurante una falsa incrostazione marmorea. L'intonaco \u00e8 presente anche sui muri laterali e sulla tribuna. Sebbene le tre absidi siano intonacate \u00e8 possibile intravedere la muratura effettuata con arenaria.\nSulla destra della facciata \u00e8 collocato il poderoso campanile che tuttora presenta gran parte delle strutture medievali in vista. \u00c8 una massiccia torre quadrata di 5,50 metri per lato e presenta un paramento murario realizzato con bozze di arenaria grigia disposte molto regolari. Il campanile \u00e8 aperto in vetta dalla cella campanaria ma sul lato settentrionale vi \u00e8 un'apertura realizzata con una stretta monofora. Il coronamento \u00e8 frutto del restauro novecentesco e presenta una merlatura guelfa come molte altre torri del territorio montespertolese restaurate all'inizio del XX secolo.\nInterno.\nLa struttura attuale delle pieve \u00e8 sostanzialmente quelle dell'edificio consacrato nel 1057, nonostante la ricostruzione postbellica, che comunque ha ricostruito le forme originarie. Questo \u00e8 dimostrato proprio dall'organizzazione dello spazio interno che \u00e8 tipica degli edifici realizzati alla met\u00e0 dell'XI secolo. La chiesa ha una struttura a tre navate terminante con altrettante absidi, ma a differenza di quanto accade negli edifici realizzati nel XII secolo, qui le quattro ampie campate hanno i pilastri a distanze diverse l'uno dall'altro, infatti le prime tre sono distanziate di circa quattro metri mentre la quarta supera i cinque metri. I pilastri sono di forma rettangolare di un metro di lunghezza per settanta centimetri di larghezza mentre la navata centrale \u00e8 abbastanza stretta; le sue dimensioni sono circa una volta e mezza ciascuna delle due navate minori, e questi elementi, simili a quelli presenti nella pieve di san Lazzaro, danno all'interno una notevole spinta verticale.\nFonte battesimale.\nIl fonte battesimale di San Pietro \u00e8 un raro esempio di decorazione bicroma inseribile nel filone del cosiddetto romanico fiorentino del territorio valdelsano.\nL'opera ha una forma esagonale ed \u00e8 spartito da una cornice aggettante nella parte superiore, cornice ripetuta nella parte inferiore dove fa da basamento. L'uso del marmo bianco, gli intarsi di marmo verde di Prato e il rigore delle cornici che inquadrano i motivi decorativi di ogni specchio danno al fonte un aspetto di marcata classicit\u00e0.\nQuesto fonte battesimale \u00e8 molto vicino alle decorazioni del timpano della facciata della Basilica di San Miniato al Monte, opera data tra il decorso del XII secolo e l'inizio del XIII. Il fonte di San Pietro in Mercato appartiene proprio a quest'ultima fase di quel filone decorativo e nella zona era stato preceduto dal fonte battesimale della pieve di Coeli Aula (oggi conservato nella chiesa di Sant'Andrea a Montespertoli) il quale a sua volta \u00e8 paragonabile al fonte conservato nella pieve mugellana di Sant'Agata e datato 1175."}
{"id": "1186128", "revid": "29244", "url": "https://it.wikipedia.org/wiki?curid=1186128", "title": "Berlanguella", "text": ""}
{"id": "1186129", "revid": "1904508", "url": "https://it.wikipedia.org/wiki?curid=1186129", "title": "Sassonia-Gotha-Altenburg", "text": "Il Ducato di Sassonia-Gotha e Altenburg era situato nel territorio tedesco della Turingia. Nel 1806 il territorio di Sassonia-Gotha-Altenburg venne compreso nella Renania.\nLa dinastia che resse questo ducato sino al 1825 derivava da un ramo collaterale dei Sassonia-Gotha che aveva dato vita ai Sassonia-Coburgo, e ai Sassonia-Altenburg provenienti a loro volta dal Ducato di Sassonia-Hildburghausen e dal piccolo stato in esso compreso di Sassonia-Meiningen.\nNel 1825 il territorio di Sassonia-Gotha-Altenburg venne assorbito dal quello di Sassonia-Coburgo-Gotha.\nStoria.\nLa casata di Sassonia-Gotha-Altenburg deriv\u00f2 dalla linea ernestina dei Sassonia-Gotha, che prese il nome dal Duca Ernesto I di Sassonia-Gotha-Altenburg. Costui era il figlio minore di Giovanni di Sassonia-Weimar e come tale, al fratello maggiore venne concesso il titolo ereditario paterno, mentre ad Ernesto I spett\u00f2 il Ducato di Sassonia-Gotha nel 1640. Nel 1672 il ducato raccolse l'eredit\u00e0 della linea dei Sassonia-Altenburg dando vita alla linea Ducale dei Sassonia-Gotha-Altenburg, quando il duca Federico Guglielmo III di Sassonia-Altenburg mor\u00ec all'et\u00e0 di 14 anni ed Ernesto il Pio, tramite il suo matrimonio con Elisabetta Sofia, ne eredit\u00f2 la maggior parte dei possedimenti. I ducati combinati di Ernesto vennero nuovamente divisi alla sua morte nel 1675 e pertanto si pu\u00f2 dire che il ducato di Sassonia-Gotha-Altenburg inizi\u00f2 ad esistere nel 1680 con il completamento della sua divisione e l'ascesa del primogenito, Federico.\nFederico, che gi\u00e0 aveva prestato servizio come reggente nel Sassonia-Altenburg dal 1672, assunse la responsabilit\u00e0 degli affari di governo alla morte del padre. La sua residenza rimase al Castello di Friedenstein nella citt\u00e0 di Gotha, dove fece costruire anche il vicino palazzo barocco di Friedrichswerth. Federico I si assicur\u00f2 i possedimenti di famiglia con l'implementazione della primogenitura nel 1685. Suo figlio e successore, il duca Federico II ottenne ulteriori territori ernestini alla morte del duca Alberto V di Sassonia-Coburgo nel 1699 e del duca Cristiano di Sassonia-Eisenberg nel 1707.\nIl Sassonia-Gotha-Altenburg rimase uno dei pi\u00f9 importanti ducati ernestini sotto il governo del duca Federico III dal 1732. Questi fece ricostruire i palazzi ed i giardini a Gotha in stile barocco e support\u00f2 i rifugiati religiosi della Chiesa di Moravia a Neudietendorf. Sua sorella Augusta spos\u00f2 Federico, principe del Galles nel 1736, il cui primogenito Giorgio venne incoronato re di Gran Bretagna e Irlanda nel 1760 col nome di Giorgio III. Federico fece della sua corte uno dei centri dell'Illuminismo tedesco (\"Aufkl\u00e4rung\"), propensione continuata anche da suo figlio e successore Ernesto II, che govern\u00f2 dal 1772. Su consiglio di Johann Wolfgang von Goethe, questi promosse l'opera del pittore Johann Heinrich Wilhelm Tischbein; nomin\u00f2 inoltre Franz Xaver von Zach quale direttore dell'Osservatorio di Gotha fondato nel 1787.\nAd ogni modo, quando gli ultimi duchi Emilio Augusto, fervente ammiratore di Napoleone, e suo fratello Federico IV morirono entrambi senza eredi maschi, la casata di Sassonia-Gotha-Altenburg si estinse nel 1825 e sorsero da subito dei contrasti tra le tre linee ernestine rimanenti per la successione. Ad arbitrare la questione venne chiamato nel 1826 re Federico Augusto I di Sassonia il quale dispose infine che il Sassonia-Gotha-Altenburg fosse nuovamente diviso in: "}
{"id": "1186131", "revid": "5245", "url": "https://it.wikipedia.org/wiki?curid=1186131", "title": "Valaquenta", "text": ""}
{"id": "1186132", "revid": "5245", "url": "https://it.wikipedia.org/wiki?curid=1186132", "title": "Quenta Silmarillion", "text": ""}
{"id": "1186134", "revid": "767487", "url": "https://it.wikipedia.org/wiki?curid=1186134", "title": "Green Street", "text": "Green Street \u00e8 una via di Londra, ubicata nel distretto di West Ham nel Borough of Newham.\nLa via \u00e8 celebre per aver ospitato lo stadio del West Ham, una delle numerose squadre calcistiche londinesi, il Boleyn Ground, noto anche come Upton Park. Vicino all'intersezione con Barking Road c'\u00e8 una statua che celebra i calciatori del West Ham che contribuirono a far vincere i Mondiali del '66 alla nazionale inglese: Bobby Moore, Geoff Hurst e Martin Peters. Nel gruppo scultoreo \u00e8 presente anche il calciatore della nazionale Ray Wilson, che disput\u00f2 anch'egli tutte le gare di quell'edizione del mondiale compresa la finale.\nLa strada, sede del \"Queens Road Market\", ospita attualmente numerosi negozi multietnici, che vendono soprattutto beni dell'Asia Sud-Orientale e, in misura minore, dei Caraibi e dell'Africa.\nGreen Street \u00e8 servita dalla stazione della metropolitana di Upton Park, in cui transitano due linee: la Hammersmith &amp; City line e la District Line.\nLa strada d\u00e0 il nome al film \"Green Street\" (in Italia noto come \"Hooligans\"), che narra le vicende di una \"firm\" del West Ham, la \"Green Street Elite\", allusione alla reale Inter City Firm."}
{"id": "1186135", "revid": "79227", "url": "https://it.wikipedia.org/wiki?curid=1186135", "title": "Akallabeth", "text": ""}
{"id": "1186141", "revid": "461628", "url": "https://it.wikipedia.org/wiki?curid=1186141", "title": "Chiesa di Sant'Andrea (Montespertoli)", "text": "La chiesa di Sant'Andrea \u00e8 un luogo di culto cattolico che si trova a Montespertoli, nella citt\u00e0 metropolitana e arcidiocesi di Firenze.\nStoria.\nLa chiesa \u00e8 l'attuale centro religioso di Montespertoli, avendo sostituito in questa funzione la pieve di San Piero in Mercato. Era un tempo cappella del castello e fu poi ampliata e trasformata nel XVI secolo.\nDopo le distruzioni della seconda guerra mondiale, \u00e8 stata radicalmente restaurata nel dopoguerra.\nPatrimonio artistico.\nAll'interno sono ospitate alcune formelle dell'antico fonte battesimale di Santa Maria a Coeli Aula, del XII secolo, e un trittico rappresentante la \"Madonna e Santi\" attribuito al Maestro della Misericordia e Niccol\u00f2 di Pietro Gerini databile intorno al 1380. Sull'altare della navata sinistra si trova un \"Crocifisso\" ligneo della fine del Quattrocento. Nella canonica si trova un altro \"Crocifisso\" ligneo che seconda la tradizione sarebbe quello davanti al quale era solita pregare santa Verdiana."}
{"id": "1186144", "revid": "289247", "url": "https://it.wikipedia.org/wiki?curid=1186144", "title": "Cattedrale di Notre-Dame di Parigi", "text": ""}
{"id": "1186149", "revid": "196390", "url": "https://it.wikipedia.org/wiki?curid=1186149", "title": "Cattedrale Notre-Dame di Amiens", "text": ""}
{"id": "1186150", "revid": "104458", "url": "https://it.wikipedia.org/wiki?curid=1186150", "title": "Notre-Dame di Reims", "text": ""}
{"id": "1186151", "revid": "36426", "url": "https://it.wikipedia.org/wiki?curid=1186151", "title": "Notre Dame du Haut", "text": ""}
{"id": "1186157", "revid": "178923", "url": "https://it.wikipedia.org/wiki?curid=1186157", "title": "The Return of the Shadow", "text": ""}
{"id": "1186158", "revid": "178923", "url": "https://it.wikipedia.org/wiki?curid=1186158", "title": "The Treason of Isengard", "text": ""}
{"id": "1186159", "revid": "178923", "url": "https://it.wikipedia.org/wiki?curid=1186159", "title": "The War of the Ring", "text": ""}
{"id": "1186160", "revid": "178923", "url": "https://it.wikipedia.org/wiki?curid=1186160", "title": "Sauron Defeated", "text": ""}
{"id": "1186161", "revid": "773636", "url": "https://it.wikipedia.org/wiki?curid=1186161", "title": "Chiesa di San Lorenzo (Montegufoni)", "text": "La chiesa di San Lorenzo \u00e8 un edificio sacro situato a Montegufoni, una frazione di Montespertoli.\n\u00c8 di origine romanica, anche se di quel periodo rimangono scarse tracce.\nUna bella \"Croce\" dipinta eseguita da Taddeo Gaddi alla met\u00e0 del XIV secolo, posta dietro l'altare maggiore, \u00e8 preziosa testimonianza dei tempi pi\u00f9 antichi. Nel XVII secolo la chiesa fu radicalmente trasformata dagli Acciaioli che ne esercitarono il patronato, come testimonia l'imponente stemma in facciata.\nNello stesso periodo fu edificato, con la partecipazione della popolazione, l'oratorio della Compagnia della Santissima Concezione, corredato di importanti suppellettili in legno intagliato e dorato, torcera e leggio, che nel Settecento fu decorato nella volta da Gian Domenico Ferretti."}
{"id": "1186167", "revid": "1272592", "url": "https://it.wikipedia.org/wiki?curid=1186167", "title": "Yawn", "text": ""}
{"id": "1186168", "revid": "767487", "url": "https://it.wikipedia.org/wiki?curid=1186168", "title": "Village of the Giants", "text": "Village of the Giants \u00e8 un film di fantascienza(contenente elementi da film commedia) del 1965, diretto da Bert I. Gordon, liberamente tratto dal romanzo \"L'alimento divino\" (\"The Food of the Gods\") di Herbert George Wells.\nTrama.\nGenius \u00e8 un inventore che scopre casualmente un modo per aumentare in maniera sproporzionata le cose. Un gruppo di delinquenti (Fred, Pete, Rick, Harry, Merrie, Jean, Elsa e Georgette) decide di approfittarne, impadronendosi della formula. In un primo tempo, si limitano a venderla a diverse persone, mentre in un secondo momento decidono di sperimentare la sostanza su loro stessi: i delinquenti divengono giganti. Anzich\u00e9 cercare di ritornare com'erano prima, ne approfittano e impongono il loro predominio sulla citt\u00e0: lo sceriffo cittadino \u00e8 ridotto all'impotenza, perch\u00e9 i giganti prendono in ostaggio sua figlia Cora. Mike, fidanzato della sorella maggiore di Genius, \u00e8 intenzionato a cacciare via i giganti.\nColonna sonora.\nIl tema principale della colonna sonora, eseguito da Jack Nitzsche, \u00e8 stato riutilizzato per i titoli di testa del film \"Grindhouse - A prova di morte\" di Quentin Tarantino.\nCritica.\nNonostante si rifaccia a un'opera di H.G. Wells, il film \u00e8 stato definito \"un simpatico filmetto dedicato espressamente ai giovani\" o \"un passatempo senza pretese\"."}
{"id": "1186170", "revid": "773636", "url": "https://it.wikipedia.org/wiki?curid=1186170", "title": "Chiesa dei Santi Martino e Giusto", "text": "La chiesa dei Santi Martino e Giusto \u00e8 un edificio sacro situato a Lucardo, frazione del comune di Montespertoli, in provincia di Firenze, diocesi della medesima citt\u00e0.\nStoria.\nLa chiesa sorge ai limiti di una piazza situata fuori dal castello di Lucardo, un centro curtense conosciuto fin dall'VIII secolo. In questo luogo nel 1093 venne fondata una cappella, a memoria della fondazione, sopra uno stipite era posta la seguente iscrizione:\nLa chiesa era censuaria del vescovo fiorentino ed era affidata alle cure di una comunit\u00e0 di canonici; in un documento alla data 10 ottobre 1206 viene ricordato l'allora rettore che si chiamava Perfetto. La chiesa sorgeva in posizione equidistante dalle pieve circostanti e grazie a ci\u00f2 godette di una notevole autonomia economica; in virt\u00f9 di questo fatto prima del 1201 la chiesa venne ricostruita e venne dotata di un campanile; all'anno 1201 \u00e8 possibile risalire grazie ad un'iscrizione posta nella campana maggiore recitante \"IN NOMINE DOMINI NOSTRI IESU CHRISTI AMEN, MCCI\".\nL'equidistanza dalle pievi vicine la port\u00f2 anche a essere desiderata dalle medesime e infatti nel 1260 quando il popolo promise 13 staia di grano per il mantenimento dell'esercito fiorentino l'allora \"Canonica S.Martini de Lucardo\" risulta suffraganea della pieve di San Lazzaro ma nelle decime pagate tra il 1276 e il 1303 risulta sottoposta alla pieve di San Pancrazio.\nIl capitolo dei canonici risulta attivo per tutto il XIV secolo e sono giunti a noi i nomi del priore Ricovero per il 1294 e del priore Jacopo che il 16 giugno 1369 venne nominato rettore della chiesa di Nebbiano. Per il XV secolo le uniche notizie sulla chiesa riguardano degli interventi di manutenzione ordinaria, e l'evento maggiore fu l'installazione nel 1441 di una nuova campana.\nIl patronato della chiesa spettava alla famiglia Machiavelli. Nel 1531 le vennero annesse due chiese poste nei dintorni: la chiesa di Santa Maria posta nel castello di Lucardo e la chiesa di San Giusto a Lucardo, un edificio posto pi\u00f9 a valle, dalla quale prese anche il titolo.\nLa chiesa venne visitata dal vescovo di Firenze Alessandro de' Medici nel 1575 il quale la trov\u00f2 ampia e in buono stato; dalla relazione stilata per quella visita inoltre sappiamo che a quel tempo la facciata della chiesa era in filaretto e che l'interno era provvisto di cinque altari, aveva il soffitto a capriate e un campanile a torre.\nIl 25 giugno 1620 la chiesa venne consacrata, forse in seguito a dei lavori imponenti. Nel XVIII secolo la chiesa venne trasformata secondo il gusto barocco: il 1\u00ba settembre 1758 il campanile, pericolante, venne abbattuto e nel 1764 l'interno della chiesa venne decorato a stucco e furono aggiunti degli altari, infine nel 1769 venne dotata di un organo.\nPochi anni dopo nel 1827 le fondamenta dell'edificio stavano cedendo e fu obbligatorio provvedere ad un consolidamento. Altri lavori vennero effettuati nel 1925 quando venne rifatta la casa parrocchiale. Il 30 luglio 1961 \u00e8 stata riconfermata quale prioria ed \u00e8 tuttora officiata.\nArchitettura e patrimonio artistico.\nDella originaria chiesa romanica restano poche tracce. Doveva trattarsi di un edificio ad aula rettangolare conclusa con un'abside semicircolare ed un campanile a torre. Oggi \u00e8 rimasta solo la tribuna.\nEsterno.\nIn questa zona sono almeno due le fasi costruttive riscontrabili: la pi\u00f9 antica \u00e8 databile al 1093 ed \u00e8 quella che parte dal basamento dell'abside ed occupa buona parte dell'alzato. Qui \u00e8 visibile una monofora a doppio strombo oggi tamponata e tutto il paramento murario \u00e8 composta da arenaria gialla perfettamente squadrata, con i conci posti a corsi orizzontali e paralleli. Sopra a questa \u00e8 visibile la seconda fase dei lavori, effettuati forse dopo il terremoto del 1171, come nella pieve di Sant'Appiano. Il paramento murario, qui \u00e8 stato realizzato in laterizio. Quest'intervento deve essersi concluso entro il 1201.\nLa facciata della chiesa \u00e8 molto semplice e oltre al portale in pietra serena l'unica apertura \u00e8 costituita da una finestra a forma di campana. Sulla sinistra sorge l'edificio della Compagnia realizzato nel 1577 anche questo dalle forme sobrie, tipiche del periodo settecentesco e al cui interno si trova un altare romanico un tempo posto nella chiesa e la tela del XVII secolo \"Immacolata Concezione tra i Santi Carlo Borromeo e Antonio abate\".\nInterno.\nL'intero \u00e8 stato rimodernato nel 1764 e a quest'epoca risalgono le decorazioni parietali, gli altari e gli arredi. Al primo e secondo altare di destra sono collocate due tele di Giacinto Fabbroni raffiguranti rispettivamente \"Sant'Anna che insegna a leggere a Maria\" e \"Madonna col Bambino tra i Santi Giuseppe e Camillo\" , opere entrambe del 1764.\nAll'altare maggiore si trova la tela di Raffaello Botticini raffigurante \"Madonna col Bambino tra i Santi Pietro, Martino, Giusto e Giovanni Battista\".\nSulla fiancata sinistra \u00e8 posta la piccola tavola centinata con la \"Madonna, il Bambino e Santi\" (fine XV secolo), inserita nella tela dei primi del Seicento raffigurante i \"Santi Domenico e Caterina e i Misteri del Rosario\"; al primo altre di sinistra tela della \"Madonna col Bambino tra i Santi Sebastiano e Michele\", realizzata intorno al 1610 da un pittore ispirato al Cigoli."}
{"id": "1186171", "revid": "757396", "url": "https://it.wikipedia.org/wiki?curid=1186171", "title": "Lietuvos krep\u0161inio lyga", "text": "La Lietuvos krep\u0161inio lyga, nota anche come LKL, \u00e8 la massima serie del campionato lituano di pallacanestro.\nFormato.\nDalla stagione 2015-2016 partecipano 10 squadre.\nIl campionato si articola in due fasi, la stagione regolare ed i playoffs. La prima parte della competizione segue la formula del doppio girone all'italiana, quindi ogni squadra affronta tutte le altre concorrenti quattro volte, due in casa e due in trasferta. La stagione regolare inizia a fine settembre e termina ad inizio maggio, ed \u00e8 composta da 36 giornate. Le squadre ricevono un punto in caso di vittoria, zero in caso di sconfitta.\nA fine stagione regolare, le migliori 8 squadre si affrontano nei playoffs secondo il posizionamento in classifica. Le gare si svolgono al meglio delle 3 sfide, mentre la finale, che incorona la vincente del campionato, al meglio delle 5.\nPer regolamento \u00e8 previsto un sistema di retrocessione-promozione, ovvero la squadra vincitrice della NKL prende il posto, nella stagione successiva, dell'ultima classificata in regular season della LKL. Tuttavia, per l'impossibilit\u00e0 da parte dei club di NKL di soddisfare i requisiti della lega, l'ultima retrocessione risale alla stagione 2014-2015. La neopromossa B.C. Ma\u017eeikiai, che ha rimpiazzato il team K.K. LSU-Atletas Kaunas, al termine della stagione viene retrocessa in NKL senza per\u00f2 essere sostituita dalla vincitrice del campionato cadetto, costituendo cos\u00ec nelle stagioni successive dell'LKL un campionato a 10 squadre.\nStoria.\nDopo il crollo dell'Unione Sovietica, nel 1992 ogni ex-Repubblica sovietica ha cominciato ad organizzare un campionato di pallacanestro.\nIn Lituania il torneo \u00e8 sostanzialmente una questione tra lo \u017dalgiris di Kaunas e il Lietuvos Rytas di Vilnius, che si sono spartite tutte le edizioni finora disputate."}
{"id": "1186173", "revid": "2519", "url": "https://it.wikipedia.org/wiki?curid=1186173", "title": "Oberkirch (Baden-W\u00fcrttemberg)", "text": ""}
{"id": "1186178", "revid": "933835", "url": "https://it.wikipedia.org/wiki?curid=1186178", "title": "Regioni metropolitane della Germania", "text": "Le regioni metropolitane della Germania sono le aree pi\u00f9 densamente popolate della Repubblica federale. Comprendono le maggiori citt\u00e0 tedesche, per grandezza e importanza internazionale, con le circostanti aree metropolitane, e costituiscono i motori dello sviluppo sociale ed economico del paese.\nLa Comunit\u00e0 Europea riconosce le regioni metropolitane europee come quelle che hanno un ruolo chiave in questo sviluppo. In Germania sono state definite e organizzate nel 1995 dal governo federale e hanno funzioni di decisione e controllo, di impulso allo sviluppo scientifico, culturale e tecnologico, di centro di distribuzione della conoscenza e dell'informazione.\nL'importanza delle diverse regioni metropolitane \u00e8 dovuta ad aspetti differenti. Le regioni pi\u00f9 importanti sono:\nElenco delle regioni metropolitane della Germania.\nLe regioni metropolitane ufficialmente riconosciute sono undici:"}
{"id": "1186179", "revid": "287204", "url": "https://it.wikipedia.org/wiki?curid=1186179", "title": "Comunit\u00e0 montana Alto Canavese", "text": "La Comunit\u00e0 montana Alto Canavese era un comprensorio montano che raccoglieva 11 comuni della citt\u00e0 metropolitana di Torino nella zona del Canavese.\nStoria.\nLa comunit\u00e0 montana si trovava nella fascia pedemontana a sud della Valle dell'Orco e ad est delle Valli di Lanzo.\nIl suo scopo principale \u00e8 stato quello di favorire lo sviluppo dei comuni coinvolti nella salvaguardia del patrimonio ambientale e culturale proprio.\nIn particolare la comunit\u00e0 montana si interessava della salvaguardia dei beni architettonici particolarmente numerosi nel Canavese; tra questi sono da segnalare i castelli e i siti archeologici.\nLa sede della Comunit\u00e0 montana si trovava a Rivara.\nL'ente \u00e8 stato soppresso, insieme alle altre comunit\u00e0 montane del Piemonte, con la Legge regionale 28 settembre 2012, n. 11."}
{"id": "1186183", "revid": "1005847", "url": "https://it.wikipedia.org/wiki?curid=1186183", "title": "La Terza Via", "text": "La Terza Via \u00e8 un piccolo partito politico palestinese di tendenza centrista, guidato da Salam Fayyad, primo ministro dal 2007 al 2013, e da Hanan Ashrawi.\nAlle elezioni del 25 gennaio 2006 il partito prese il 2,41% dei voti, ottenendo cos\u00ec 2 dei 132 seggi del Consiglio legislativo palestinese.\nL'obiettivo del partito \u00e8 quello di spezzare il duopolio politico generato dalla competizione tra Hamas e Fatah."}
{"id": "1186185", "revid": "72396", "url": "https://it.wikipedia.org/wiki?curid=1186185", "title": "Uni\u00e3o das Cidades Capitais Luso-Afro-Am\u00e9rico-Asi\u00e1ticas", "text": "La Uni\u00e3o das Cidades Capitais Luso-Afro-Am\u00e9rico-Asi\u00e1ticas (Unione delle Citt\u00e0 Capitali Lusofone Africane, Americane e Asiatiche), sigla UCCLA, \u00e8 un'associazione di collaborazione tra citt\u00e0 che sono o che sono state capitali di una colonia portoghese o sono capitali di uno stato dove la lingua portoghese ha lo statuto di lingua ufficiale.\nL'unione \u00e8 nata il 28 giugno 1985 a fondare l'unione fu il Presidente della Camera Comunale di Lisbona, Nuno Krus Abecasis. Nell'atto della fondazione erano presenti le citt\u00e0 di:\nFu eletto Segretario generale il Comandante Manuel Maria de Menezes Pinto Machado, che fu in carica fino all'11 marzo 1997.\nIl presidente attuale \u00e8 Ant\u00f3nio Pedro Carmona Rodrigues e l'attuale Segretario Generale \u00e8 Francisco Lopo de Carvalho.\nL'unione conta attualmente 16 membri effettivi e 7 membri associati.\nLa sede \u00e8 in \"Rua de S\u00e3o Bento\" a Lisbona."}
{"id": "1186188", "revid": "1494169", "url": "https://it.wikipedia.org/wiki?curid=1186188", "title": "Neuried", "text": "Neuried \u00e8 il nome di alcuni comuni della Germania:"}
{"id": "1186189", "revid": "339392", "url": "https://it.wikipedia.org/wiki?curid=1186189", "title": "Rhein-Neckar-Dreieck", "text": ""}
{"id": "1186190", "revid": "1444401", "url": "https://it.wikipedia.org/wiki?curid=1186190", "title": "LeoCAD", "text": "LeoCAD \u00e8 uno dei diversi programmi esistenti per la costruzione di oggetti in mattoncini LEGO in tre dimensioni. Le sue caratteristiche grafiche e interfacciali lo rendono molto simile a LDraw. Il programma \u00e8 stato sviluppato da diversi membri della LEGO Community virtuale. \nLeoCAD offre un archivio virtuale che comprende oltre 6000 diversi tipi di mattoncini LEGO, la maggioranza dei quali sono stati progettati su modello di quelli ideati da James Jessiman, l'autore di LDraw. Il colore dei pezzi pu\u00f2 essere scelto fra 28 diverse possibilit\u00e0, che spaziano dal rosso al grigio argento. Inoltre, \u00e8 possibile salvare le immagini di ogni fase di costruzione di un determinato oggetto, sulla cui base si potranno poi compilare le relative \"istruzioni\"."}
{"id": "1186194", "revid": "144796", "url": "https://it.wikipedia.org/wiki?curid=1186194", "title": "Luigi Nazari di Calabiana", "text": "La sua nomina ad arcivescovo di Milano risolse la difficile crisi data dalla nomina di Paolo Angelo Ballerini nel giugno 1859 (in piena seconda guerra di indipendenza) da parte di papa Pio IX su indicazione dell'Imperatore d'Austria e non accettata dal Regno d'Italia.\nBiografia.\nI primi anni e l'episcopato a Casale.\nLuigi Nazari di Calabiana nacque a Savigliano, nel cuneese, il 27 luglio 1808, figlio di Filippo Nazari, conte di Calabiana, e di sua moglie, la nobildonna Sofia Toesca dei conti di Castezzo. Deciso a intraprendere la carriera ecclesiastica sin dalla giovane et\u00e0, studi\u00f2 dapprima al seminario di Bra e poi, dal 1826, all'Universit\u00e0 di Torino. Fu ordinato sacerdote nella capitale piemontese il 29 maggio 1831. Addotta la necessit\u00e0 di prendersi cura della sua famiglia, ottenne la possibilit\u00e0 di esercitare il sacerdozio nella parrocchia della sua citt\u00e0 natale.\nVenne nominato vescovo di Casale il 17 marzo 1847 su suggerimento di Carlo Alberto di Savoia (dopo due rifiuti da parte del presule), confermato da papa Pio IX il 12 aprile e consacrato vescovo il 6 giugno di quello stesso anno a Roma, per mano del cardinale Ugo Pietro Spinola, co-consacranti l'arcivescovo titolare di Damasco, Domenico Lucciardi, ed il vescovo ausiliare di Sabina, monsignor Domenico Angelini. Il 22 agosto fece il suo ingresso ufficiale nella cattedrale di Casale Monferrato. \nCome vescovo di Casale Monferrato, si fece da subito attivo promotore di una campagna per la difesa dell'antica cattedrale cittadina, in stile romanico, dalla minaccia di demolizione.\nFu elemosiniere del re di Sardegna dal 1847 e consigliere di Stato straordinario dal 20 gennaio 1848, nonch\u00e9 membro onorario del Capitolo dell'insigne Collegiata di Sant'Andrea di Savigliano. Venne nominato senatore da re Carlo Alberto il 3 maggio 1848, prestando giuramento alla corona di Sardegna il 22 maggio di quello stesso anno. Cerc\u00f2 di opporsi senza successo alla riforma Siccardi del 1850 con la quale si intendevano revocare alcuni antichi privilegi alla chiesa cattolica in Piemonte come la presenza di un foro ecclesiastico, la soppressione degli ordini religiosi e l'introduzione del matrimonio civile. Dato che la principale esigenza addotta alla soppressione degli ordini religiosi da parte del governo era la confisca dei possedimenti ad essi annessi per l'esigenza di appianare i debiti dello stato, il Nazari si fece promotore di una campagna di mediazione con la Santa Sede che avrebbe pagato una sorta di \"riscatto\" per poter mantenere il possesso dei beni religiosi sul suolo piemontese, rifondendo lo stato di quanto avrebbe potuto godere dalla vendita di detti beni se giudicati come necessari. Luigi Nazari di Calabiana guid\u00f2 nuovamente l'opposizione alle riforme del conte di Cavour del 1855 che intendevano seguire il principio del \"libera chiesa in libero stato\", provocando la crisi di governo che port\u00f2 alle dimissioni dello stesso primo ministro, pur col passaggio infine della legge. Dopo questi fatti, ad ogni modo, prefer\u00ec dimettersi comunque dalla carica di senatore, riservandosi in caso di necessit\u00e0 di conferire direttamente col re.\nStimato anche dai successori di Carlo Alberto, monsignor Calabiana sar\u00e0 in seguito nominato grand'ufficiale dell'Ordine della Corona d'Italia da re Vittorio Emanuele II il 22 aprile 1868 e cavaliere dell'Ordine Supremo della Santissima Annunziata, la massima onorificenza di Casa Savoia, da re Umberto I nel 1887.\nArcivescovo di Milano.\nInizialmente candidato alla sede arcivescovile di Torino, nel 1867 il Nazari di Calabiana venne nominato da papa Pio IX al ruolo di arcivescovo di Milano, prescelto esplicitamente per risolvere la crisi che era venuta a crearsi nella pi\u00f9 popolosa ed estesa tra le diocesi italiane. Il suo predecessore alla cattedra di Sant'Ambrogio, l'arcivescovo Paolo Angelo Ballerini, era stato suggerito da Francesco Giuseppe d'Austria per occupare l'arcidiocesi di Milano, ma a questi non era stato permesso di entrare in citt\u00e0 dal momento che il regno di Sardegna aveva occupato militarmente la Lombardia a seguito della seconda guerra d'indipendenza italiana. In un periodo di ostilit\u00e0 tra la Santa Sede e Casa Savoia (poi Regno d'Italia), il Nazari di Calabiana venne considerato come l'uomo giusto al momento giusto per le sue posizioni conciliatrici tra stato e chiesa, al contrario del Ballerini che durante il periodo di reggenza del Calabiana risiedette a Seregno, rifiutandosi di lasciare l'arcidiocesi e continuando a criticare l'operato del neonato regno. Tuttavia, la nomina di un vescovo apprezzato da Casa Savoia lasci\u00f2 conseguenze nei suoi rapporti con la Santa Sede, perch\u00e9, contro una secolare tradizione, il Calabiana non fu mai nominato cardinale.\nFece il suo ingresso nel duomo di Milano il 23 giugno 1867, ma senza pompa a causa dell'epidemia di colera e delle difficolt\u00e0 economiche dell'arcidiocesi dopo otto anni di incertezze e mala amministrazione senza un pastore attivo alla sua guida.\nCome arcivescovo di Milano, il Nazari di Calabiana \u00e8 ricordato in particolar modo per la sua attivit\u00e0 sociale, per il restauro delle antiche basiliche milanesi e per l'erezione di nuove chiese nelle aree periferiche della citt\u00e0, nonch\u00e9 per la straordinaria scoperta delle reliquie di Sant'Ambrogio e dei Santi Gervaso e Protaso, ritrovate in un antico sarcofago sotto l'altare della Basilica di Sant'Ambrogio.\nRiform\u00f2 personalmente il programma d'istruzione dei seminari inferiori, adattandolo ai programmi delle scuole pubbliche del regno d'Italia, non mancando di riformare anche i programmi e la formazione previsti per il seminario maggiore di Milano, attirandosi per questo le critiche dei circoli cattolici pi\u00f9 conservatori e del giornale \"L'Osservatore Cattolico\".\nMor\u00ec il 23 ottobre 1893 all'et\u00e0 di 85 anni e venne sepolto nel piccolo cimitero di Groppello d'Adda, dove si trovava la residenza estiva dell'arcivescovo, poich\u00e9 il governo non ne permise la sepoltura a Milano per ragioni epidemiologiche. Al suo capezzale era presente re Umberto I di Savoia. Il 14 novembre 1912 la salma venne traslata nel Duomo di Milano.\nIl cattolicesimo \"intransigente\".\nQuando il Calabiana prese possesso dell'arcidiocesi ambrosiana il 23 giugno 1867, la crisi istituzionale era finita, ma nell'arcidiocesi di Milano occorreva sanare le divisioni fra laicato e clero, e fra clero secolare e clero regolare (quest'ultimo era la componente pi\u00f9 favorevole al Papa e al suo dominio temporale, e dunque pi\u00f9 ostile al nuovo Stato nazionale italiano).\nL'arcivescovo Calabiana veniva considerato un esponente dei \"conciliatoristi\", come venivano chiamati quegli esponenti cattolici che cercavano di diminuire l'attrito tra lo Stato e la Chiesa. Per contro l'arcivescovo Ballerini, nel suo \"quasi esilio\" di Seregno, veniva considerato il punto di riferimento degli \"intransigenti\" cio\u00e8 quei cattolici che si ponevano in totale opposizione allo stato nazionale.\nAl Concilio Vaticano I del 1870, Ballerini sostenne la proclamazione del dogma dell'infallibilit\u00e0 papale, mentre Calabiana appartenne alla minoranza anti-infallibilista, anche se poi obbed\u00ec e invit\u00f2 la sua arcidiocesi all'obbedienza.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1186195", "revid": "1494169", "url": "https://it.wikipedia.org/wiki?curid=1186195", "title": "Ortenberg", "text": "Ortenberg \u00e8 il nome di alcune localit\u00e0 della Germania:"}
{"id": "1186197", "revid": "287204", "url": "https://it.wikipedia.org/wiki?curid=1186197", "title": "Gisulfo", "text": "Gisulfo, o Gisolfo, nome proprio longobardo, pu\u00f2 riferirsi a:"}
{"id": "1186204", "revid": "339392", "url": "https://it.wikipedia.org/wiki?curid=1186204", "title": "Triangolo Reno-Neckar", "text": ""}
{"id": "1186205", "revid": "363629", "url": "https://it.wikipedia.org/wiki?curid=1186205", "title": "Rust", "text": ""}
{"id": "1186206", "revid": "729019", "url": "https://it.wikipedia.org/wiki?curid=1186206", "title": "Campagna del Nordafrica (1915-1916)", "text": "La campagna del Nordafrica (1915-1916) fu un fronte di combattimento che vide contrapposte le forze coloniche anglo-italiane contro le offensive delle truppe tedesche e turche durante la prima guerra mondiale.\nLe premesse.\nL'Impero ottomano aveva per secoli conservato un governo politico sulla Libia. Le ambizioni coloniali italiane portarono alla guerra italo-turca ed all'annessione della zona.\nL'entrata del paese nella prima guerra mondiale (del resto proprio contro i turchi e con i britannici, altri nemici dell'impero turco), port\u00f2 all'insurrezione dei Senussi.\nI fatti.\nIl 14 novembre 1915 si apr\u00ec il fronte.\nNei deserti della Libia, italiana da 3 anni, la trib\u00f9 dei Senussi insorse ed apr\u00ec il fuoco contro il posto di pattuglia italo-inglese di Sollum (sul confine libico-egiziano), provocando decine di morti e feriti ma subendo ingenti perdite. Due giorni dopo, fu attaccato da 300 Senussi il monastero di Zaura a Sidi Barrani. A contrastarli furono inviati soldati italiani, inglesi e anche \u00e0scari libici, che aprirono il fuoco, scacciando gli assalitori.\nI Senussi si ritirarono verso il deserto, ma continuarono a compiere sabotaggi, impegnando italiani e inglesi in difficili atti di controllo e repressione. Nel maggio 1916 fu intavolata una pace che dava pi\u00f9 autonomia ai Senussi, ma che di fatto manteneva lo status quo. Il fronte condizion\u00f2 quello occidentale che era proprio il luogo in cui erano destinati tutti i soldati rimasti poi contro i Senussi, i quali tennero soprattutto grazie ai rifornimenti di armi turche."}
{"id": "1186209", "revid": "104458", "url": "https://it.wikipedia.org/wiki?curid=1186209", "title": "Fronte di Libia ed Egitto", "text": ""}
{"id": "1186212", "revid": "1272592", "url": "https://it.wikipedia.org/wiki?curid=1186212", "title": "Gisulfo I del Friuli", "text": " \nNipote di Alboino, il primo re d'Italia longobardo (era figlio di suo fratello Grasulfo, prima di ottenere il titolo e di stabilirsi a Cividale del Friuli era stato \"marpahis\" (scudiero) dello zio. \nApparteneva alla stirpe dei Gausi.\nAll'indomani dell'ingresso dei Longobardi in Italia, Alboino istitu\u00ec a Cividale (allora chiamata Forum Iulii) il primo dei ducati nei quali si sarebbe organizzato il regno longobardo e lo affid\u00f2 al nipote. Paolo Diacono narra come Gisulfo avrebbe rifiutato la carica, se Alboino non gli avesse consentito di scegliersi le fare con le quali insediarsi permanentemente nella regione; il sovrano accett\u00f2. Chiese inoltre mandrie di cavalle di buona razza al suo re.\nEbbe come figlio Gisulfo II.\nGli successe Grasulfo I."}
{"id": "1186213", "revid": "36426", "url": "https://it.wikipedia.org/wiki?curid=1186213", "title": "Duca del Friuli", "text": ""}
{"id": "1186215", "revid": "106908", "url": "https://it.wikipedia.org/wiki?curid=1186215", "title": "Contea di Rosebud", "text": "La contea di Rosebud (in inglese Rosebud County) \u00e8 una contea del Montana, negli Stati Uniti. Il suo capoluogo amministrativo \u00e8 Forsyth.\nStoria.\nLa contea di Rosebud venne istituita nel 1901 da una parte della contea di Custer e prende il suo nome dal fiume Rosebud. La zona attorno a questo fiume in passato venne occupata da commercianti di pellicce e venne anche attraversata dalla spedizione esplorativa di William Clark nel 28 luglio del 1806. Fu sempre vicino a questo fiume che il Generale Custer si accamp\u00f2 prima della sua famosa sconfitta di Little Big Horn nel 1876.\nGeografia fisica.\nLa contea ha un'area di 13.020 km\u00b2 di cui lo 0,29% \u00e8 coperto d'acqua. Nell'area si trova la riserva indiana dei Cheyenne. Confina con le seguenti contee:"}
{"id": "1186216", "revid": "1573940", "url": "https://it.wikipedia.org/wiki?curid=1186216", "title": "Chiesa di Santo Stefano (Lucignano)", "text": "La chiesa di Santo Stefano \u00e8 un edificio sacro situato a Lucignano nel comune di Montespertoli, in provincia di Firenze, diocesi della medesima citt\u00e0. \nStoria.\nIl castello di Licignano era situato sul crinale che divide le valli del Virginio e della Pesa ed appare citato tra i possessi della pieve di San Pancrazio gi\u00e0 alla met\u00e0 dell'XI secolo. La prima citazione della chiesa risale al 16 gennaio 1073 quando al suo interno il signore del luogo Rollando di Lamberto e sua moglie si impegnarono a non attaccare il monastero di Passignano.\nI signori di Lucignano appartenevano alla famiglia dei conti Alberti, feudatari della zona grazie all'imperatore Federico I, i quali dopo aver fortificato il borgo lo inserirono nel loro sistema di controllo della valle. L'essere difeso da una cortina muraria consent\u00ec lo sviluppo del borgo e della sua chiesa dove venne insediata una comunit\u00e0 di canonici.\nTra il 1276 e il 1303 Ranieri pievano della \"canonica S. Stephani\" pagava ben 17 lire quale decima. Nel XIV secolo il capitolo perse di importanza e gi\u00e0 nel 1335 non esisteva pi\u00f9. In quell'anno il rettore della chiesa Martino vend\u00e9 la sua prebenda al priore di Quintole. Con i soldi ottenuti il priore riusc\u00ec a inserirsi nella corte papale di Clemente VI.\nNonostante questi fatti la chiesa continuava ad essere ricca e il suo popolo aveva una certa liberalit\u00e0 come quando il 17 dicembre 1348 stil\u00f2 un atto di emancipazione per la figlia di un popolano o come quando dette l'incarico a Spinello Aretino di dipingere un\"'Annunciazione\".\nPrima del 1497 il patronato della chiesa pass\u00f2 ai Buondelmonti che intrapresero una imponente ristrutturazione. Sottoposta a nuovi restauri nel 1930 la chiesa non venne ripristinata sullo stile voluto dai Buondelmonti.\nSoppressa nel 1986 \u00e8 stata annessa alla chiesa di San Quirico in Collina.\nDescrizione.\nNulla resta dell'antica chiesa romanica. La chiesa attuale \u00e8 un edificio ad aula rettangolare costruito di fronte ad una delle torri del castello di Lucignano. In facciata presenta un portico e due aperture. Sulla sinistra e posto l'edificio della compagnia mentre sulla destra svetta l'alto campanile.\nLa testimonianza pi\u00f9 antica e preziosa \u00e8 il fonte battesimale, esposto nel Museo di arte sacra a Montespertoli, la cui presenza in una chiesa suffraganea \u00e8 del tutto insolita. Si tratta di un'acquasantiera in calcare massiccio molto simile a quella posta nella pieve di Barga. Sulla coppa monolitica spiccano tre teste maschili, una delle quali baffuta. Sul bordo \u00e8 incisa un'iscrizione, oggi difficilmente leggibile a causa dell'usura, che recita \"+ HIC LAPIS GE ... NDAM QUE CRIMINA TERGA : EGO BO ...OR. +.\" Da tale iscrizione non \u00e8 possibile capire l'autore o il periodo di realizzazione che comunque viene attribuita a modesti maestri lombardi del XII secolo.\nSull'altare della parete sinistra si trova un bell'affresco rappresentante l\"'Annunciazione\", simile all'opera di uguale soggetto attribuita a Cenni di Francesco, collocata nella chiesa di Santa Maria a Cortenuova."}
{"id": "1186219", "revid": "2014155", "url": "https://it.wikipedia.org/wiki?curid=1186219", "title": "Sassonia-Coburgo-Saalfeld", "text": "Il Ducato di Sassonia-Coburgo-Saalfeld fu un ducato tedesco retto della dinastia ernestina della Sassonia, con capitale la citt\u00e0 di Coburgo.\nStoria.\nI Sassonia-Saalfeld (1680-1735).\nCome molti altri ducati tedeschi nei territori della Sassonia, anche quello di Sassonia-Coburgo-Saalfeld ricadde sotto l'amministrazione della linea ernestina dei Sassonia-Gotha, originatasi da Ernesto I di Sassonia-Gotha-Altenburg. Egli divise infatti i propri domini in numerosi ducati e li assegn\u00f2 ai propri figli come segue:\nNei possedimenti della casata rientrava anche Saalfeld che fu capitale del Ducato di Sassonia-Coburgo-Saalfeld dal 1680 sino al 1735.\nI Sassonia-Coburgo-Saalfeld (1735-1826).\nAlla morte del Duca Giovanni Ernesto nel 1729 divennero reggenti i suoi figli Cristiano Ernesto e Francesco Giosea, dividendo il Ducato in due distretti. Cristiano Ernesto cre\u00f2 la propria capitale a Saalfeld, Francesco Giosea la stabil\u00ec invece a Coburgo. Nel 1735 il territorio prese il nome di Ducato di Sassonia-Coburgo-Saalfeld e come tale anche la casata mut\u00f2 il proprio nome.\nNel 1826, all'estinzione della casata, il Ducato di Sassonia-Coburgo-Saalfeld venne compreso entro i territori di un nuovo ducato, retto dal ramo dei Sassonia-Coburgo-Gotha (che a loro volta erano derivati dall'unione dei Ducati di Sassonia-Coburgo e Sassonia-Gotha)."}
{"id": "1186220", "revid": "125337059", "url": "https://it.wikipedia.org/wiki?curid=1186220", "title": "Magnetar", "text": "Una magnetar (contrazione dei termini inglesi magnetic star, letteralmente \"stella magnetica\") \u00e8 una stella di neutroni che possiede un enorme campo magnetico, miliardi di volte quello terrestre, il cui decadimento genera intense ed abbondanti emissioni elettromagnetiche, in particolare raggi X, raggi gamma e (molto raramente) anche radiofrequenze. La teoria riguardante tali oggetti fu formulata da Robert Duncan e Christopher Thompson nel 1992. Nel decennio seguente l'ipotesi della magnetar \u00e8 stata largamente accettata come una possibile spiegazione fisica per particolari oggetti conosciuti come \"soft gamma repeater\" (sorgenti ricorrenti di raggi gamma morbidi) e \"pulsar anomale a raggi X\".\nFormazione.\nQuando durante un'esplosione di supernova una stella collassa in una stella di neutroni, il suo campo magnetico cresce in potenza (\"mentre la dimensione viene dimezzata, la potenza quadruplica\"). Duncan e Thompson hanno calcolato che il campo magnetico di una stella di neutroni, normalmente di circa , pu\u00f2, tramite un effetto simile alla dinamo, diventare ancora pi\u00f9 grande, superiore a ; una simile stella di neutroni \u00e8 detta per l'appunto \"magnetar\".\nUna supernova, durante l'esplosione, arriva a perdere il 10% della sua massa. Nel caso di stelle molto grandi () che, a seguito dell'esplosione, non si trasformano in buchi neri, perdono circa l'80% della propria massa.\nSi ritiene che circa 1 supernova su 10 degeneri in una magnetar anzich\u00e9 in una pi\u00f9 comune stella di neutroni o in una pulsar: accade quando la stella ha gi\u00e0 una veloce rotazione ed un forte magnetismo. Si ritiene che il campo magnetico di una magnetar sia il risultato di un moto convettivo ad effetto dinamo di materiale caldo nel nucleo della stella di neutroni che intercorre nei primi circa di vita della stella; se la stella stessa ruota inizialmente alla stessa velocit\u00e0 del periodo di convezione, circa , le correnti convettive sono in grado di operare globalmente sull'astro e di trasferire una quantit\u00e0 significativa della loro energia cinetica nella forza del loro campo magnetico. Nelle stelle di neutroni che ruotano meno rapidamente, le celle convettive si formano solo in alcune regioni della stella.\nUna breve vita.\nNegli strati esterni della magnetar le tensioni che si originano dalle torsioni delle linee di forza del campo magnetico stellare possono provocare uno \"stellamoto\" (\"starquake\"), ovvero la crosta della stella di neutroni viene spaccata dall'intenso magnetismo e sprofonda nello strato interno in modo molto simile a ci\u00f2 che accade alla crosta terrestre durante un terremoto. Queste onde sismiche sono estremamente energetiche e causano una forte emissione di raggi X e gamma; gli astronomi definiscono questo oggetto \"soft gamma repeater\".\nLa vita attiva di una magnetar \u00e8 abbastanza breve: i forti campi magnetici decadono dopo circa , dopo di che cessano sia l'attivit\u00e0 che l'emissione di raggi X. Molto probabilmente la Via lattea \u00e8 piena di magnetar spente.\nEffetti del fortissimo campo magnetico.\nUn campo magnetico di circa \u00e8 in grado di smagnetizzare una carta di credito da met\u00e0 della distanza tra la Terra e la Luna. Un piccolo magnete costituito dal lantanide neodimio ha un campo di circa 1 tesla, la Terra ha un campo geomagnetico di , e gran parte dei sistemi di conservazione dei dati possono essere gravemente danneggiati da breve distanza da un campo di .\nIl campo magnetico di una magnetar pu\u00f2 essere letale da una distanza di , poich\u00e9 in grado di strappare i tessuti per via del diamagnetismo dell'acqua. Le forze di marea di una magnetar di sono altrettanto letali alla stessa distanza, in grado di fare a pezzi un uomo di corporatura media con una forza di oltre (oltre ).\nNel 2003 nella rivista scientifica \"Scientific American\" fu descritto ci\u00f2 che accade nel campo magnetico di una magnetar: i fotoni X si scindono in due parti o si fondono insieme, mentre i fotoni della luce polarizzata, quando entrano nel campo magnetico, cambiano velocit\u00e0 e, talvolta, lunghezza d'onda. Finch\u00e9 il campo riesce ad evitare che gli elettroni vibrino, come farebbero normalmente in risposta alla sollecitazione della luce, le onde luminose \"scivolano\" oltre gli elettroni senza perdere energia. Ci\u00f2 avviene pi\u00f9 facilmente nel vuoto, dove \u00e8 possibile dividere la luce in differenti polarizzazioni (come in un immateriale cristallo di calcite).\nUn simile campo magnetico \"stira\" gli atomi in lunghi cilindri. In un campo di circa 105 tesla, gli orbitali atomici si deformano sino alla forma di un sigaro. A 1010 tesla, un atomo di idrogeno si allunga sino a diventare 200 volte pi\u00f9 stretto del suo diametro normale.\nA fine 2017 \u00e8 stato effettuato un censimento degli \"Outburst\" (eventi durante i quali le magnetar aumentano di luminosit\u00e0 sino a migliaia di volte) con la creazione di un catalogo che analizza le propriet\u00e0 di emissione di tutti gli \"outburst\" osservati dalle magnetar, dalle prime fasi attive sino al loro decadimento.\nMagnetar conosciute.\nAlcuni esempi di magnetar conosciute:\nA fine giugno 2012, il numero \u00e8 salito a 20 riconosciute e altre 3 candidate."}
{"id": "1186221", "revid": "177966", "url": "https://it.wikipedia.org/wiki?curid=1186221", "title": "Ascensore Acton", "text": "L'ascensore Acton \u00e8 un ascensore pubblico di Napoli gestito dall'Azienda Napoletana Mobilit\u00e0.\nDescrizione.\nL'ascensore collega piazza del Plebiscito (nel punto in cui inizia via Cesario Console) con la sottostante via Ferdinando Acton (nel limite in cui questa si immette nella galleria della Vittoria). L'utilizzo dell'ascensore \u00e8 gratuito.\nLa cabina \u00e8 costruita in lamiera di acciaio con struttura autoportante e pareti laterali in cristallo di sicurezza; sul tetto \u00e8 dotata di botola di soccorso. Le porte sono in ferro rivestito di acciaio antigraffio con luce di 90 cm.\nSono presenti inoltre un dispositivo di ritorno al piano automatico in caso di emergenza, un dispositivo contacorse ed un impianto videocitofonico interno alla cabina."}
{"id": "1186222", "revid": "46291", "url": "https://it.wikipedia.org/wiki?curid=1186222", "title": "Citrus \u00d7 volkameriana", "text": "Il Citrus \u00d7 volkameriana \u00e8 detto anche \"limone rosso\" per il colore e la forma del frutto.\nDescrizione.\nI fiori bianchi hanno tepali lunghi fino a 2 centimetri, sfumati di rosa all'esterno. Il frutto maturato ha la scorza piuttosto spessa che varia dal giallo-arancione, fino a un giallo uovo, a terminare con un bel color carota; la polpa ha un sapore simile a quello del \"Citrus \u00d7 limon\" o limone comune, la polpa \u00e8 di colore chiaro e portante dei semi.\nColtivazione.\nLa riproduzione avviene per innesto o pi\u00f9 difficilmente per margotta o talea (non fruttifica se propagato per seme). Innaffiature ogni due-tre giorni in estate, ogni quindici-venti giorni in inverno (non \u00e8 detto che come tutti i Citrus resista d'inverno). Utilizzare terreni per agrumi."}
{"id": "1186223", "revid": "736476", "url": "https://it.wikipedia.org/wiki?curid=1186223", "title": "David Roberts", "text": " \nBiografia.\nNato a Stockbridge, presso Edimburgo, inizi\u00f2 la propria attivit\u00e0 unendo un lungo periodo di apprendistato presso un decoratore ad un intenso studio serale della storia dell'arte, soprattutto degli impressionisti e dei romantici. Nel 1820 conobbe il pittore Clarkson Stanfield, che lo introdusse agli ambienti del \"Pantheon\" di Edimburgo per la cui esposizione \"Exhibition of Works by Living Artists\" realizz\u00f2 tre dipinti nel 1822. Nello stesso anno si trasfer\u00ec a Londra, dove lavor\u00f2 come scenografo per il \"Coburg Theatre\". Nel 1824 partecip\u00f2 all'esposizione della \"British Institution\" con una vista di \"Dryburgh Abbey\" ed invi\u00f2 due opere alla prima esposizione della \"Society of British Artists\", di cui divenne presidente nel 1831. Nello stesso autunno si rec\u00f2 in Normandia e realizz\u00f2 alcune delle opere che l'avrebbero reso famoso, tra cui una veduta della Cattedrale di Rouen. Due anni dopo realizz\u00f2 le scenografie originali per l'opera \"The Seraglio\" e per una pantomima di rievocazione della battaglia navale di Navarino.\nNel 1829 espose la sua prima opera con un proprio carattere, \"Departure of the Israelites from Egypt\", in cui le caratteristiche salienti di quella che sarebbe stata la sua cifra stilistica iniziarono ad essere evidenti: tre anni dopo, inizi\u00f2 i suoi viaggi in Spagna e specialmente a Tangeri, da cui torn\u00f2 nel 1833 con un consistente portfolio di disegni, schizzi e studi. Da questi bozzetti, trasse alcune delle sue opere pi\u00f9 popolari tra cui il suo \"Interior of Seville Cathedral\", esposto alla \"British Institution\" nel 1834, alcune illustrazioni per il \"Landscape Annual\" del 1836 e i suoi \"Picturesque Sketches in Spain\", riprodotti in litografia nel 1837.\nQualche anno pi\u00f9 tardi, su pressione di Turner, abbandon\u00f2 la pittura di paesaggio e il 31 agosto 1838 part\u00ec per l'Egitto con l'intenzione di raccogliere materiale per futuri dipinti. Giunse in oriente nel 1838 e realizz\u00f2 sul posto numerosi disegni ed acquerelli che vennero venduti in patria ancora prima del suo ritorno, oltre agli schizzi preparatori di quelle che sarebbero state le sue pi\u00f9 famose litografie. Venne ricevuto dal Muhammad Ali Pasha ad Alessandria il 16 maggio 1839, poco prima del suo ritorno a Londra.\nNel 1851, e successivamente nel 1853, si rec\u00f2 in Italia dove realizz\u00f2 dove dipinse il \"Palazzo Ducale di Venezia\", acquistato da Lord Londesborough, gli \"Interni della Basilica di San Pietro a Roma nel Natale del 1853\", e \"Roma dal Chiesa di Sant'Onofrio al Gianicolo\", donato alla Royal Scottish Academy.\nPass\u00f2 gli ultimi anni della sua vita in patria, realizzando alcune vedute di Londra e del Tamigi: mor\u00ec di un colpo apoplettico nella cattedrale di San Paolo mentre stava realizzando un dipinto del suo interno."}
{"id": "1186230", "revid": "1543377", "url": "https://it.wikipedia.org/wiki?curid=1186230", "title": "Oasi del Monte Dente", "text": "L'Oasi del Monte Dente, nome completo Oasi provinciale di Protezione della Fauna del Monte Dente \u00e8 un'area faunistica gestita dal 1997 da Lipu situata all'interno del Parco naturale regionale del Beigua e compresa tra i comuni di Genova, Tiglieto e Masone.\nFauna.\nL'oasi tutela il Monte Dente, un monte di grande importanza per l'avifauna migratoria e non; sono, infatti, segnalate 110 specie di uccelli, dei quali 45 nidificanti. Vanno citati il codirossone, la tottavilla, il calandro, il corvo imperiale e la pernice rossa tra i passeriformi, vi sono anche numerosi rapaci.\nTra i mammiferi sono presenti il cinghiale, la lepre e in particolar modo il capriolo.\nFlora.\nA rappresentanza della flora selvatica vi sono piante del genere Drosera ma anche fiori particolari come il tulipano selvatico e il giglio martagone. Sono presenti anche alberi come il faggio, il rovere e il sorbo."}
{"id": "1186232", "revid": "107386025", "url": "https://it.wikipedia.org/wiki?curid=1186232", "title": "Picturesque Matchstickable Messages from the Status Quo", "text": "Picturesque Matchstickable Messages from the Status Quo \u00e8 il primo album del gruppo rock britannico Status Quo, uscito nel settembre del 1968.\nIl disco.\nA dispetto della grande fama rock che il celebre gruppo britannico si guadagner\u00e0 negli anni successivi, questo primo lavoro sancisce un aggancio momentaneo con la psichedelia in gran voga sul finire degli anni sessanta, con atmosfere trasognate e sonorit\u00e0 leggere e delicate.\nDue sono i singoli di successo estratti: \"Pictures of Matchstick Men\" (che va al n. 7 UK) e \"Ice in the Sun\" (n. 8 UK), entrambi divenuti classici del rock psichedelico.\nTracce.\nThe Spectres\nTraffic Jam\nThe Status Quo"}
{"id": "1186235", "revid": "287204", "url": "https://it.wikipedia.org/wiki?curid=1186235", "title": "Raffaele de Cesare", "text": "Biografia.\nLaureatosi a Napoli in scienze politiche (1865) e in giurisprudenza (1867), si dedic\u00f2 al giornalismo interessandosi soprattutto ai problemi del Mezzogiorno affrontati da un punto di vista moderato.\nNel primo saggio \"Le classi operaie in Italia\" (1868) sostenne la necessit\u00e0 di migliorare le condizioni economiche generali dei lavoratori dell'Italia meridionale, propugnando l'industrializzazione del Mezzogiorno.\nSi rec\u00f2 nel 1870 a Roma interessandosi ai problemi legati alla Questione romana e iniziando l'esame degli ultimi anni dello Stato Pontificio, argomento della sua importante opera storica \"Roma e lo Stato del Papa dal ritorno di Pio IX al 20 settembre 1870\" (1907), il suo lavoro principale assieme all'altra opera in cui si mostra la fine del Regno delle Due Sicilie, \"La fine di un Regno\" (1894-1909). Le due opere, scritte con uno stile piacevole, col frequente ricorso ad aneddoti, ricche di documentazione, costituiscono uno strumento molto utile per lo studio dell'Italia preunitaria vista dal lato dei liberali che si contrapponevano alla monarchia borbonica.\nSuccessivamente De Cesare divenne collaboratore del \"Corriere della Sera\". Sulle colonne del quotidiano milanese condusse la rubrica (che divenne in seguito famosa) \"Note Vaticane\".\nFu deputato della Destra dal 1897 al 1904 occupandosi principalmente di agricoltura e dello sviluppo della Puglia; fu relatore alla Camera per la legge sull'acquedotto pugliese (1902). Avversario di Giovanni Giolitti, non fu rieletto nel 1904 alla Camera dei deputati. Il 26 gennaio 1910 fu nominato senatore su proposta di Sidney Sonnino, da poco divenuto presidente del consiglio.\nCome storico, oltre alle due opere sulla fine degli stati preunitari nell'Italia Centro-Meridionale, occorre ricordare \"Mezzo secolo di storia italiana\" (1912) e \"Una famiglia di patriotti\" (1889)."}
{"id": "1186237", "revid": "310967", "url": "https://it.wikipedia.org/wiki?curid=1186237", "title": "Comunit\u00e0 Montana Valle Sacra", "text": ""}
{"id": "1186239", "revid": "3082", "url": "https://it.wikipedia.org/wiki?curid=1186239", "title": "Capelliano", "text": ""}
{"id": "1186240", "revid": "33689", "url": "https://it.wikipedia.org/wiki?curid=1186240", "title": "Capeliano", "text": "Origini.\nNon ci sono notizie certe sull'origine familiare di Capeliano: probabilmente la sua famiglia, di rango senatoriale, era originaria di Cirta, in Numidia. Il suo \"cursus honorum\" inizi\u00f2 con la pretura; divenne poi \"legatus Augusti pro praetore Numidiae\" per volere di Massimino Trace: in quanto governatore di Numidia, controllava l'unica legione stanziata in Africa, la Legio III \"Augusta\".\nContro i Gordiani.\nAll'inizio del 238 i grandi proprietari terrieri africani elessero imperatore il proconsole dell'Africa proconsolare, Marco Antonio Gordiano Semproniano Romano Africano (Gordiano I), il quale associ\u00f2 al trono il figlio omonimo (Gordiano II), in opposizione a Massimino. Senza attendere ordini, Capeliano, che disponeve di un considerevole contingente militare ben addestrato, e che aveva avuto in passato una qualche disputa legale con Gordiano I, gli ordin\u00f2 di andarsene dalla provincia. Poi impose alle sue truppe, tra cui la legio III \"Augusta\" ed alcune unita di truppe ausiliarie, un solenne giuramento di fedelt\u00e0 a Massimino, conducendole contro Cartagine, dove i due Gordiani avevano stabilito il loro quartier generale. La citt\u00e0 fu assalita del panico all'avvicinarsi del governatore della Numidia, tanto che molti dei suoi abitanti si rifugiarono da Capelliano. Intanto Gordiano, conscio di non essere in grado di poter affrontare tali forze, si diede la morte, impiccandosi. Intanto il figlio, Gordiano II, con le mal addestrate truppe rimastegli, seppure in numero superiore, decise di affrontare Capelliano in uno scontro alle porte della citt\u00e0, ma fu sconfitto e mor\u00ec in battaglia che segu\u00ec (12 aprile). Secondo la Historia Augusta invece, il padre Gordiano I, appresa la notizia della morte degli figlio in battaglia, si suicid\u00f2.\nLa \"Historia Augusta\" racconta come Gordiano avesse deposto Capeliano, il quale avrebbe raccolto le sue forze, Mauri compresi, e attaccato Cartagine, facilitato dal tradimento della popolazione punica. Gordiano I avrebbe ordinato al figlio di attaccare il nemico, ma Capeliano, pi\u00f9 esperto nelle cose militari, avrebbe avuto la meglio su Gordiano II, rammollito dalla nobilt\u00e0. La sconfitta di Gordiano II fu facilitata da una grande tempesta (cosa rara in Africa, come precisa l'autore della \"Historia\"), che scompagin\u00f2 la milizia di Gordiano, il quale venne ucciso, senza che fosse possibile ritrovarne il corpo.\nDopo la vittoria, che pose fine dopo soli venti giorni al regno dei due Gordiani, Capeliano avrebbe sterminato, nel nome di Massimino, tutti i sostenitori dei Gordiani in Africa: saccheggi\u00f2 citt\u00e0 e templi, dividendo il bottino tra i suoi soldati, e uccise nobili e popolani allo stesso modo; la \"Historia\" suggerisce che agisse in questo modo per ottenere il favore dell'esercito, in modo che, nell'eventualit\u00e0 della morte di Massimino, potesse sostenere l'elevazione al trono del suo comandante.\nLe fonti affermano che tra le ragioni per le quali Capeliano attacc\u00f2 Gordiano ci fu l'odio personale: i due avevano avuto una contesa legale in passato; inoltre Capeliano era un sottoposto di Gordiano; infine, pare che Capeliano aspirasse al trono lui stesso. Va anche considerata la lealt\u00e0 di Capeliano nei confronti di Massimino, il quale, essendo un imperatore \"barbaro\", non aveva il sostegno dei senatori romani.\nFine.\nNel frattempo, per\u00f2, il Senato romano aveva sostenuto ufficialmente i due Gordiano, proclamando Massimino nemico pubblico e nominando suoi successori i senatori Pupieno e Balbino; Massimino prese le armi contro Roma, ma nell'aprile 238 mor\u00ec davanti ad Aquileia.\nIl fato di Capeliano non \u00e8 noto: si sa che la sua legione, la III \"Augusta\", fu disciolta da Gordiano III, figlio di una sorella di Gordiano II, nel 239, dopo che il nipote di Gordiano I ebbe ottenuto il trono."}
{"id": "1186243", "revid": "1305772", "url": "https://it.wikipedia.org/wiki?curid=1186243", "title": "San Tiziano", "text": "Con il nome proprio di Tiziano la Chiesa cattolica venera i seguenti Santi:"}
{"id": "1186247", "revid": "2192338", "url": "https://it.wikipedia.org/wiki?curid=1186247", "title": "Moby Tommy", "text": "Moby Tommy \u00e8 una nave traghetto appartenente alla compagnia di navigazione italiana Moby Lines. Attualmente sotto noleggio Tirrenia\nCaratteristiche.\nUltima di una classe di tre unit\u00e0 costruite tutte in Corea del Sud, la \"Moby Tommy\" \u00e8 lunga 212 metri, larga 25 e ha una stazza lorda di 32.302 (originariamente di 28.915 tonnellate). Pu\u00f2 trasportare 2230 passeggeri e circa 680 automobili e dispone di 314 cabine con servizi, 260 poltrone reclinabili, negozio, ristorante, self-service, bar, pub, piscina e pizzeria.\nNel 2016 la nave ha subito un profondo restyling a Napoli, nel quale si \u00e8 vista l'aggiunta di una grande sovrastruttura di tre ponti a poppa che ha modificato la linea e la capienza della nave, aumentando da 105 a 314 il numero di cabine passeggeri ma penalizzando la velocit\u00e0 massima, la manovrabilit\u00e0 e, ovviamente, l'estetica.\nServizio.\nLa nave fu costruita dai cantieri Samsung di Geoje per conto della compagnia di navigazione greca Minoan Lines, alla quale fu consegnata il 9 ottobre 2002 con il nome di \"Ariadne Palace\". Giunta circa due settimane pi\u00f9 tardi a Candia, sede della compagnia, a novembre la nave fu messa in servizio tra Venezia, Igoumenitsa e Patrasso. Nell'agosto 2006 lo scalo italiano fu spostato ad Ancona e un mese pi\u00f9 tardi la \"Ariadne Palace\" fu venduta alla Moby Lines, con consegna prevista a dicembre.\nTerminati a fine novembre i servizi per Minoan Lines, a dicembre la nave prese il nome di \"Moby Tommy\", venendo sottoposta nei primi mesi del 2007 a dei lavori di ristrutturazione degli interni a Genova. A maggio 2007 la nave entr\u00f2 in servizio per Moby tra Olbia e Piombino dove rimase anche le estati successive fino al settembre 2013.\nNella primavera 2012 la nave fu noleggiata brevemente alla TTT Lines, tornando in servizio in estate per Moby sulla Civitavecchia - Olbia in coppia con Moby Aki (gi\u00e0 da tempo in servizio sulla linea) e sulla Piombino-Olbia. Posta in disarmo a settembre, la \"Moby Tommy\" avrebbe dovuto essere noleggiata a Tirrenia in sostituzione della \"Toscana\", venduta ad Adria Ferries. Il noleggio, per\u00f2, non si concretizz\u00f2, come non ebbe frutto una trattativa con la compagnia francese SNCM. La \"Moby Tommy\" rimase quindi in disarmo fino al gennaio 2013, quando rientr\u00f2 in servizio tra Livorno e Olbia per gestire il grande carico di semirimorchi da imbarcare dovuti alla dismissione delle navi merci della societ\u00e0 Armamento Sardo; nell'estate 2013 torna a collegare Piombino a Olbia. Nel fine maggio del 2014 la nave affianca nuovamente la \"Moby Aki\", sulla Civitavecchia - Olbia con due corse giornaliere; il 14 settembre dello stesso anno viene spostata sulla Livorno - Olbia ove, ancora una volta, gestisce l'usuale servizio per semi-rimorchi. Nella stagione estiva 2016 opera in assieme alla \"Janas\" della Tirrenia sulla Genova - Olbia e, sempre in estate, di nuovo in coppia con la \"Moby Aki\" sulla Civitavecchia-Olbia.\nNell'estate 2017 opera singolarmente sulla Civitavecchia-Olbia per conto di Tirrenia, compagnia acquistata da Moby un anno prima. Nella stagione estiva 2018, sempre per conto di Tirrenia, opera sulla Civitacecchia-Olbia in coppia con \"Moby Dada\".\nNella stagione invernale 2019-2020 entrer\u00e0 in servizio nuovamente per la Moby Lines sulla rotta Livorno-Olbia insieme alla \"Moby Drea\", sostituendo \"Moby Aki\" e \"Moby Wonder\" che sono in attesa di essere vendute. La mancata trattativa riguardo alla vendita di queste ultime fa s\u00ec che \"Moby Tommy\" rientri in servizio per Tirrenia, che la impiega sulla linea Civitavecchia-Cagliari.\nDal 18 aprile al 15 maggio 2020 ha sostituito il traghetto Raffaele Rubattino sulla tratta Palermo - Napoli.Nell'estate 2020 opera sulle rotte Livorno-Olbia,Civitavecchia-Olbia,e ritorna in servizio dopo 7 anni sulla Piombino-Olbia. Nella stagione invernale dall'ottobre 2020 ha operato sulla Napoli - Palermo in sostituzione di Raffaele Rubattino in manutenzione ordinaria a Messina. Nel novembre 2020 torna sulla Civitavecchia - Olbia fino al 29 Dicembre 2020 dove entra nella Civitavecchia - Arbatax - Cagliari in sostituzione di Moby Corse che va sulla Napoli - Cagliari - Palermo in sostituzione di Ariadne che termina il noleggio per Tirrenia CIN e torna in Grecia.\nDal gennaio 2021 prende servizio sulla Genova - Porto Torres prima in coppia con Janas e poi con Bithia.\nDa maggio 2021 torna sulla Civitavecchia - Olbia prima in coppia con \"Nuraghes\" e poi con \"Bithia\"."}
{"id": "1186248", "revid": "1833487", "url": "https://it.wikipedia.org/wiki?curid=1186248", "title": "Curre curre guagli\u00f3", "text": "Curre curre guagli\u00f3 (1993) \u00e8 l'album d'esordio dei 99 Posse. La traccia che d\u00e0 il titolo al disco verr\u00e0 inserita da Gabriele Salvatores nella colonna sonora del film Sud. Ci\u00f2 frutter\u00e0 all'album la vittoria alla Targa Tenco come migliore opera dialettale e al Premio Ciak come migliore colonna sonora.\nDescrizione.\nAll'interno prevalgono i temi militanti trattati a volte con rabbia (\"Rigurgito antifascista\", \"Rappresaglia\", \"Odio\") a volte con ironia (\"O' documento\", \"Ripetutamente\").\nAll'album partecipano artisti dell\"'underground\" napoletano e non solo come Speaker Cenzou, RadioGladio, Suoni Mud\u00f9, Daniele Sepe e Bisca, con i quali i 99 Posse cominceranno un importante sodalizio artistico.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\", alla posizione numero 49.\nIl testo della canzone \"Curre curre guagli\u00f2\" \u00e8 stato inserito in una antologia della letteratura italiana per scuole superiori, \"Le basi della letteratura\" di Bruno Mondadori Editore, pubblicato nel 2013. In un'intervista, Zul\u00f9 si \u00e8 mostrato soddisfatto dell'inserimento di un proprio testo in un libro scolastico, nonostante alcune strofe siano state censurate."}
{"id": "1186249", "revid": "486946", "url": "https://it.wikipedia.org/wiki?curid=1186249", "title": "Atanatar I", "text": ""}
{"id": "1186252", "revid": "729019", "url": "https://it.wikipedia.org/wiki?curid=1186252", "title": "Battaglia di Suomussalmi", "text": "La battaglia di Suomussalmi, fu combattuta tra Finlandia e Unione Sovietica durante la guerra d'inverno nel periodo compreso tra il 30 novembre 1939 e l'8 gennaio 1940. La battaglia fu parte di uno scontro pi\u00f9 ampio che si svolse in due fasi: la prima fu combattuta nel villaggio finlandese di Suomussalmi e la seconda sulla strada per Suomussalmi che passava attraverso il villaggio di Raate (battaglia della strada di Raate). La battaglia termin\u00f2 con una vittoria delle truppe finlandesi su quelle sovietiche.\nAntefatti.\nLa Germania nazista e l'Unione Sovietica firmarono il 23 agosto del 1939 un patto di non aggressione, il cosiddetto patto Molotov-Ribbentrop. Il trattato includeva una clausola segreta sulla \"spartizione\" dell'Europa centro-orientale in zone d'influenza tra le due potenze. La Finlandia era assegnata alla sfera di influenza sovietica. Tuttavia, mentre da un lato i sovietici continuarono a rifornire scrupolosamente la Germania di materie prime secondo quanto stabilito dal patto, dall'altro cercarono di attestarsi su posizioni strategiche pi\u00f9 sicure, essendo Stalin convinto che la Germania, una volta terminato il conflitto che la opponeva alle potenze occidentali, avrebbe scatenato la guerra contro l'URSS, avendo quindi ben chiaro il carattere meramente strumentale, per entrambe le nazioni, del trattato: si trattava in sostanza di guadagnare tempo prima dell'inevitabile scontro.\nRientravano in questa prospettiva le richieste che, ai primi di ottobre del 1939 (dopo averne gi\u00e0 formulate nel marzo precedente), l'Unione Sovietica present\u00f2 alla Finlandia. Le richieste comprendevano rettifiche alla linea di frontiera lungo l'Istmo di Carelia, la cessione di alcune isole nel Golfo di Finlandia e la parte occidentale della Penisola dei Pescatori sul Mare di Barents, all'imbocco dell'estuario del fiume Kola su cui sorge l'importante porto di Murmansk, offrendo in cambio territori di maggiore superficie nella Carelia orientale, a nord del Lago Ladoga. Inoltre venne richiesto un patto militare di mutua assistenza, lo smantellamento delle fortificazioni finlandesi (Linea Mannerheim) sull'istmo di Carelia, in cambio di un'analoga azione sovietica, e l'affitto di una base navale sul promontorio di Hanko, all'imbocco del Golfo di Finlandia. In totale 2761\u00a0km2 di suolo finnico, in cambio del quale Stalin era pronto a cedere 5529\u00a0km2 di territorio sovietico nella Carelia orientale, a nord del lago Ladoga. Dal punto di vista sovietico le richieste erano giustificate dalla necessit\u00e0 di creare un sistema difensivo che proteggesse Leningrado, seconda citt\u00e0 dell'Unione Sovietica, in caso di guerra con la Germania.\nLe richieste sovietiche si scontrarono con l'acceso patriottismo del popolo finlandese e con il timore di condividere la sorte toccata alle Repubbliche Baltiche, costrette ad accettare la presenza delle forze armate sovietiche sul proprio territorio, per cui, nonostante le divisioni all'interno del governo finlandese, vennero respinte. Successivamente i sovietici avanzarono richieste meno gravose e anche la delegazione finlandese, guidata da Juho Kusti Paasikivi, si mostr\u00f2 disposta a maggiori concessioni, ma, nella sostanza, ci\u00f2 che la Finlandia era disposta a concedere era meno del minimo di ci\u00f2 che Stalin si aspettava di ottenere, per cui, mentre si intensificavano gli incidenti di frontiera, le trattative arrivarono ad un punto morto.\nAlle 6,15 del 30 novembre 1939 l'Unione Sovietica attacc\u00f2 la Finlandia allo scopo di ottenere per via militare ci\u00f2 che non era riuscita ad ottenere per via diplomatica. Il pretesto per la guerra fu un incidente di frontiera, il cosiddetto incidente di Mainila, un villaggio nel quale alcuni soldati russi furono uccisi da colpi di artiglieria, sparati dai finlandesi secondo i sovietici, dai sovietici secondo i finlandesi.\nLa battaglia.\nUno degli elementi chiave della strategia sovietica nell'attacco alla Finlandia, era una rapida azione dalla Carelia sovietica verso il Golfo di Botnia, in modo da tagliare in due la Finlandia per impedire sia che le potessero giungere i rifornimenti via terra attraverso la frontiera con la Svezia e sia il paventato intervento delle truppe delle potenze occidentali. Alla 9\u00aa armata di Michail Pavlovi\u010d Duchanov, fu affidato il compito di marciare su Kemi e Oulu, all'estremit\u00e0 settentrionale del Golfo di Botnia, allo scopo di realizzare questo piano strategico. Per raggiungere l'obiettivo furono organizzate due azioni indipendenti. A nord, la 122\u00aa divisione doveva raggiungere Kemi marciando verso Rovaniemi, capitale della Lapponia finlandese, lungo la strada che correva attraverso il villaggio di Salla e lo snodo ferroviario di Kemij\u00e4rvi.\nMentre pi\u00f9 a sud, la forza principale di Duchanov doveva raggiungere Oulu, avanzando verso l'interno della Finlandia su tre colonne. A tale scopo due reggimenti della 163\u00aa divisione di fanteria, l'81\u00b0 e il 662\u00b0, mossero lungo la strada di Juntusranta; un terzo reggimento, il 759\u00b0, avanz\u00f2 verso ovest per la strada di Raate, circa 50\u00a0km pi\u00f9 a sud della strada di Juntusranta, e una terza colonna, formata da elementi della 54\u00aa divisione di montagna di base a Repola, avanz\u00f2 verso nord-ovest lungo la strada per il villaggio di Kuhmo. Le tre colonne erano separate l'una dall'altra da decine di kilometri di terreno fitto di boschi e laghi, gi\u00e0 coperto di neve e impraticabile ai mezzi meccanici. Le diverse forze non avevano alcuna possibilit\u00e0 di cooperare fra di loro, potevano muoversi solo in lunghe file seguendo il percorso delle strade, non potevano raggrupparsi, per meglio organizzare la difesa o l'attacco, ed erano prive di adeguato equipaggiamento e vestiario per affrontare le rigide temperature dell'inverno a quelle latitudini.\nIntanto, sulla strada di Raate, la 44\u00aa divisione ucraina di fanteria motorizzata era in attesa di intervenire in supporto dell'avanzata. Raggiunta Palovaara, il 666\u00ba e l'81\u00ba reggimento si separarono. Mentre l'81\u00b0 avanz\u00f2 verso sud in direzione di Suomussalmi, il 662\u00b0 fu inviato a nord per sviluppare una manovra di aggiramento ma, bloccato alle strettoie di Piispaj\u00e4rvi dal 16\u00ba battaglione di fanteria finlandese, spese due giorni cercando di forzare le difese finlandesi. L'arrivo di rinforzi (il 6\u00ba battaglione di fanteria in bicicletta e il 65\u00ba battaglione di fanteria) consent\u00ec, l'8 dicembre, ai finlandesi di passare al contrattacco costringendo i sovietici a ritirarsi. Nel frattempo, l'81\u00ba e il 759\u00ba reggimento sovietici si erano riuniti e avevano catturato, alla sera del 9 dicembre, il villaggio di Suomussalmi, abbandonato e dato alle fiamme dai finlandesi.\nLe truppe finlandesi disponibili il 9 dicembre nell'area di Suomussalmi per contrastare l'offensiva sovietica totalizzavano circa 5.000 uomini al comando del colonnello Hjalmar Siilasvuo. In inferiorit\u00e0 numerica, Siilasvuo decise di separare le due divisioni sovietiche e ingaggiarle separatamente. L'11 dicembre i finlandesi occuparono la strada di Raate, stabilendo una posizione difensiva per bloccare l'avanzata della 44\u00aa divisione, e due giorni dopo attaccarono le posizioni della 163\u00aa divisione a Suomussalmi e sulla strada di Juntisranta. I soldati sovietici, tagliati fuori dalle proprie vie di comunicazione, a corto di rifornimenti ed ancora nelle uniformi estive, si rifugiarono fra le rovine del villaggio per sfuggire alle basse temperature ed organizzare la difesa. Fra il 13 e il 16 dicembre, i finlandesi condussero una nutrita serie di attacchi contro le difese sovietiche, ma, a dispetto delle critiche condizioni in cui si trovavano, i sovietici riuscirono a respingerli. Siilasvuo fu costretto a interrompere l'attacco a causa delle pesanti perdite subite. Il 22 dicembre il generale Duchanov fu sostituito dal generale Vasilij Ivanovi\u010d \u010cujkov e due giorni dopo i sovietici contrattaccarono, senza successo, nel tentativo di rompere l'accerchiamento.\nCon l'arrivo di nuovi reparti di fanteria ed artiglieria, le forze finlandesi furono riorganizzate come 9\u00aa divisione con una forza di circa 11.500 uomini e, il 27 dicembre, Siilasvuo pot\u00e9 lanciare l'attacco decisivo contro la 163\u00aa divisione riuscendo a penetrare nelle difese sovietiche. I soldati sovietici furono costretti ad arretrare in una situazione di panico generale e il giorno dopo i sopravvissuti si ritirarono in disordine verso la frontiera con la protezione dei carri armati rimasti e la copertura dell'aviazione. Il 662\u00ba reggimento, abbandonato a se stesso sulla strada di Juntusranta dopo il ritiro del grosso delle forze sovietiche, sub\u00ec una pesante sconfitta. Il comandante Sharov e il commissario politico Podhomutov abbandonarono i loro soldati fuggendo verso Juntusranta attraverso la foresta. Arrestati, furono processati e fucilati di fronte ai resti delle loro truppe\nDopo la fine della battaglia a Suomussalmi, Siilasvuo, con una complessa serie di operazioni che videro anche la creazione di una strada parallelamente alle linee sovietiche attraverso la foresta innevata per poter trasportare gli equipaggiamenti pesanti, nella battaglia della strada di Raate, dapprima spezz\u00f2 la lunga colonna della 44\u00aa divisione in pi\u00f9 tronconi e quindi procedette alla loro distruzione. Successivamente Siilasvuo diresse le sue forze verso sud, dove la 54\u00aa divisione di montagna, sebbene allungata lungo la strada di Kuhmo, si era preparata alla difesa trincerandosi nel terreno. Il 28 gennaio i finlandesi attaccarono bloccando la via della ritirata ai sovietici e frazionando la divisione in tre tronconi; tuttavia, questa volta, Siilasvuo non riusc\u00ec a ripetere il successo di Suomussalmi e i sovietici, grazie anche ai rifornimenti aerei, riuscirono a resistere agli attacchi finlandesi fino alla fine della guerra.\nConseguenze.\nLe perdite finlandesi nella duplice battaglia ammontarono, secondo i dati ufficiali finnici, a 900 morti e 1770 feriti. I dati relativi al numero delle vittime sovietiche divergono a seconda della fonte. Nelle fonti finlandesi si varia fra 13.000 e 27.500 morti. I rapporti dell'Armata Rossa, stilati dopo la guerra, indicano informazioni precise solo per la 44\u00aa divisione. Questi dati danno le perdite sovietiche al 7 gennaio a 1001 morti, 1430 feriti, 2243 dispersi e 82 morti per congelamento. Le perdite totali delle due divisioni, a Suomussalmi e sulla strada di Raate, dovrebbero essere state di circa 8.500 morti, 5.000 dispersi e 32.500 feriti.\nLa vittoria a Suomussalmi e quella sulla strada di Raate, con la distruzione della 44\u00aa divisione, un reparto di \u00e9lite dell'Armata Rossa, ebbe grande importanza per la Finlandia e un grande risalto internazionale. Risollev\u00f2 il morale dell'esercito, rafforz\u00f2 il \"fronte interno\" e pose fine ad ogni ulteriore tentativo sovietico nella Finlandia settentrionale. La notizia della vittoria finlandese divenne il titolo di prima pagina dei maggiori quotidiani mondiali. Le foto della strada di Raate, con le lunghe file dei veicoli sovietici distrutti o abbandonati, la marcia dei prigionieri e i corpi dei soldati russi abbandonati nella neve, fecero il giro del mondo diventando il simbolo della guerra e della disfatta sovietica, e infliggendo un duro colpo all'immagine e alla reputazione dell'Armata Rossa.\nLa vittoria di Suomussalmi, insieme a quella di Tolvaj\u00e4rvi, port\u00f2 l'opinione pubblica finlandese a credere alla possibilit\u00e0 che la Finlandia potesse vincere la guerra. Alcuni giornali finlandesi si spinsero a prevedere che le sconfitte subite dall'Armata Rossa sul fronte settentrionale avrebbero portato al crollo dell'Unione Sovietica. Dal punto di vista strategico, la vittoria riportata dai finlandesi ebbe effetti poco importanti sull'andamento generale della guerra. Infatti, anche se aveva portato alla distruzione di due divisioni di fanteria sovietiche e aveva allontanato la minaccia sovietica dalla Finlandia settentrionale, aveva nel contempo costretto il maresciallo Mannerheim, comandante supremo delle forze armate finlandesi, a spostare a nord quasi tutte le sue riserve, indebolendo cos\u00ec le posizioni finniche sul fronte strategicamente molto pi\u00f9 importante dell'Istmo di Carelia. Il capo della delegazione finlandese nei negoziati con l'Unione Sovietica, Juho Kusti Paasikivi, riassunse il significato dei risultati conseguiti dall'esercito finlandese nel nord del paese con queste parole:"}
{"id": "1186253", "revid": "287204", "url": "https://it.wikipedia.org/wiki?curid=1186253", "title": "Stazione antartica polacca Henryk Arctowski", "text": "La stazione antartica polacca Henryk Arctowski (in polacco \"polska Stacja Antarktyczna im. Henryka Arctowskiego\") \u00e8 una stazione di ricerca scientifica localizzata ad una latitudine di 62\u00b009'45\" sud e 58\u00b027'45\" ovest sull'Isola di re Giorgio (arcipelago delle Shetland meridionali al largo delle coste dell'Antartide.\nStoria.\nLa stazione \u00e8 stata inaugurata il 26 febbraio del 1977 ed \u00e8 gestita dall'accademia delle scienze polacca. Una serra fornisce verdura fresca. I suoi principali oggetti di ricerca spaziano tra la biologia marina, l'oceanografia, la geologia, la geomorfologia, la glaciologia, la meteorologia, la climatologia, la sismologia, il magnetismo e l'ecologia.\nIntitolata a Henryk Arctowski (1871-1958), meteorologo che accompagn\u00f2 l'esploratore belga Adrien de Gerlache nella spedizione Belgica negli anni 1897-1899. Durante la prima spedizione invernale in Antartide, Arctowki ebbe l'intuizione che il vento pu\u00f2 incrementare sensibilmente i danni del freddo al fisico umano.\nData la sua semplice accessibilit\u00e0 lo \"staff\" polacco \u00e8 particolarmente amichevole con i turisti. La base \u00e8 una delle pi\u00f9 visitate in Antartide. Nei pressi della base \u00e8 facile imbattersi in ossa di balena, residuo di quando l'area era utilizzata per lavorare i cetacei catturati nelle vicinanze.\nLa stazione si trova inoltre vicina a colonie di tre diversi tipi di pinguini: Adelies, antarctica e Papua ed \u00e8 stata nominata come sito di speciale interesse scientifico (\"Special Scientific Interest\") ai sensi del trattato antartico."}
{"id": "1186255", "revid": "146644", "url": "https://it.wikipedia.org/wiki?curid=1186255", "title": "Base Arctowski", "text": ""}
{"id": "1186257", "revid": "1318658", "url": "https://it.wikipedia.org/wiki?curid=1186257", "title": "Funzione di acidit\u00e0", "text": "Una funzione di acidit\u00e0 \u00e8 una qualsiasi funzione che permette di misurare l'acidit\u00e0 di un sistema solvente, solitamente espressa in termini della sua capacit\u00e0 di donare protoni ad un soluto o di accettare protoni da questo (\"acido di Br\u00f8nsted\"). \nLa \"scala pH\" \u00e8 la pi\u00f9 comune \"funzione di acidit\u00e0\" utilizzata, ideale per le soluzioni diluite in acqua; altre funzioni di acidit\u00e0 invece sono state proposte per ambienti differenti: la pi\u00f9 importante \u00e8 la \"funzione di acidit\u00e0 di Hammett\", \"H\"0, per gli acidi forti e la sua versione modificata \"H\"\u2212 per le basi forti. Il termine \"funzione di acidit\u00e0\" quindi \u00e8 utilizzato anche al posto del meno comune funzione di alcalinit\u00e0 (o basicit\u00e0)."}
{"id": "1186259", "revid": "22356", "url": "https://it.wikipedia.org/wiki?curid=1186259", "title": "Lamprede", "text": ""}
{"id": "1186260", "revid": "486946", "url": "https://it.wikipedia.org/wiki?curid=1186260", "title": "Siriondil", "text": ""}
{"id": "1186262", "revid": "1819104", "url": "https://it.wikipedia.org/wiki?curid=1186262", "title": "Personaggi di Ed, Edd &amp; Eddy", "text": "Nella serie televisiva \"Ed, Edd &amp; Eddy\" compaiono dodici personaggi: i protagonisti Ed, Edd e Eddy e gli altri ragazzi del quartiere: Kevin, Jonnino, Jimmy, Ralf, Nazz, Sarah e le tre sorelle Panzer. Ai dodici personaggi va anche aggiunto l'amico immaginario di Jonnino, una tavola di legno con una faccia stilizzata disegnata sopra chiamata Tavoletta, mentre nel della serie appare anche un nuovo personaggio: il fratello di Eddy.\nProtagonisti.\nEd.\nEdward Orazio, detto Ed, \u00e8 un ragazzino alto e ottuso che solitamente riveste la parte del braccio del trio. Indossa sempre una giacca verde sopra una vecchia maglia a righe rosse e bianche, e dei calzoni blu nelle cui tasche tiene di solito svariati oggetti. Porta i capelli tagliati corti a spazzola e nelle puntate in cui sfoggia una pettinatura pi\u00f9 elegante si rivelano essere color carota, come visto nell'episodio \"Un lavoro per Ed\". \u00c8 chiamato spesso \"Bitorzolo\" (\"Lumpy\" in originale, letteralmente \"bitorzoloso\") o \"Monosopracciglio\" (\"Monobrow\") da Eddy, infatti alcune volte Ed viene preso in giro per il suo unico sopracciglio. Inoltre ha una scarsa igiene personale causata da una tremenda fobia per il sapone e ci\u00f2 che \u00e8 pulito, e la sua camera \u00e8 quindi perennemente in disordine e sporca; \u00e8 plausibile che si lavi in una vasca piena di salsa/intingolo come visto nell'episodio \"Il gioco delle parti\". Ed possiede una forza fisica talmente sovrumana che gli consente di sollevare con un minimo sforzo oggetti molto pesanti (e durante alcune scene nonsense intere case). A questa sua potenza fisica si accompagna per\u00f2 una bassa capacit\u00e0 intellettiva: \u00e8 difatti molto lento di comprendonio, estremamente ingenuo, infantile, molto immaturo, pigro, goffo e impacciato, commette continui sbagli e pi\u00f9 volte viene accennato un suo probabile analfabetismo; malgrado ci\u00f2 paradossalmente in un episodio riesce a battere Edd alla gara di spelling grazie alle sue passioni. Talvolta, in casi estremamente rari, lo si \u00e8 visto comunque dare idee e consigli o anche solo fare osservazioni piuttosto scaltre a Eddy e Edd (tra lo stupore dei due). Ha anche un amico immaginario, Jib, che viene \"presentato\" nella puntata \"L'amico invisibile\": nessuno lo vede o perch\u00e9 Ed lo immagina o perch\u00e9 sarebbe egli stesso invisibile. Ed \u00e8 inoltre un appassionato di film horror splatter di serie B e di death metal. Ha circa undici anni, la stessa et\u00e0 di Edd. \nUna sua caratteristica \u00e8 la sua estrema generosit\u00e0, che pi\u00f9 di una volta viene contrapposta alla cupidigia di Eddy. \u00c8 altruista, amante del divertimento e sempre allegro, socievole, schietto e sensibile ma risulta poco gradito ai ragazzi del quartiere per la sua amicizia con il mal sopportato Eddy. L'unica persona che Ed teme, nonostante sia forte quanto lei, \u00e8 la sorella minore Sarah, che esercita su di lui un continuo controllo grazie alla sua posizione di secondogenita. Talvolta tuttavia il ragazzo \u00e8 risultato essere bene in grado di impaurire persino la sorella: infatti, con un fastidio minimo quale quello di un sassolino nella scarpa Ed pu\u00f2 diventare una persona scontrosa, irascibile e molto pericolosa che sfoga tutta la sua forza e la sua rabbia distruttiva su chiunque gli dia fastidio, compresi i suoi migliori amici, oltre che sull'ambiente circostante.\nAdora l'intingolo, le galline, i Chunky Puffs (una marca fittizia di cereali) e la crosta del budino. Da come si evince in un episodio, vorrebbe fare l'ufologo e realizzare un programma per discutere dei film sugli alieni. Il secondo nome di Ed \u00e8 Orazio, che viene scoperto nell'episodio \"Un sorriso per Ed\", mentre nella puntata \"Un lavoro per Ed\" si scopre che odia il semolino biologico. Come Eddy, Ed va molto male a scuola e nell'episodio \"Missione Ed-Possible\" si vede la sua pagella con tutte insufficienze.\nDurante la serie, si rivelano tre suoi alter ego:\nDoppiato da: Matt Hill; Edoardo Nevola\nEdd.\nEdward Marion, chiamato costantemente Doppia D (\"Double D\" in originale) a causa del suo nome, \u00e8 un ragazzino diligente, ordinato e leale, molto intelligente, di buon cuore e assennato che riveste il ruolo del cervello del trio degli Ed. Tuttavia, \u00e8 anche molto timido, debole sia caratterialmente che fisicamente e talvolta ingenuo. Di statura media, veste sempre con una maglietta rossa-arancione e dei pantaloncini viola, con i calzini tirati fino al ginocchio, ed \u00e8 contraddistinto dal suo toque nero dal quale spuntano pochi capelli neri, che gli ricopre tutta la testa e che il ragazzo non toglie e non vuole togliersi mai. Per via del suo cappello \u00e8 a volte chiamato \"Testa di calzino\" (Sockhead) da Eddy. Talvolta indossa una cravatta gialla a quadri verdi. Ha circa undici anni, la stessa et\u00e0 di Ed. \nIn contrapposizione al goffo Ed, Edd \u00e8 un tipo molto arguto, sveglio e intelligente ma ha scarsa forza fisica, presentando notevoli difficolt\u00e0 a sollevare oggetti anche poco pesanti, ed \u00e8 molto imbranato quando si trova di fronte a situazioni che lo mettono a disagio. Spesso \u00e8 considerato da Eddy il pi\u00f9 colto, sfaticato ed insopportabile del trio. Odia gli sport a causa di un incidente giovanile, probabilmente nel dodgeball, sport del quale era tra l'altro il vanto della scuola, ma quando \u00e8 costretto a doverne praticare uno si dimostra discretamente bravo. Molto prudente, possiede una precisione rigorosa e talvolta maniacale nelle sue attivit\u00e0 quotidiane. La sua camera, in cui ogni singolo oggetto \u00e8 contraddistinto da una targhetta esplicativa, \u00e8 perennemente in ordine e pulita. Lo stesso Edd \u00e8 sempre molto pulito e quasi ossessivo anche nell'igiene. Come visto in pi\u00f9 situazioni, Edd \u00e8 un vero virtuoso della \"chitarra hawaiana\", ovvero la console steel guitar, anche se la sua abilit\u00e0 \u00e8 inversamente proporzionale alla sua passione nel suonarlo, considerandolo uno strumento dal suono fastidioso.\nHa un carattere abbastanza insicuro che viene spesso sopraffatto dall'esuberanza di Eddy e rappresenta anche l'anima critica del trio, venendo per\u00f2 sempre coinvolto negli infelici finali delle disavventure del gruppo a causa della sua indole mite e remissiva. Sembra risultare il pi\u00f9 gradito degli Ed ai ragazzi del quartiere (probabilmente grazie al fatto che permette di far copiare ogni compito, a Ralf e Kevin in primis, e che dispensa spesso ottimi consigli, frutto del suo buon senso). In \"I vostri Ed\" viene fuori che il suo secondo nome \u00e8 Marion, un nome da ragazza e, da quanto si scopre, lo stesso della zia di Nazz.\nNonostante la sua timidezza \u00e8 il personaggio che ha avuto pi\u00f9 interazioni amorose nel corso della serie. I genitori di Edd sono come il figlio: ossessionati dalla pulizia e maniacali all'inverosimile. Grazie al suo quoziente d'intelligenza molto alto riesce ad esaminare con accuratezza qualsiasi ambiente. Inventore in erba, progetta e costruisce i vari congegni, spesso con cartone e oggetti d'altro uso comune, con i quali Eddy vuole far soldi per le \"spaccamascella\", come una macchina spara giornali, uno zaino a razzo, occhiali che captano raggi termici, un campo da mini-golf e molto altro ancora.\nEdd, come visto durante la serie, possiede alcuni alter ego:\nDoppiato da: Samuel Vincent; Fabrizio Vidale (stagione 1), Luigi Rosa (stagioni 2-6 e film)\nEddy.\nEdward Skipper, detto Eddy, \u00e8 un ragazzino esuberante, burlone, pigro, cinico, arrogante, vanitoso e molto irascibile. Ricopre il ruolo di capo del trio. Basso di statura, difetto che viene sempre esasperato portandolo a essere affetto da una sorta di complesso di Napoleone, con pochi capelli neri, veste sempre con una maglia a maniche corte gialla, con una riga rossa laterale e calzoni azzurri simili a jeans, sui quali ha agganciata una catenella.\nLa caratteristica principale di Eddy \u00e8 la sua cupidigia che lo spinge a servirsi della forza di Ed e dell'acume di Edd per elaborare piccole truffe ai danni dei ragazzi del vicinato, mirate a guadagnare i 25 cent necessari per l'acquisto di una prelibata \"spaccamascella\". Tali truffe per\u00f2 si risolvono quasi sempre con fallimenti e figure infelici per lui e i suoi compari. Nel film per\u00f2 capir\u00e0 i suoi errori e riuscir\u00e0 nel finale ad essere ammesso nel gruppo dei ragazzi, insieme agli altri due Ed. Il suo nome viene spesso associato alla figura del suo fratello maggiore, mai comparso nella serie, che pare essere molto rispettata e temuta. Prova una profonda antipatia, che viene ricambiata, per Kevin, essendo questi un vincente agli occhi dei ragazzi del quartiere. A causa del suo carattere pomposo infatti quasi nessuno lo apprezza, nonostante in un episodio si scopre addirittura che i suoi antenati fondarono Peach Creek.\nEddy ha molti punti deboli ma il principale \u00e8 quello di non avere molti polli da imbrogliare, cosa che gli provoca a volte l'isteria. In questo stato \u00e8 incapace di riconoscere cose e persone e una volta viene indotto perfino a mangiare un idrante credendolo una caramella: l'unica cosa che pu\u00f2 fermare i suoi sbalzi di pazzia sono i soldi. Altro punto debole di Eddy \u00e8 il suo orgoglio che lo induce a farsi manipolare con facilit\u00e0, come quando in \"I vostri Ed\" viene sfruttato da Kevin sotto la minaccia di rivelare a tutti il suo secondo nome (ritenuto eccessivamente imbarazzante). Il punto forte di Eddy \u00e8 il denaro, da cui trae grande forza e incredibile determinazione: il suo spiccato senso degli affari gli permette di elaborare sempre truffe molto fantasiose ed articolate, ma in certe occasioni la sua brama sconfinata per i soldi gli fa compiere atti sconsiderati, spingendolo a credere a tutto quello che gli viene detto fintanto che ci siano di mezzo ipotetici guadagni imminenti. Ha un certo amore per il senso estetico, infatti per sembrare un tipo popolare ha arredato la sua camera con vari mobili ed oggetti dal \"design\" accattivante. I suoi due idoli sono Tom Jones e Barry White. \nNella puntata \"I vostri Ed\" (Your Ed Here) si scopre che ha dodici anni e che il suo secondo nome \u00e8 Skipper. Al ragazzo cade infatti il portafoglio e quando Kevin lo apre, si vede la sua carta di identit\u00e0; ci sono parecchie scritte fra cui \"AGE: 12\". Il suo secondo nome sar\u00e0 il suo tormento nell'episodio in quanto Kevin minaccer\u00e0 continuamente di rivelarlo a tutti a meno che Eddy non gli ubbidisca ciecamente. \u00c8 fissato con l'idea del \"supermacho\" cercando sempre di diventare un ragazzo \"fico e rispettato da tutti\", come quando in \"Ti suono se non suoni\" (A Pain In The Ed) si appiccica pezzi di tappeto sulle ascelle facendo credere di avere i peli, oppure nell'episodio \"Il supermacho\" (Over Your Ed) trasforma Ed in un ragazzo carismatico per fare successo utilizzandolo come divo. I genitori di Eddy vengono nominati spesso e negli episodi \"Missione Ed-Possible\" (Mission Ed-Possible) e \"Un sorriso per Ed\" (Smile for the Ed) si vedono le loro braccia; nel secondo inoltre Eddy imita la voce di sua madre mentre spiegava che se avesse fatto una bella foto di classe gli avrebbe dato le chiavi della camera di suo fratello.\nDurante la serie vengono mostrati parecchi suoi alter ego:\nNelle scene finali del film, dopo la sconfitta di suo fratello, Eddy, diventato triste, seriamente e vergognosamente malinconico, si rivela una buona persona, finalmente pentito di tutti i suoi imbrogli e raccontando a tutti che il suo comportamento era solo un tentativo di scampare ai soprusi del fratello maggiore e di farsi apprezzare dai ragazzi del quartiere. In seguito alla confessione, insieme a Ed e Edd, diventa un ragazzo pi\u00f9 allegro e viene perdonato da tutti gli altri, entrando finalmente a far parte del gruppo del quartiere. \nDoppiato da: Tony Sampson; Roberto Draghetti\nPersonaggi secondari.\nKevin.\nKevin \u00e8 un ragazzino vestito con un berretto rosso dal quale spunta un ciuffetto di capelli fulvi, pantaloncini neri e maglia verde. Di carattere solitamente crudele, superbo ed esibizionista, \u00e8 un ragazzo serio e sicuro di s\u00e9, seppur arrogante e a volte addirittura cinico, oltre che il leader del gruppo dei ragazzi del quartiere. Trascorre le sue giornate girovagando per il circondario con la sua bicicletta, spesso cercando di attirare l'attenzione di Nazz, o pi\u00f9 di rado con uno skateboard o uno snowboard. Si comporta a volte come un bullo e apostrofa spesso gli Ed con termini dispregiativi, tuttavia in molte occasioni \u00e8 il trio degli Ed che gli provoca dei guai senza che questi avesse fatto niente di male. L'unica persona del quale sembra avere un certo rispetto \u00e8 Ralf, che a modo suo considera un compare, ma non manca spesso di riconoscere le abilit\u00e0 intellettive di Edd, cui spesso si rivolge per copiare i compiti o avere consigli vari, e quelle nello sport di Ed. Teme pi\u00f9 di tutti, ad eccezione del trio, le sorelle Panzer. In particolare prova una profonda antipatia, che viene ricambiata, per Eddy: la loro inimicizia dura dai primi episodi e i due non perdono occasione per umiliarsi a vicenda, venendo spesso alle mani. Nel film, dopo che Ed manda al tappeto il fratello di Eddy, la rivalit\u00e0 tra i due scompare. A Kevin piace Nazz e negli episodi generalmente sono sempre vicini, mentre lui cerca di abbordarla.\nAbile negli sport, forma con gli Ed, Ralf e Jonnino la squadra di pallacanestro e football americano dei Peach Creek Cobblers. In un'occasione \u00e8 stato picchiato da Ed e in un'altra addirittura da Jimmy. In tutta la serie ha realizzato tre truffe. In \"Questo non ferir\u00e0 un Ed\" si scopre che \u00e8 aicmofobico (ha la fobia degli aghi) e quindi va nel panico qualora debba fare una vaccinazione, ma grazie ai tormenti continui di Eddy la paura alla fine gli svanisce. Ha una zia che si chiama Kathey mentre sua madre si chiama Danielle; entrambe non fanno mai la loro apparizione. \nDoppiato da: Kathleen Barr; Francesco Pezzulli (stagioni 1-5), Gianluca Crisafi (stagione 6 e film)\nJonnino.\nJonnino (\"Jonny 2x4\") \u00e8 un ragazzino che veste sempre con una maglietta bianca, jeans corti e sandali. Assume spesso atteggiamenti molto infantili (come per esempio leggere una favola della buonanotte a Tavoletta) che a volte possono sfociare in veri e propri squilibri mentali, ed \u00e8 molto curioso, allegro, estroverso e logorroico. Spesso inguaribilmente ingenuo, non poche volte \u00e8 l'unico che viene abbindolato fino in fondo nelle truffe degli Ed, ma nonostante questo \u00e8 il ragazzo di quartiere che pi\u00f9 volentieri sopporta il trio, non mostrando alcuna antipatia nei loro riguardi. L'aspetto che pi\u00f9 lo caratterizza \u00e8 la sua testa grossa e rasata, cosa che viene spesso utilizzata per vari tormentoni che ruotano intorno al personaggio e che viene sottolineata pi\u00f9 volte. Nonostante Jonnino faccia tecnicamente parte del gruppetto dei ragazzi del quartiere, quello a cui i tre Ed aspirano da sempre di entrare, a causa del suo carattere eccentrico e squilibrato trascorre molto tempo da solo con la presunta compagnia del suo amico immaginario, un'asse di legno con una faccia disegnata sopra da lui denominata Tavoletta. Fa parte assieme a Ralf e a Jimmy degli Urban Rangers. In un episodio viene rivelato che disprezza profondamente gli ambienti delle grandi citt\u00e0, additandoli come corrotti e sgradevoli, preferendo di gran lunga gli scenari quieti e tranquilli di periferia. Nella puntata \"Eddy la guida turistica\" (Postcards from the Ed), Eddy porta in giro i genitori di Tavoletta per Peach Creek, e per sbaglio li spezza; Edd sottolinea la difficolt\u00e0 con cui Jonnino, a causa del suo carattere strambo, affronta la cosa: \"Che succeder\u00e0 a Jonnino quando lo scoprir\u00e0? Gi\u00e0 i suoi legami con la realt\u00e0 sono molto labili!\"\nDurante la serie, Jonnino rivela due suoi alter ego: \nDoppiato da: David Paul Groove; Tatiana Dessi\nTavoletta.\nTavoletta (\"Plank\") \u00e8 il compagno di Jonnino. \u00c8 una semplice tavola di legno su cui sono disegnati due occhi e una bocca molto stilizzati. Sembrerebbe essere una parodia di Wilson. Nonostante non sia un vero e proprio personaggio, Jonnino non se ne separa mai, parlando spesso sotto presunto consiglio di Tavoletta, e sembra essere paradossalmente tenuto in grande considerazione dai ragazzi, che arrivano anche ad eleggerlo come re del quartiere in un'elezione contro Eddy. A causa di una scommessa fatta tra gli Ed, Jonnino, Kevin e Ralf nella quale bisognava allontanarsi dai propri vizi per un giorno intero, Jonnino fu separato da Tavoletta e appariva visibilmente spaesato, incapace persino di scegliere cosa mangiare per pranzo.\nJonnino sembra non essere consapevole del fatto che Tavoletta sia solo un amico immaginario: infatti in una puntata in cui gli viene chiesto da Eddy un consiglio da un \"esperto di amici immaginari\", il ragazzo risponde: \u00abNon so di cosa stiate parlando\u00bb, e quando qualcuno gli chiede una cosa a volte risponde cominciando la frase con \u00abTavoletta dice che...\u00bb come se questi parlasse veramente. Tavoletta sembra essere la mente di Jonnino, o almeno una parte, e spesso ha comportamenti umani, certe volte infatti riesce a muoversi, interagire con l'ambiente circostante e perfino ingannare gli Ed, ma non si sa se sia in realt\u00e0 Jonnino a spostarlo.\nTavoletta possiede due \"alter ego\" nel corso della serie, che gli vengono affibbiati da Jonnino:\nJimmy.\nJimmy \u00e8 un ragazzino che indossa sempre una maglia celeste e dei pantaloni bianchi, ha i capelli biondi chiari che gli formano un ciuffo ricciuto sulla testa e porta un vistoso apparecchio ortodontico dopo che Eddy gli ha spaccato i denti con un birillo spacciato per un vero cannolo siciliano, come visto in \"In qualsiasi modo tranne Ed\"; tale apparecchio viene spesso utilizzato per creare vari tormentoni e gag intorno al personaggio. \u00c8 un ragazzino eccessivamente sensibile, fragile e benvoluto con l'abitudine di parlare in modo molto plateale. Jimmy \u00e8 perennemente in compagnia della sua migliore amica Sarah, che presumibilmente gli fa da tata, nonostante i due siano quasi coetanei. Forse proprio perch\u00e9 la sua maggiore compagnia \u00e8 una ragazza, pi\u00f9 volte Jimmy assume comportamenti effeminati: gioca con le bambole, spesso porta i bigodini e ama raccogliere fiori; nonostante questo in realt\u00e0 si rivela essere pi\u00f9 furbo del previsto in quanto in \"L'allievo di Eddy\", Jimmy viene istruito come un pupillo da Eddy sull'economia e sugli imbrogli, diventando perfino pi\u00f9 abile dello stesso Eddy grazie a delle ottime trovate e alla sua buona reputazione fra i ragazzi del quartiere. \u00c8 talmente ingegnoso nell'escogitare piani fruttuosi che nell'episodio \"A corto di idee\", quando Eddy ha un blocco mentale, si rivolge a lui per farsi consigliare. Fa parte assieme a Ralf e a Jonnino degli Urban Rangers.\n\u00c8 il personaggio pi\u00f9 sfortunato della serie: quasi in ogni puntata si infortuna, magari a causa del suo essere molto maldestro, anche se a volte ingigantisce il dolore (perfino minimo) che un piccolo urto gli provoca, come visto in \"Manie di protagonismo\". A causa dei suoi capelli viene chiamato da Kevin \"Piumino\" (\"Fluffy\", letteralmente \"soffice\"). Altre volte Eddy lo chiama \"Ricciolino\", sempre per i suoi capelli. In alcuni episodi viene affidato a Ed per conto di Sarah. Nonostante sia tipicamente molto insicuro, suscettibile e facile da spaventare (anche a causa della sua giovane et\u00e0) Jimmy possiede un lato nascosto molto pi\u00f9 subdolo e machiavellico che in rare occasioni prende il sopravvento, come ad esempio quando tende una trappola agli Ed portandoli dalle Panzer nell'episodio \"Tutta colpa degli Ed\" oppure quando in \"Per un pugno di Ed\" picchia violentemente Edd in preda ad un raptus. Il nome della zia di Jimmy \u00e8 Trudy e viene nominata solo nella puntata \"Per un pugno di spiccioli\". Sembra provare simpatia per Edd e ha circa dieci anni.\nDoppiato da: Keenan Christenson; Roberto Certom\u00e0\nRalf.\nRalf (\"Rolf\") \u00e8 un ragazzo immigrato dalle origini indeterminate e proveniente da una nazione conosciuta solo come \"Il vecchio paese\". Ha dei vistosi capelli blu ed una sorta di monociglio, \u00e8 vestito sempre con una t-shirt gialla avente una striscia orizzontale rossa, jeans lunghi e delle enormi scarpe sportive. Ralf \u00e8 il classico ragazzo di campagna un po' ignorante, dalla grande prestazione fisica e molto orgoglioso delle sue origini montane: infatti non perde occasione per cercare di coinvolgere gli amici nelle sue tradizioni folkloristiche, riuscendo solo ad annoiarli. \u00c8 spesso il pi\u00f9 maturo dei ragazzi del quartiere (in fondo \u00e8 quello pi\u00f9 grande d'et\u00e0) e in generale \u00e8 un ragazzo altruista, comprensivo e diretto sebbene talvolta pu\u00f2 risultare prepotente e impetuoso nei suoi modi di fare. Parla di s\u00e9 in terza persona e trascorre le giornate badando alla piccola fattoria cittadina della sua famiglia, senza mai separarsi dalla sua capra Victor, dalla sua gallina Gertrude e dal suo maiale Wilfred. Sembra inoltre essere il migliore amico di Kevin, probabilmente perch\u00e9 \u00e8 il ragazzo pi\u00f9 grande del vicinato; formando un duo con Kevin, si arrabbia molto con gli Ed quando cade vittima delle loro truffe, ma per il resto non disdegna la loro presenza e per via del suo carattere bonario li tratta al pari degli altri ragazzi del quartiere.\nNana, sua nonna, \u00e8 un personaggio che viene spesso nominato da Ralf e descritta come simile ad un gorilla. Nano invece pare che sia il nonno di Ralf, anche se come ogni adulto non si vede mai; in una puntata Ralf continuava a chiamarlo e probabilmente \u00e8 il marito di Nana. Ci\u00f2 lo si evince in \"L'albero dei soldi\", quando Ralf chiede a Eddy di fare silenzio perch\u00e9 Nana e Nano erano anziani e avevano bisogno di riposare. Nano inoltre sembra essere defunto ad un certo punto nel corso degli eventi, come viene detto nella puntata \"Maratona di Ciclopi\". Come visto in \"Ed non parla\", Ralf ha un'amica d'infanzia: Gerta \"la Mungicapre\", una pastorella norvegese nota per i suoi scherzi che nel medesimo episodio si finge amica di penna di Edd e Ed per far rivivere a Ralf le sue paure d'infanzia.\nRalf \u00e8 anche il leader degli Urban Rangers, che forma assieme a Jonnino, Tavoletta e Jimmy. Essi sono i \"giustizieri\" che provvedono ad alleggerire il peso dei lavori quotidiani dei ragazzi del vicinato, infatti l'obiettivo degli Urban Rengers \u00e8 aiutare i ragazzi a rilassarsi e lasciare che il lavoro lo facciano loro, ma vogliono anche occasionalmente reclutare nuovi membri. Gli Ed hanno cercato di farne parte, fallendo miseramente, come visto in \"Piccoli ranger\".\nNello speciale di San Valentino viene mostrato il suo disprezzo verso il sentimento dell'amore, tanto da spremersi due limoni negli occhi ogni volta che vede delle smancerie o roba simile. Infatti, in tale occasione, sar\u00e0 proprio lui a scacciare i cupidi Sarah e Jimmy e a \"risvegliare\" tutti gli altri che sono rimasti vittime degli effetti delle loro frecce dell'amore (essendo l'unico a non essere stato colpito da esse).\nIl personaggio, come affermato dallo stesso creatore della serie Danny Antonucci, rappresenta lui e tutti i suoi familiari che, come Ralf, hanno dovuto affacciarsi e confrontarsi con una nuova realt\u00e0 una volta immigrati (infatti i suoi genitori sono italiani e Antonucci si \u00e8 trasferito con loro in Canada ancora bambino). Pertanto, in un'intervista, Antonucci ha dichiarato che Ralf \u00e8 il suo personaggio preferito.\nDoppiata da: Peter Kelamis; Maurizio Fiorentini\nNazz.\nNazz \u00e8 una ragazza dai capelli biondi a caschetto e veste sempre con una canotta bianca sopra una maglietta nera, e pantaloni viola lunghi. Possiede un carattere socievole, dolce, spensierato, gentile e disponibile. Trascorre buona parte del suo tempo in compagnia di Kevin ma la si vede spesso anche in compagnia di Sarah, con la quale ha buoni rapporti. \nNazz \u00e8 la classica bella ragazza del gruppo, riscontrando molto successo tra i ragazzi del quartiere, tuttavia avendo una personalit\u00e0 molto genuina non ne approfitta mai in maniera diretta e non si dimostra in nessuna occasione particolarmente egocentrica o piena di s\u00e9. Come Ralf e Jonnino non sembra disprezzare in maniera particolare la presenza degli Ed e apprezza il lato gentile di Eddy. \u00c8 totalmente negata sia nel canto che nella musica, le sue due passioni, ma i ragazzi non mancano mai di applaudirla a causa del suo carisma. Come visto in \"Una sera con Ed\" e come da lei citato alcune volte, Nazz accetta lavoretti da babysitter e come conseguenza ha studiato, ottenendo molte conoscenze in diritto. Il nome di sua zia \u00e8 Marion.\nDoppiata da: Tabitha St. Germain (stagione 1), Erin Fitzgerald (stagioni 2, 4-6 e film), Jenn Forgie (stagione 3); Valentina Tomada\nSarah.\nSarah \u00e8 la sorella minore di Ed, sul quale esercita un pesante dominio. Sarah \u00e8 una ragazza dai lunghi capelli rossi, vestita sempre con una canottiera rosa ed un paio di jeans lunghi, ed \u00e8 un tipo molto violento, irascibile e spesso opportunista, infatti molte delle volte in cui parla lo fa sbraitando. Sarah \u00e8 sempre in compagnia di Jimmy, suo migliore amico e compagno di giochi, nei confronti del quale \u00e8 iperprotettiva. Jimmy infatti \u00e8 una delle poche persone verso cui Sarah si dimostra gentile ed affettuosa e rappresenta per lui un vero e proprio punto di riferimento nelle situazioni di crisi. \nHa la passione per il disegno e la pittura, come dimostrato in qualche occasione. \u00c8 solita picchiare, insultare e gridare contro suo fratello maggiore Ed, il quale non reagisce quasi mai e la teme molto, in particolare per le sue minacce di spifferare alla madre tutte le malefatte sue e dei suoi amici. Molte volte ha picchiato anche Edd, Eddy, Jonnino o Ralf e una volta persino Nazz. Nonostante ci\u00f2 \u00e8 in realt\u00e0 tutto sommato attenta alle reazioni del fratello maggiore il quale, in rari momenti di rabbia estrema, pu\u00f2 risultare ben pi\u00f9 pericoloso di lei, tant'\u00e8 che in un paio di occasioni la ragazza ha ben pensato di non rischiare e tenersi a debita distanza da lui. Ha dieci anni e mezzo e fa la quinta elementare.\nHa un debole, ben nascosto, per Edd, da quanto veniamo a sapere dal suo diario segreto, ma nonostante questo non lo risparmia quasi mai dalle sue ritorsioni contro Ed e Eddy. \nDoppiata da: Janyse Jaud; Perla Liberatori\nPersonaggi ricorrenti.\nLe sorelle Panzer.\nLe sorelle Panzer (\"The Kanker Sisters\"), sono tre sorelle provenienti da un parcheggio di caravan situato ai margini di Peach Creek e si sono trasferite da poco in citt\u00e0. Le ragazze ricalcano completamente il classico stereotipo del redneck statunitense e dell'abitante del sud degli Stati Uniti in generale: famiglia numerosa, i loro rispettivi padri si chiamano Bubba, Rod e Butch, nomi tipici del sud degli Stati Uniti, hanno un caravan come abitazione e sono caratterizzate da abitudini e comportamenti rozzi. Il trio \u00e8 innamorato rispettivamente di ogni membro degli Ed e non perdono occasione per cercare di accaparrarsi i loro \"fidanzati\", che non ne vogliono sapere niente di loro, spesso ricorrendo a metodi violenti. Come per gli Ed, ognuna di loro ha una personalit\u00e0 ben definita:\nMay - Doppiata da: Erin Fitzgerald (stagioni 1-2, 4-6 e film), Jenn Forgie (stagione 3); Milvia Bonacini (stagioni 1-4), Rachele Paolelli (stagioni 5-6 e film)\nMarie - Doppiata da: Kathleen Barr; Greta Bonetti (stagioni 1-4), Deborah Ciccorelli (stagioni 5-6 e film)\nLee - Doppiata da: Janyse Jaud; Cinzia Villari (stagioni 1-4), Ilaria Giorgino (stagioni 5-6 e film)\nIl fratello di Eddy.\nAll'inizio esclusivamente nominato in varie occasioni nella serie, compare in carne ed ossa solo nel film come antagonista principale. La sua \"leggenda\" \u00e8 rimasta comunque famigeratamente viva nel cul-de-sac, tant'\u00e8 che nell'episodio \"Questione di rispetto\" \u00e8 bastato nominarlo per spaventare persino un coraggioso come Kevin. Di aspetto ricorda moltissimo Eddy, sembrando appunto una sua versione adulta. Indossa un berretto marrone sporco, una giacca rossa a righe sopra una maglietta arancione e dei pantaloni grigi, sui quali \u00e8 agganciata la caratteristica catenella che porta anche Eddy. Ha un vistoso pizzetto, un dente d'oro e porta sempre degli occhiali da sole verdi. Come pi\u00f9 volte ripetuto nella serie, \u00e8 lui ad aver insegnato ad Eddy la \"filosofia del guadagno\" e tanti dei metodi loschi che applica per spillare soldi ai suoi amici e conoscenti.\nDurante la serie Eddy racconta a tutti che \u00e8 un mito perch\u00e9 era considerato un ragazzo popolare, divertente e simpatico, ma nel film si scoprir\u00e0 che in realt\u00e0 le cose non stanno cos\u00ec: infatti, il fratello si riveler\u00e0 un individuo crudele, subdolo, violento, sadico ed opportunista. Eddy subisce la sua presenza e tenta in tutti i modi di dimostrargli di essere ormai un uomo e non pi\u00f9 un bambino, anche se viene da lui sempre maltrattato e preso malamente in giro proprio perch\u00e9 lo considera ancora un bamboccio. Si rivolge ad Eddy chiamandolo \"Mollusco\" (\"Pipsqueak\", letteralmente \"piccoletto\", \"poppante\") ed \u00e8 solito giocargli scherzi di cattivo gusto. Nel finale del film, dopo esser stato sconfitto, viene punito dalle Panzer per ci\u00f2 che ha fatto a Eddy. Vive in una roulotte nel luna park costiero \"Mondo A Go-Go\".\nDoppiato da: Terry Klassen; Pasquale Anselmo"}
{"id": "1186263", "revid": "767487", "url": "https://it.wikipedia.org/wiki?curid=1186263", "title": "Taxxi 4", "text": "Taxxi 4 (\"Taxi 4\" reso graficamente \"T4XI\") \u00e8 un film del 2007 diretto da G\u00e9rard Krawczyk. \u00c8 il quarto capitolo della saga iniziata con \"Taxxi\". L'auto protagonista, come sempre francese, \u00e8 una Peugeot 407, a differenza della Peugeot 406 dei precedenti film. All'inizio del film compare, interpretando se stesso, il calciatore ivoriano-francese Djibril Ciss\u00e9.\nLa scena finale richiama il film \"Scarface\". La villa del boss utilizzata dalla produzione si chiama Domaine La Dilecta ed \u00e8 situata a Cap d'Antibes.\nTrama.\nIl dipartimento di polizia di Marsiglia riceve il compito di sorvegliare un pericoloso criminale internazionale e di riconsegnarlo il giorno successivo all'esercito perch\u00e9 venga caricato su un aereo diretto in Congo. Il dipartimento di Polizia riesce per\u00f2 a farselo sfuggire. \u00c9milien e Daniel dovranno inseguirlo fino a Monte Carlo dove verr\u00e0 arrestato da \u00c9milien nella villa di un criminale latino-americano detto Il Colombiano.\nSequel.\nIl film ha avuto un sequel, \"Taxxi 5\" nel 2018."}
{"id": "1186264", "revid": "171512", "url": "https://it.wikipedia.org/wiki?curid=1186264", "title": "Vinjerac", "text": ""}
{"id": "1186265", "revid": "98077", "url": "https://it.wikipedia.org/wiki?curid=1186265", "title": "Praesumpio iuris tantum", "text": ""}
{"id": "1186266", "revid": "287204", "url": "https://it.wikipedia.org/wiki?curid=1186266", "title": "Michael Carbajal", "text": "La International Boxing Hall of Fame lo ha riconosciuto tra i pi\u00f9 grandi pugili di ogni tempo.\nLa rivista Ring Magazine lo ha nominato Fighter of the year per il 1993.\nDilettante.\nDa dilettante raccoglie numerosi successi:\nPartecipa alle Olimpiadi di Seul 1988 nei pesi mosca, vincendo la maedaglia d'argento. Nel suo cammino olimpico batte il sudcoreano Kwang-Soo Oh, il vietnamita Dang Hieu Hien, il canadese Scotty Olson e l'ungherese R\u00f3bert Isaszegi, prima di perdere in finale con il bulgaro Ivailo Marinov, con un verdetto molto controverso, cos\u00ec come molti in quell'Olimpiade.\nProfessionista.\nPochi mesi dopo esordisce da professionista battendo Will Grigsby ai punti ad Atlantic City nel sottoclou di Roberto Dur\u00e1n. Seguirono diversi incontri con ko fulminanti e spesso molto rapidi, come avvenne nel secondo incontro: Silviano Perez va al tappeto alla prima ripresa.\nNel 1990 Carbajal ha la prima chance per un titolo e la sfrutta vincendo contro Tony DeLuca per il titolo minimosca NABF; difende la cintura 4 mesi dopo battendo Fernando Mart\u00ednez.\nLascia poi il titolo per concorrere ad uno pi\u00f9 importante: a luglio sconfigge ko7 Muangchai Kittikasem e diventa campione del mondo minimosca IBF, in un incontro che vede il thailandese andare al tappeto ben quattro volte. Numerosi avversari tentano l'assalto al titolo di Carbajal, tutti respinti: Leon Salazar (ko4), Macario Santos (ko2), Javier Varguez (punti), Hector Luis Patri (punti), Marcos Pacheco (punti), Robinson Cuesta (ko8).\nIl 13 marzo 1993 all'Hilton Hotel di Las Vegas affronta per la prima volta Humberto Gonz\u00e1lez, che diviene il suo principale rivale. Con questo incontro Carbajal diventa fra le altre cose il primo pugile minimosca a guadagnare un milione di dollari per un solo incontro. Carbajal va al tappeto al 2\u00ba e al 5\u00ba round, ma alla fine vicine per kot, unificando le cinture minimosca WBC e IBF.\nSeguirono contratti con prodotti come Diet Pepsi ed Emergency Chiropractors ma presto arrivarono anche dei problemi: fu accusato di avere sparato sul tetto di una festa a Scottsdale, mentre sua sorella fu incolpata di essere coinvolta in una rissa notturna ad una pompa di benzina a Phoenix. I problemi nella vita privata si riflessero sui risultati sul ring e cos\u00ec, dopo le difese vittoriose con Kim Kwang-sun e Domingo Sosa, viene sconfitto nella rivincita da H.Gonzalez ai punti.\nGi\u00e0 a luglio per\u00f2 torna campione del mondo, stavolta con la sigla WBO, sconfiggendo Josue Camacho alla America West Arena di Phoenix in un verdetto ai punti con un buon margine. Forte di un titolo, gioca la bella con Gonzalez per le cinture IBF e WBC, ma perde nuovamente ai punti.\nCarbajal centra poi una serie di sette vittorie consecutive con avversari di basso livello, per poi riprendersi il titolo IBF, allora vacante, battendo Melchor Cob Castro ai punti nel 1996. Resiste campione del mondo due difese e 22 mesi: con Julio Coronel e Tomas Rivera. Poi perde al Thomas &amp; Mack Center di Las Vegas con Mauricio Pastrana, al termine di un incontro molto serrato.\nNel 1997 si ritrova sul ring con Scotty Olson, uno dei suoi avversari olimpici, e lo batte nuovamente: ko10 per il titolo minimosca IBA, che perde poi con Jacob Matlala, il quale diviene il primo pugile a sconfiggere Carbajal per ko.\nDopo questo avvenimento non combatte pi\u00f9 per 18 mesi, tanto che i critici lo danno per spacciato. Carbajal torna per\u00f2 sul ring e, dopo alcuni incontri di preparazione, il 31 luglio 1999 batte Jorge Arce e diventa campione del mondo dei minimosca WBO, annunciando subito dopo il ritiro.\nChiude con un record di 49 vittorie (33 ko) e 4 sconfitte.\nOggi possiede due palestre di pugilato."}
{"id": "1186269", "revid": "474175", "url": "https://it.wikipedia.org/wiki?curid=1186269", "title": "Massenzatico", "text": "Massenzatico o Villa Massenzatico (\"Masins\u0101degh\" in dialetto reggiano) \u00e8 una frazione del comune di Reggio Emilia.\nGeografia.\nMassenzatico \u00e8 situata a dal centro della citt\u00e0, nella zona nord-est del territorio comunale.\nStoria.\nLe origini della frazione risalgono probabilmente alla colonizzazione romana, come testimonia il ritrovamento, avvenuto nel 1702, di una lapide durante uno scavo nelle cantine del Palazzo Vescovile. La suddivisione in poderi corrisponde, grosso modo, alle antiche centurie.\nFu feudo soggetto all'autorit\u00e0 del vescovo di Reggio Emilia dall'epoca della dominazione carolingia sino all'unit\u00e0 d'Italia. Questo secolare legame ha lasciato come testimonianza la chiesa dedicata a San Donnino, addossata al Palazzo Vescovile. Citato fin dal IX secolo tra i possedimenti ecclesiali, l'edificio sub\u00ec nel corso dei secoli cospicui rimaneggiamenti, specie nel XVIII secolo, quando assunse le fattezze attuali, ad eccezione del decoro parietale interno e della facciata, opera del XIX secolo.\nCon l'unit\u00e0 d'Italia le propriet\u00e0 ecclesiali furono requisite e messe all'asta, e anche le terre di Massenzatico vennero sottratte al controllo vescovile dopo mille anni di dominio.\nI primi anni del Regno d'Italia furono teatro di aspre rivolte, tra cui quella contro la \"tassa sul macinato\" (1869). Per rispondere ai bisogni delle classi pi\u00f9 umili nacque a Massenzatico nel (1886) una Cooperativa di consumo, sulla spinta di alcuni personaggi illustri del socialismo reggiano, su tutti Camillo Prampolini. Alla prima seguirono altre societ\u00e0 cooperative, sia di stampo socialista che cattolico.\nOspita la prima Casa del Popolo aperta in Italia, inaugurata dalla Societ\u00e0 Artigiana Cooperativa di Villa Massenzatico il 9 settembre 1893, alla presenza di alcuni tra i maggiori dirigenti del movimento socialista italiano ed europeo (si stava tenendo in quei giorni al Teatro Ariosto il 2\u00ba Congresso del Partito Socialista Lavoratori Italiani) tra cui Camillo Prampolini, Filippo Turati, Enrico Ferri e Emile Vandervelde. Nel 1908 sorse la scuola elementare, tuttora in uso.\nAl periodo fascista risalgono l'apertura della Farmacia Comunale 1925, della Cantina Sociale \"La Grande\" (1937, abbattuta nel 2003), della Cantina Sociale \"Centro\" (1938) e di edifici attigui al Teatro Artigiano.\nEconomia.\nL'economia di Massenzatico \u00e8 di stampo prevalentemente agricolo, nel settore vinicolo (in particolare Ancellotta, vitigno tipico della frazione impiegato nella produzione di Lambrusco), lattiero-caseario (Parmigiano-Reggiano) e suinicolo. Tuttavia la maggior parte della popolazione lavora nei centri vicini (Reggio Emilia, Correggio e Bagnolo in Piano).\nNel quinquennio 2002-2007 si \u00e8 rafforzato il processo di crescita demografica iniziato nei primi anni ottanta, favorito da nuovi insediamenti abitativi, e ora Massenzatico \u00e8 una delle frazioni pi\u00f9 popolate del territorio comunale."}
{"id": "1186272", "revid": "310967", "url": "https://it.wikipedia.org/wiki?curid=1186272", "title": "Comunit\u00e0 Montana Val Chiusella", "text": ""}
{"id": "1186275", "revid": "767487", "url": "https://it.wikipedia.org/wiki?curid=1186275", "title": "Jos\u00e9 Ram\u00f3n Alexanko", "text": "Carriera.\nGiocatore.\nBasco d'origine, debutt\u00f2 nell'Athletic Club di Bilbao nel 1977 e pass\u00f2 al Barcellona nel 1980. In Catalogna rimase per tredici anni, giocando 274 partite.\nGioc\u00f2 34 volte nella nazionale spagnola e una nell'Euskal Selekzioa. Con la maglia delle \"Furie Rosse\" prese parte al e al ."}
{"id": "1186279", "revid": "1305772", "url": "https://it.wikipedia.org/wiki?curid=1186279", "title": "Discografia dei Pearl Jam", "text": "La discografia dei Pearl Jam, gruppo musicale statunitense in attivit\u00e0 dal 1990, si compone di undici album in studio, 8 album dal vivo, tre raccolte e oltre quaranta singoli.\nDiscografia.\nAlbum dal vivo.\nSerie \"Bootleg\".\nA partire dal loro tour del 2000 (\"Binaural Tour\"), il gruppo inizi\u00f2 a pubblicare album dal vivo, da loro stessi chiamati \"bootleg\", pur essendo degli album ufficiali, di ogni loro concerto via Internet (a pagamento da un sito apposito), con alcuni show particolari (una dozzina per tour, i pi\u00f9 significativi a opinione del gruppo) che finiscono anche nei negozi.\nQuesto \u00e8 successo per il \"Binaural Tour\" del 2000, il \"Riot Act Tour\" del 2003 e per il loro tour del 2006.\n2000.\nStati Uniti.\nPrima parte\nSeconda parte\n2003.\nNord America.\nPrima parte\nSeconda parte"}
{"id": "1186281", "revid": "125846748", "url": "https://it.wikipedia.org/wiki?curid=1186281", "title": "Channing Tatum", "text": "Biografia.\nChanning \u00e8 nato in Alabama figlio di Kay e Glenn Tatum. Ha una sorella maggiore di nome Paige, le sue origini sono un misto di sangue nativo, francese, inglese, tedesco e irlandese. I genitori lo iscrivono all'et\u00e0 di nove anni all'Accademia militare, allo scopo di imporgli delle regole e una disciplina rigida. Dopo aver lasciato gli studi, pratica i lavori pi\u00f9 disparati, dal dog-sitter al muratore, al commesso in un negozio. Nel 1999, all'et\u00e0 di 19 anni, ha lavorato come spogliarellista in un locale di Tampa sotto lo pseudonimo di Chan Crawford..\nGli inizi.\nSi fa notare per la prima volta nel 2000 quando partecipa al videoclip di \"She Bangs\", di Ricky Martin. Successivamente inizia a lavorare come modello per un'agenzia di Miami, che lo porta a comparire sulla copertina di \"Vogue\" e per l'inserto di moda del \"New York Times\", inoltre partecipa a campagne pubblicitarie per Emporio Armani, Dolce &amp; Gabbana e Abercrombie &amp; Fitch che lo portano a girare il mondo tra Parigi, Milano e New York.\nIl successo.\nDopo aver partecipato nel 2004 ad un episodio di \"\", decide di provare la carriera di attore. Nel 2005 ottiene un ruolo nel film \"Coach Carter\" dove recita al fianco di Samuel L. Jackson; nello stesso anno appare, non accreditato, nel film \"La guerra dei mondi\", dove interpreta un ragazzo in chiesa, e appare nel film \"Supercross\". Si fa conoscere dal grande pubblico nel 2006 quando veste i panni del ribelle ballerino hip hop Tyler Gage, nel film \"Step Up\". Partecipa anche ai videoclip legati alla colonna sonora del film, ovvero \"Give It Up to Me\" di Sean Paul e \"Get Up\" di Ciara. Sempre nel 2006 partecipa a \"Guida per riconoscere i tuoi santi\", presentato con successo al Sundance Film Festival. Nel film interpreta Antonio, ruolo per quale riceve una nomination agli Independent Spirit Awards come miglior attore non protagonista. Ha sostenuto un provino per il ruolo di Gambit in \"X-Men - Conflitto finale\", ma senza successo.\nDal 2007 al 2013.\nDopo essere apparso nel 2007 in \"Battle in Seattle\" e \"The Trap\", interpreta nel 2008, al fianco di Ryan Phillippe in \"Stop-Loss\" per la regia di Kimberly Peirce, il soldato Steve in ritorno dall'Iraq. Nel 2009 ha il ruolo da protagonista nel film \"Fighting\", dove recita di nuovo sotto la regia di Dito Montiel. Si spoglia dei panni del combattente e veste quelli del gangster nel film \"Nemico pubblico - Public Enemies\". Lo stesso anno interpreta il soldato Duke nel film \"G.I. Joe - La nascita dei Cobra\" basato sui giocattoli della Hasbro. Nel 2010 riveste i panni del soldato, ma questa volta per la regia di Lasse Hallstr\u00f6m al fianco di Amanda Seyfried nella pellicola \"Dear John\".\nNel 2011 recita nel film \"The Eagle\". Durante le riprese, in Scozia rimase vittima di un incidente. Nel 2012 recita nel film \"La memoria del cuore\" insieme all'attrice Rachel McAdams e poi nel film \"Magic Mike\" in cui \u00e8 attore protagonista, storia di un giovane manager di giorno e spogliarellista di notte (la storia \u00e8 tratta dalla vera vita giovanile dell'attore che per alcuni anni fece davvero lo spogliarellista). Nel novembre del 2012 si classifica al primo posto nella classifica degli uomini pi\u00f9 sexy, stilata dalla rivista \"People\".\nNel 2013 recita nel film \"Effetti collaterali\" di Steven Soderbergh, con Rooney Mara, Jude Law e Catherine Zeta Jones. Riprende il ruolo di Duke in \"G.I. Joe - La vendetta\", sequel del film del 2009 \"G.I. Joe - La nascita dei Cobra\", il cast comprende anche Dwayne Johnson e Bruce Willis. Inoltre \u00e8 protagonista del film \"Sotto assedio - White House Down\" dove ricopre il ruolo di un agente segreto che cerca di salvare il Presidente americano interpretato da Jamie Foxx, insieme a loro nel cast anche Maggie Gyllenhaal. Sempre nello stesso anno, Forbes lo nomina il secondo attore pi\u00f9 pagato con un guadagno di 60 milioni di dollari.\nDal 2014 ad oggi.\nNel 2014 \u00e8 protagonista assieme a Jonah Hill di \"22 Jump Street\", sequel di \"21 Jump Street\", in cui i due protagonisti sono due agenti segreti che si infiltreranno al college per scovare un traffico di droga, e di \"Foxcatcher\", film in cui \u00e8 nei panni del campione olimpico di lotta libera Mark Schultz e che racconta dell'omicidio del fratello Dave compiuto per mano di John du Pont, interpretato da Steve Carell. Il film \u00e8 stato presentato in anteprima al festival del cinema di Cannes, ed ha ricevuto 5 nomination agli Oscar.\nNel 2015 \u00e8 protagonista accanto a Mila Kunis del film \"Jupiter - Il destino dell'universo\" mentre nel mese di luglio torna a vestire i panni di Mike nel film \"Magic Mike XXL\", sequel della pellicola del 2012. La storia riprender\u00e0 a tre anni di distanza, dopo che Mike si \u00e8 tirato fuori dalla vita da spogliarellista, e dove superstiti della squadra di stripper sono pronti ormai a gettare la spugna, ma solo dopo uno spettacolo indimenticabile a Myrtle Beach.\nVita privata.\nL'11 luglio 2009 sposa l'attrice Jenna Dewan, conosciuta sul set di \"Step Up\", a Malib\u00f9. Il 18 dicembre 2012 la coppia annuncia di aspettare il primo figlio ed il 31 maggio 2013 diventano genitori di una bambina, Everly Elizabeth Maiselle Tatum, nata a Londra. Il 3 aprile 2018, con un annuncio sui social, comunicano la loro separazione. In seguito Tatum ha avuto una relazione con la cantante Jessie J, dal 2018 al 2020. Dal 2021 ha una relazione con Zo\u00eb Kravitz.\n\u00c8 fan dei Linkin Park, e si espose personalmente in un'intervista dopo la morte del loro frontman e cantante Chester Bennington (che Tatum ebbe anche l'occasione di incontrare alcune volte). Tatum soffre di Disturbo da deficit di attenzione/iperattivit\u00e0.\nRiconoscimenti.\nHollywood Film Awards\nKids' Choice Awards\nMTV Movie Awards\nTeen Choice Award\nDoppiatori italiani.\nNelle versioni in italiano dei suoi lavori, Channing Tatum \u00e8 stato doppiato da:\nDa doppiatore \u00e8 sostituito da:"}
{"id": "1186282", "revid": "254059", "url": "https://it.wikipedia.org/wiki?curid=1186282", "title": "Braunschweig-L\u00fcneburg", "text": "Il Ducato di Braunschweig venne fondato nel 1814 secondo le decisioni del Congresso di Vienna. Un Ducato di Braunschweig-L\u00fcneburg, era per\u00f2 gi\u00e0 presente nel 1235.\nLe origini.\nNel 1235, sotto il governo dell'imperatore Federico II, il nipote di Enrico, Ottone il Giovane, ottenne la signoria sui territori di Braunschweig. Il territorio venne elevato a ducato, unito con L\u00fcneburg, nel 1432 e vi rimase sino al 1754. Invaso dalle truppe napoleoniche il 28 ottobre 1806, il 9 luglio 1807 venne unito al regno di Vestfalia, condividendone le sorti sino al 1813.\nStoria.\nWelfenherrschaft.\nNel 1813 lo stato venne restituito al duca Federico Guglielmo. Sino al Congresso di Vienna venne denominato Ducato di Braunschweig, mentre nel 1814 entr\u00f2 a far parte del principato di Braunschweig-Wolfenb\u00fcttel.\nLo stato si dichiar\u00f2 neutrale nell'ambito della guerra austro-prussiana del 1866, passando poi nel 1885 alla Prussia.\nLa reggenza della Prussia.\nAlla morte del duca Guglielmo, venne insediata una reggenza provvisoria presieduta dal conte Ermanno di G\u00f6rtz-Wrisberg, sino al 2 novembre 1885, quando il ducato venne definitivamente assegnato alla casa regnante di Prussia con il duca Ernesto Augusto di Cumberland con il principe Alberto di Prussia come reggente.\nAlla morte di Alberto, nel 1906, venne nominato Albert von Otto come presidente della reggenza sino al 5 giugno 1907, quando l'eredit\u00e0 pass\u00f2 a Giovanni Alberto di Mecleburgo sino al 1\u00ba novembre 1913, quando il ducato ritorn\u00f2 alla linea legittima dei Braunschweig con Ernesto Augusto.\nNel 1918, alla caduta dell'Impero di Germania, Ernesto Augusto di Braunschweig dovette rinunciare ai propri domini in favore della proclamazione di un libero stato che verr\u00e0 attuata nel 1920.\nPopolazione.\nNumero della popolazione del Ducato derivata dai censimenti d'epoca:"}
{"id": "1186284", "revid": "599013", "url": "https://it.wikipedia.org/wiki?curid=1186284", "title": "Julio Salinas", "text": "Di origine basca, nella sua lunga carriera milit\u00f2 nell'Athletic Club, nell'Atl\u00e9tico Madrid, nel Barcellona, nel Deportivo La Coru\u00f1a, nello Sporting Gij\u00f3n, negli Yokohama F. Marinos e infine nel Deportivo Alav\u00e9s. Vinse 6 titoli spagnoli (2 a Bilbao, 4 a Barcellona), 2 Supercoppe di Spagna, una Coppa dei Campioni, una Supercoppa Europea e una Coppa delle Coppe. Fu nazionale spagnolo per un decennio.\nCarriera.\nClub.\nDebutt\u00f2 nella Primera Divisi\u00f3n con la maglia dell'Athletic Club nel 1982. Nei successivi diciassette anni gioc\u00f2 con sei squadre di massima serie, collezionando 417 partite e 152 gol. Anche il fratello Patxi Salinas era un calciatore professionista e vest\u00ec le maglie di Athletic Club, Celta Vigo e Nazionale spagnola.\nNel 1984 conquist\u00f2 il titolo di \"Pichichi\" della Segunda Divisi\u00f3n spagnola, contribuendo al piazzamento dell'Athletic Club al secondo posto dietro al Castilla. Nel 1983 aveva totalizzato qualche presenza nella prima squadra dell'Athletic Club che aveva ottenuto il \"double\" campionato spagnolo-Coppa di Spagna nel 1984.\nNel 1988 si trasfer\u00ec al Barcellona, cui leg\u00f2 il suo nome per sei anni. Giunse nel club catalano dopo aver trascorso un paio di stagioni all'Atl\u00e9tico Madrid, e vi trov\u00f2 altri giocatori originari dei Paesi Baschi, tra cui Jos\u00e9 Ram\u00f3n Alexanko, Aitor Begiristain, Jon Andoni Goikoetxea e Jos\u00e9 Mari Bakero. Insieme a loro form\u00f2 l'ossatura del leggendario \"Dream Team\" allenato da Johan Cruijff. Nel corso della sua vincente militanza nel Barcellona segn\u00f2 sia nella finale della Coppa delle Coppe 1988-89 contro la Sampdoria sia nella finale di Coppa di Spagna 1990 contro il .\nDopo aver lasciato il Barcellona nel 1994, si accas\u00f2 al Deportivo La Coru\u00f1a, con cui si piazz\u00f2 secondo nel campionato di calcio spagnolo 1995. In seguito gioc\u00f2 con Sporting de Gij\u00f3n (1995-97), Yokohama F\u00b7Marinos (1997-98, J League giapponese) e Deportivo Alav\u00e9s (1998- 2000).\nNazionale.\nConta 56 presenze con la nazionale spagnola dal 1986 al 1996, per un totale di 22 gol. Partecip\u00f2 a tre edizioni della Coppa del mondo: nel 1986, nel 1990 e nel 1994, segnando una rete in ciascuna di esse, e a due edizioni del Campionato d'Europa (nel 1988 e nel 1996)."}
{"id": "1186285", "revid": "300067", "url": "https://it.wikipedia.org/wiki?curid=1186285", "title": "Pallacanestro ai Giochi della XIX Olimpiade", "text": "Il torneo di pallacanestro ai Giochi della XIX Olimpiade si disput\u00f2 a Citt\u00e0 del Messico dal 13 al 25 ottobre 1968, e vide la vittoria degli .\nLa vittoria degli Stati Uniti, che si aggiudicarono la finale per 65-50 contro la , fu l'ultima di una striscia di 7 ori olimpici consecutivi conquistati dalla nazionale statunitense.\nSquadre partecipanti.\nAl torneo fu iscritta di diritto il in quanto paese ospitante; ebbero il posto garantito anche le prime 5 classificate alle Olimpiadi 1964. e conquistarono la qualificazione grazie al piazzamento ai V Giochi panamericani, rispettivamente al 3\u00ba e 4\u00ba posto ma alle spalle di e gi\u00e0 qualificate.\nAnche e (prime due classificate al Campionato asiatico di pallacanestro 1967) oltre a e (ai primi due posti dei FIBA AfroBasket 1968) ebbero il posto garantito.\nI restanti 4 posti furono assegnati tramite il Torneo Pre-Olimpico e il Torneo Europeo di Qualificazione, disputati rispettivamente a Monterrey (27 settembre - 4 ottobre 1968) e Sofia (25 maggio - 3 giugno 1968).\nPaese ospitante\nPrime 5 alle Olimpiadi 1964\nAmmesse tramite i V Giochi panamericani\nAmmesse tramite i Campionati Asiatici 1967\nAmmesse tramite i Campionati Africani 1968\nAmmesse tramite il Torneo Pre-Olimpico\nAmmesse tramite il Torneo Europeo di Qualificazione\nRisultati.\nPrima fase.\nNella prima fase furono organizzati 2 gironi da 8 squadre ciascuno. Le prime 2 classificate ebbero accesso alle semifinali; le altre, a seconda della posizione, disputarono gli incontri validi per i piazzamenti dal 5\u00ba al 16\u00ba posto.\nGruppo A.\n1\u00aa giornata\n2\u00aa giornata\n3\u00aa giornata\n4\u00aa giornata\n5\u00aa giornata\n6\u00aa giornata\n7\u00aa giornata\nGruppo B.\n1\u00aa giornata\n2\u00aa giornata\n3\u00aa giornata\n4\u00aa giornata\n5\u00aa giornata\n6\u00aa giornata\n7\u00aa giornata\nFase finale.\nPiazzamenti 1\u00ba-4\u00ba posto.\nSemifinali\nFinali"}
{"id": "1186293", "revid": "1498232", "url": "https://it.wikipedia.org/wiki?curid=1186293", "title": "Discografia di Elio e le Storie Tese", "text": "Questa voce contiene l'intera discografia della band italiana Elio e le Storie Tese dalle origini fino ai tempi odierni.\nDiscografia.\nCompilation.\nSi segnalano le compilation contenenti brani inediti o versioni differenti da quelle degli album.\nVideografia.\nConcerti pubblicati sul web.\nA partire dal 2013 sono stati pubblicati gratuitamente sul canale youtube del gruppo registrazioni integrali di concerti."}
{"id": "1186296", "revid": "661526", "url": "https://it.wikipedia.org/wiki?curid=1186296", "title": "Stazione di ricerca antartica finlandese Aboa", "text": "La stazione di ricerca antartica finlandese Aboa (\"Suomen tutkimusasema Aboa\" in finlandese) \u00e8 una stazione estiva di ricerca scientifica finlandese costruita nel 1988 nella costa della principessa Martha (terra della regina Maud), nell'area delle Montagne Kraul, in Antartide.\nLocalizzata ad una latitudine di 73\u00b003' sud e 13\u00b025' ovest si trova a 130 km dalla costa ed a soli 200 metri dalla stazione svedese Wasa. Le due stazioni cooperano sia dal punto di vista scientifico che per la logistica ed insieme formano la base Nordenski\u00f6ld.\nDisegnata originariamente per ospitare 10 persone, dopo il rinnovamento e l'ampliamento avvenuti tra il 2003 e il 2004 la stazione Aboa si compone di un edificio principale, 3 container-ufficio che funzionano anche da abitazioni, 2 container-laboratorio, diversi container-magazzino, un edificio per il generatore elettrico ed una rimessa per veicoli.\nLa stazione \u00e8 gestita dall'Istituto finlandese di ricerche marine."}
{"id": "1186298", "revid": "767487", "url": "https://it.wikipedia.org/wiki?curid=1186298", "title": "Giuseppe Sacconi", "text": "Noto soprattutto per essere stato il progettista del Vittoriano (o Altare della Patria) a Roma, di cui segu\u00ec la realizzazione come direttore dei lavori, per vent'anni, sino alla morte.\nIn seguito alla prestigiosa commissione, divenne uno dei protagonisti della cultura artistica dell'Italia post-unitaria, che era allora impegnata in accesissimi dibattiti volti alla creazione di uno \"stile nazionale\". Fu anche restauratore di alcuni celebri monumenti, il cui aspetto attuale \u00e8 in parte dovuto alla sua opera.\nBiografia.\nFormazione e prime opere.\nIl giovane Giuseppe, figlio del conte Luigi e della nobildonna Teresa Massi, studi\u00f2 arte applicata a Fermo, presso il rinomato Istituto per le arti e i mestieri \"Montani\"; qui il suo precoce talento per il disegno venne ben coltivato ed apprezzato dai principali esponenti del neoclassicismo marchigiano: l'architetto Gianbattista Carducci e lo scultore Emidio Paci. Grazie a questi riconoscimenti, terminati gli studi marchigiani, si iscrisse al corso di architettura dell'Istituto delle Belle Arti di Roma, in via di Ripetta, da poco istituito; aveva poco pi\u00f9 di vent'anni. A Roma, tra l'altro, viveva lo zio ecclesiastico Carlo Sacconi, cardinale e gi\u00e0 nunzio apostolico in Francia. In questo periodo approfond\u00ec notevolmente lo studio dell'arte classica e di quella del Rinascimento, che del resto aveva gi\u00e0 iniziato durante la fase di educazione nelle Marche.\nNel 1874 ottenne una borsa di convittore da parte del Sodalizio dei Piceni, l'istituzione che ha il compito di aiutare i giovani marchigiani di disagiate condizioni economiche, ma intellettualmente dotati, che ambivano proseguire in Roma gli studi superiori. Tra i suoi compagni di studio c'era il piacentino Manfredo Manfredi; tra i due nacque una vera amicizia, solida, disinteressata e nello stesso tempo competitiva, che li port\u00f2 in seguito a collaborare. Ottenne il diploma con un progetto neoclassico per un Museo agrario.\nIl Sacconi fece il suo tirocinio nello studio del principale architetto della nuova capitale, Luca Carimini, romano, ma di famiglia marchigiana di scalpellini emigrata da Urbisaglia. Quando nel 1871 gli fu affidato nel restauro e la costruzione della canonica della chiesa cinquecentesca della chiesa di Santa Maria di Loreto, situata a Roma nei pressi del Foro di Traiano, venne coadiuvato proprio da Carimini. La chiesa \u00e8 opera di Antonio da Sangallo il Giovane compiuta da Giacomo Del Duca. Sacconi lavor\u00f2 in particolare nel corpo della canonica, dove rivel\u00f2 un preciso richiamo alle forme del Rinascimento maturo. Questo lavoro restauro viene talora confuso con quello alla Basilica di Loreto, che, al contrario, impegn\u00f2 Sacconi molto pi\u00f9 tardi, nell'ultimo decennio del secolo.\nAl principio degli anni ottanta, Sacconi venne incaricato della chiesa della collegiata di San Francesco, a Force, un comune a pochi chilometri da Montalto, nelle Marche: il progetto si Sacconi sembra richiamarsi una volta di pi\u00f9 a Bramante, in particolare nella chiesa di Santa Maria Annunziata a Roccaverano.\nIl Vittoriano o Altare della Patria.\nNel 1884 ci fu la svolta che decise della sua vita: partecip\u00f2 secondo concorso internazionale per il Monumento Nazionale a Vittorio Emanuele II a Roma, meglio noto come il \"Vittoriano\" o \"Altare della Patria\". Il Sacconi con il suo progetto vinse il concorso e dedic\u00f2 da quel momento tutte le sue energie a dirigere il cantiere di quello che doveva essere il pi\u00f9 importante monumento della terza Roma: la Roma capitale d'Italia. Si occup\u00f2 di ogni pi\u00f9 piccolo particolare, disegnando senza posa anche i dettagli costruttivi e stilistici. Risolse ottimamente i problemi costruttivi, che presto emersero, soprattutto a causa della presenza nel sottosuolo del Campidoglio di grandi cavit\u00e0 scavate in epoca antica nel colle. I lavori, iniziati nel 1885, lo impegnarono per tutta la vita e furono ultimati diversi anni dopo la sua morte.\nIl suo studio si trovava all'interno del monumento, nei locali attualmente ospitanti il Sacrario delle Bandiere.\nIl Vittoriano, di impronta neoclassica ed eclettica, con molte opere d'arte che risentono del Liberty, \u00e8 oggi visto dalla pi\u00f9 aggiornata critica d'arte come un importante passo nella ricerca di uno stile nazionale, che doveva caratterizzare il Regno d'Italia da poco costituito. Sacconi risent\u00ec certamente dell'influsso di Camillo Boito, sia nell'impostazione linguistica, sia nella conduzione del cantiere. Boito, grande interprete della questione dello 'stile nazionale' - in questo caso risolta in favore della ripresa del Rinascimento maturo, chiedeva infatti a gran voce un architetto unico, capace di risolvere nel nome della tradizione tutti i problemi e tutte le istanze stilistiche poste dal cantiere. Il Vittoriano fu dunque la risposta alla domanda che Camillo Boito gi\u00e0 nel 1884 aveva posto agli artisti dell'epoca: \"Quale sar\u00e0 l'impronta artistica speciale che debba farci distinguere dalle altre epoche nella grande rassegna dei secoli?\".\nOggi il monumento \u00e8 uno dei simboli patri italiani.\nPiazza Venezia a Roma.\nIn seguito al progetto del Vittoriano, venne affidato al Sacconi il compito di ridisegnare Piazza Venezia. In questa piazza sua \u00e8 anche l'idea iniziale per il Palazzo delle Assicurazioni Generali, in cui cur\u00f2 la simmetria con il Palazzo Venezia; il palazzo fu poi realizzato dal suo allievo Guido Cirilli, in collaborazione con Alberto Manassei ed Arturo Pazzi.\nA Roma, Sacconi progett\u00f2 anche la tomba di Umberto I al Pantheon.\nCappella espiatoria di Monza.\nAltra importante opera, di rilievo nazionale, fu la Cappella Espiatoria di Monza, per commemorare l'assassinio del re Umberto I, che sorge nel punto esatto in cui l\u2019anarchico Gaetano Bresci spar\u00f2 al Re, uccidendolo, al termine di una manifestazione sportiva.\nRestauri di monumenti.\nNel 1885, il governo decise di redigere un elenco dei monumenti nazionali, al fine di tutela; Giuseppe Sacconi venne incaricato come delegato regionale per l\u2019Umbria e le Marche. Per ogni monumento identificato egli doveva indicare le opere necessarie a metterlo in buone condizioni statiche, fornirne le perizie di costo necessarie per l'esecuzione di tali opere, vigilare sulla corretta conservazione dei monumenti censiti e denunciare i restauri non rispettosi. Nel 1891, in seguito ad una riforma riguardante la tutela dei beni architettonici, vennero istituite le soprintendenze ai monumenti; Sacconi, in continuit\u00e0 con l'incarico precedente, ebbe la direzione dell\u2019Ufficio Regionale per l'Umbria e le Marche, con sede a Perugia e con giurisdizione che comprendeva anche le province di Rieti e di Teramo. Il suo incarico, pur molto gravoso, fu a titolo gratuito in quanto egli era deputato in Parlamento (lo rimase dal 1884 al 1902). Rimase in carica formalmente sino alla morte, ma dal 1902, a causa del suo grave stato di salute, fu sostituito dal punto di vista pratico dal suo collaboratore Dante Viviani.\nNei circa undici anni in cui fu direttore della soprintendenza ai monumenti di Marche ed Umbria, Sacconi pose mano a 111 interventi di restauro, tra cui si segnalano i pi\u00f9 notevoli.\nVarie furono le questioni che Sacconi affront\u00f2 per ci\u00f2 che riguarda la Basilica di San Francesco ad Assisi. I principali interventi riguardarono la loggia del chiostro di Sisto IV e le vetrate istoriate. Nella loggia del chiostro cur\u00f2 il ripristino dell'aspetto medievale, attraverso la demolizione degli interventi rinascimentali di Baccio Pontelli, mentre per le vetrate, ne promosse reintegrazioni e rifacimenti in stile, in particolare di quelle dell'abside della basilica inferiore.\nNotevole \u00e8 l'opera di Sacconi nel restauro della basilica della Santa Casa, a Loreto. In quest'edificio collabor\u00f2 con il suo discepolo Guido Cirilli secondo il concetto di riedizione stilistica gotica dell'apparato decorativo. Gli interventi sulla basilica erano stati promossi dalla Congregazione universale della Santa Casa, fondata nel 1883 e affidata alla direzione dei frati cappuccini; scopo dell'istituzione era la diffusione della devozione verso la Santa Casa, con una visione universalistica e perci\u00f2 promossa in tutti i paesi cattolici. Grazie a consistenti offerte provenienti da ogni parte del mondo, nel VI Centenario della Traslazione della Santa Casa, la congregazione promosse la decorazione di sette cappelle absidali, ciascuna con le offerte dei fedeli di una lingua o di una nazione. Sacconi scelse invece di lasciare due cappelle con le decorazioni originale, per il loro valore storico ed artistico. Inoltre, anche la cupola fu restaurata staticamente e nuovamente affrescata, con le offerte dei fedeli italiani. Per quanto riguarda l'aspetto esterno della basilica, Sacconi ripristin\u00f2 i finestroni gotici in pietra bianca del Conero. Si forniscono di seguito alcuni dettagli sulle varie parti della basilica restaurate da Sacconi.\nIn epoca successiva, cambiati i criteri del restauro, gli interventi di Sacconi hanno fatto discutere.\nCritic\u00f2 le condizioni dei restauri precedenti in cui si era trovato ad operare: \u201cDove poi, in qualche rarissimo caso, si volle tentare un lavoro di ripristino, si fin\u00ec per deturpare il manufatto, con stridenti aggiunte moderne che ne falsarono il concetto originario, come avvenne, ad esempio, nella chiesa e nel convento di S. Francesco di Assisi; nell\u2019Arco di Traiano e in S. Ciriaco in Ancona; nel chiostro e campanile di S. Giuliana in Perugia; in S. Giovanni Profiamma presso Foligno e nella chiesa di S. Clemente in Casauria.\u201d"}
{"id": "1186300", "revid": "1494169", "url": "https://it.wikipedia.org/wiki?curid=1186300", "title": "Sasbach", "text": "Sasbach \u00e8 il nome di alcune localit\u00e0 della Germania:"}
{"id": "1186303", "revid": "729019", "url": "https://it.wikipedia.org/wiki?curid=1186303", "title": "Ferrovia Treviso-Ostiglia", "text": "La ferrovia Ostiglia-Treviso \u00e8 stata una linea ferroviaria italiana di propriet\u00e0 statale che collegava Ostiglia a Treviso attraversando trasversalmente tutto il Veneto. Era lunga 116,20 chilometri; ai fini tariffari la chilometrica virtuale totale era di 120\u00a0km.\nLa ferrovia fu concepita per il doppio binario e per perseguire questa tipologia di progetto furono eseguiti gli espropri necessari, tuttavia fu armata ed esercita a binario semplice. Tutte le opere d'arte minori e i rilevati furono comunque predisposti per il doppio binario.\nIl tronco Treviso Centrale-Treviso Porta Santi Quaranta era posto in affiancamento al doppio binario della ferrovia Vicenza-Treviso e al binario semplice della Treviso-Montebelluna e quindi avente una chilometrica progressiva separata da quella delle linee citate.\nUna delle innovazioni particolari fu l'esiguo numero di passaggi a livello con le intersezioni delle strade principali (statali e provinciali) e il largo uso di sovrappassi e sottopassi, come nella ferrovia Piacenza-Cremona (28/10/1933) che ne era del tutto priva fino all'innesto sulla Cremona - Borgo San Donnino.\n\u00c8 stata convertita in pista ciclabile.\nStoria.\nLa sua costruzione fu ideata, a fini strategici, dall'Esercito italiano in modo da poter dislocare velocemente le truppe in caso di guerra contro l'Austria-Ungheria. In un primo momento si decise di abbandonare l'idea e puntare piuttosto sul raddoppio della Padova-Bologna, ma alcuni parlamentari veneti si batterono affinch\u00e9 la ferrovia fosse realizzata.\nCos\u00ec fu stabilito che la nuova ferrovia dovesse collegare la stazione di Ostiglia in provincia di Mantova, posta sulla sponda sinistra del Po lungo la linea Bologna\u2013Verona, con la stazione di Treviso Centrale, punto di scambio con la Mestre-Udine e la Treviso-Portogruaro. La linea sarebbe passata per:\nIl progetto fu sospeso dallo scoppio della prima guerra mondiale. Negli anni venti si intrapresero i lavori per la costruzione della ferrovia che terminarono solo agli inizi degli anni quaranta, nell'imminenza del secondo conflitto mondiale. La linea fu aperta per tratte: la prima sezione fu la Legnago-Cologna Veneta il 19 aprile 1925, seguita l'8 luglio 1928 dal prolungamento fino a \"Pojana di Granfion\" che nel 1937 sostitu\u00ec la precedente stazione di Grisignano di Zocco della Milano-Venezia anche nel nome. Il 28 ottobre 1934 fu aperta la Ostiglia-Legnago e infine, il 28 ottobre 1941, si attiv\u00f2 la sezione rimanente tra Grisignano di Zocco e la stazione di Treviso Centrale.\nNella sua completa estensione, la linea ferroviaria ebbe poca vita, poich\u00e9 fu pesantemente bombardata dagli Alleati nel 1944; a causa dei danni di guerra, il 16 novembre 1944 i treni cessarono di correre tra Grisignano di Zocco e Treviso. Successivi bombardamenti interruppero la circolazione anche nelle restanti sezioni. Nel breve periodo della sua esistenza funzion\u00f2 pi\u00f9 da infrastruttura bellica per il trasporto di merci che come mezzo per trasportare persone. A titolo di esempio basti ricordare che nell'ultima tratta aperta all'esercizio i fabbricati viaggiatori delle stazioni di Arsego, Badoere-Levada e Ronchi, nei pressi di Piombino Dese, e delle fermate di Loreggia, Campodoro e Silvelle di Trebaseleghe non furono mai raggiunti dalle strade che ne avrebbero permesso il collegamento ai rispettivi paesi, in quanto i comuni interessati, ai quali competeva tale onere, non ebbero modo di provvedervi.\nGi\u00e0 nel settembre del 1946 poco dopo la fine della seconda guerra mondiale, l'esercito degli Alleati riattiv\u00f2 la tratta tra Quinto di Treviso e Treviso Porta Santi Quaranta della sezione tra Grisignano e Treviso. Sembr\u00f2 a quel punto che i lavori di ripristino dovessero procedere velocemente anche nel resto della parte \"alta\" della linea, ma invece furono immediatamente sospesi, tanto che la breve tratta riaperta fu chiusa dalle FS nel dicembre 1947. La sezione tra Grisignano di Zocco e Quinto di Treviso non fu pi\u00f9 riattivata (e venne soppressa nel 1959), mentre sempre nel 1947 la linea fu riattivata tra Ostiglia, Legnago e Grisignano di Zocco, per essere poi chiusa all'esercizio tra Ostiglia e Legnago nel 1965 e tra Grisignano e Cologna nel 1967. Nel 1985 cess\u00f2 l'esercizio merci tra Cologna Veneta e Legnago e nel 1987 anche questa sezione venne soppressa ma in via ufficiosa, in quanto il decreto ufficiale a norma di legge non fu mai emanato. Quest'ultima sezione \u00e8 stata disarmata nel 1997.\nNegli anni Duemila venne progettato di trasformare la tratta in pista ciclabile, denominata pista ciclabile Treviso-Ostiglia.\nTale progetto ha portato alla creazione di una pista ciclopedonale, attualmente parzialmente completata nel tratto tra Treviso e la provincia di Vicenza, con un primo tratto in pietrisco, un secondo tratto quasi totalmente in asfalto, per una pi\u00f9 agevole percorribilit\u00e0 in bici e per la soddisfazione delle caratteristiche di accessibilit\u00e0 a cui rispondono sempre pi\u00f9, ad oggi, le piste ciclabili di tutta Europa. Il completamento \u00e8 previsto nel 2022.\nCaratteristiche.\nPercorso.\nLa linea ferroviaria attraversava le province di Treviso, Padova, Vicenza, Verona e Mantova e si intersecava con diverse tratte ferroviarie statali e no.\nBibliografia.\nUlteriori approfondimenti (non utilizzati nella stesura di questa voce):"}
{"id": "1186304", "revid": "146644", "url": "https://it.wikipedia.org/wiki?curid=1186304", "title": "Stazione Aboa", "text": ""}
{"id": "1186306", "revid": "146644", "url": "https://it.wikipedia.org/wiki?curid=1186306", "title": "Base Aboa", "text": ""}
{"id": "1186308", "revid": "486946", "url": "https://it.wikipedia.org/wiki?curid=1186308", "title": "Tarannon", "text": ""}
{"id": "1186310", "revid": "133260", "url": "https://it.wikipedia.org/wiki?curid=1186310", "title": "Re Navigatori", "text": ""}
{"id": "1186312", "revid": "146644", "url": "https://it.wikipedia.org/wiki?curid=1186312", "title": "Suomen tutkimusasema Aboa", "text": ""}
{"id": "1186314", "revid": "287204", "url": "https://it.wikipedia.org/wiki?curid=1186314", "title": "Seebach", "text": ""}
{"id": "1186315", "revid": "122880", "url": "https://it.wikipedia.org/wiki?curid=1186315", "title": "Auguste Montfort", "text": ""}
{"id": "1186317", "revid": "146644", "url": "https://it.wikipedia.org/wiki?curid=1186317", "title": "Finnish Antarctic research station Aboa", "text": ""}
{"id": "1186318", "revid": "125130199", "url": "https://it.wikipedia.org/wiki?curid=1186318", "title": "Samurai Champloo", "text": " \u00e8 un anime TV di 26 episodi del 2004. La regia \u00e8 di Shinichir\u014d Watanabe, medesimo regista di \"Cowboy Bebop\", ed \u00e8 prodotto dalla Manglobe. \u00c8 ambientato in Giappone, in un immaginario periodo Edo, contenente elementi d'azione, avventura e commedia mischiati con un'anacronistica colonna sonora basata su musiche hip hop. Il nome deriva dalla parola del dialetto di Okinawa \"chanpur\u016b\", che vuol dire 'mischiare' o 'fondere', proprio nello spirito della serie. \u00c8 edita in Italia da Panini Video. Alla colonna sonora ha contribuito il disc jockey Nujabes. Il 27 aprile 2016 la serie \u00e8 stata resa disponibile su Netflix, ma non \u00e8 pi\u00f9 presente nel catalogo.\nPersonaggi.\nLa trama di \"Samurai Champloo\" si sviluppa attorno al viaggio di tre persone:\nCos\u00ec come in \"Cowboy Bebop\", i personaggi secondari di \"Samurai Champloo\" sono molti e, per questo, poco sviluppati. A parte il trio di protagonisti, nessun personaggio compare in pi\u00f9 di tre episodi.\nEdizione italiana.\nIn Italia la serie \u00e8 stata importata dalla Panini Video nel 2008. A febbraio 2017 viene pubblicata una nuova edizione DVD comprendente la serie completa a cura della Dynit, ma venduta esclusivamente nelle fumetterie certificate Selected Store del marchio.\nDoppiatori.\nIl doppiaggio italiano \u00e8 stato eseguito presso lo studio C.D. Cine Dubbing sotto la direzione di Maria Pia Di Meo. I dialoghi italiani sono di Luca Privitera e Lisbeth Damas."}
{"id": "1186319", "revid": "146644", "url": "https://it.wikipedia.org/wiki?curid=1186319", "title": "Base Henryk Arctowski", "text": ""}
{"id": "1186320", "revid": "146644", "url": "https://it.wikipedia.org/wiki?curid=1186320", "title": "Stazione Henryk Arctowski", "text": ""}
{"id": "1186321", "revid": "146644", "url": "https://it.wikipedia.org/wiki?curid=1186321", "title": "Stazione Arctowski", "text": ""}
{"id": "1186322", "revid": "146644", "url": "https://it.wikipedia.org/wiki?curid=1186322", "title": "Polska Stacja Antarktyczna im. Henryka Arctowskiego", "text": ""}
{"id": "1186324", "revid": "767487", "url": "https://it.wikipedia.org/wiki?curid=1186324", "title": "Tegea", "text": "Tegea () \u00e8 un ex comune della Grecia nella periferia del Peloponneso di 3.858 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Tripoli.\nNell'Antica Grecia.\n\"Tegea\" era un'antica provincia dell'Arcadia gi\u00e0 importante all'epoca di Omero per la sua posizione strategica sulla strada tra Sparta e Corinto.\nLa tradizione mitologica vuole che fosse originariamente formata da nove demi rurali, poi unificati da Aleo, figlio di Afidante. Aleo, alla morte del cugino Epito, divenne re di tutta l'Arcadia.\nVenne pertanto sottomessa dagli Spartani nel 550 a.C.. Secondo quanto riportato da Erodoto, Oreste sarebbe stato sepolto a Tegea: ritrovandone il corpo, Lica, uno dei cinque Spartiati detti Valenti, riusc\u00ec nel procurare la vittoria di Sparta sulla citt\u00e0 di Tegea, in conformit\u00e0 con quanto detto dalla Pizia. L'esercito tegeato era ben addestrato tanto che nella battaglia di Platea nel 479 a.C., tra Greci e Persiani, il comandante greco Pausania, consapevole della qualit\u00e0, lo spinse nella battaglia e ne usc\u00ec vincitore. Tegea tent\u00f2 di ribellarsi a Sparta ma fu nuovamente sottomessa. Quindi inizi\u00f2 un periodo di decadenza culminato con l'egemonia di Tebe e la costruzione di Megalopoli.\nUn monumento di grande interesse \u00e8 rappresentato dai resti del santuario dedicato a Atena Alea, distrutto da un incendio nel 395 a.C. venne ricostruito dall'architetto e scultore greco Scopas che ne abbell\u00ec i frontoni con figure ricche di \"pathos\" e drammaticamente espressive. Poco resta della cinta muraria.\nLocalit\u00e0.\nTegea \u00e8 formata dall'insieme delle seguenti localit\u00e0:"}
{"id": "1186325", "revid": "1318658", "url": "https://it.wikipedia.org/wiki?curid=1186325", "title": "Arte longobarda", "text": "Con arte longobarda si intende l'intera produzione artistica cui si diede corso in Italia durante il periodo e nel territorio della dominazione longobarda (568-774), con residuale permanenza nell'Italia meridionale fino al X-XI secolo (Langobardia Minor), indipendentemente dall'origine etnica dei vari artefici, tra l'altro spesso impossibile da definire.\nAl loro ingresso in Italia, il popolo germanico dei Longobardi port\u00f2 con s\u00e9 la propria tradizione artistica di matrice germanica, anche se gi\u00e0 influenzata da elementi bizantini durante il lungo soggiorno del popolo in Pannonia (VI secolo); tale matrice rimase a lungo visibile nell'arte longobarda soprattutto nei suoi aspetti formali e ornamentali (simbolismo, horror vacui, decori fitomorfi o zoomorfi). In seguito al radicarsi dello stanziamento in Italia, ebbe inizio un vasto processo di fusione tra l'elemento germanico e quello romanico (latino-bizantino), che diede vita a una societ\u00e0 sempre pi\u00f9 indistinta (quella che, da l\u00ec a breve, sarebbe emersa come \"sic et simpliciter\" \"italiana\").\nUn insieme di sette luoghi densi di testimonianze architettoniche, pittoriche e scultoree dell'arte longobarda, compreso nel sito seriale \"\", \u00e8 stato inscritto alla Lista dei patrimoni dell'umanit\u00e0 dell'UNESCO nel giugno 2011.\nOreficeria.\nGi\u00e0 prima della loro discesa in Italia la principale espressione artistica dei Longobardi era legata all'oreficeria, che fondeva le tradizioni germaniche con le influenze tardo-romane recepite durante lo stanziamento in Pannonia (fine V-inizio VI secolo). Risalgono a questo periodo iniziale armi, gioielli e ornamenti rinvenuti nelle necropoli longobarde; particolarmente diffuse erano le fibule e le crocette in lamina d'oro lavorata a sbalzo, che presero il posto delle monete bratteate di ascendenza germanica gi\u00e0 ampiamente utilizzate come amuleti. Le crocette, secondo una tipologia di origine bizantina, erano usate come applicazioni sull'abbigliamento. Gli esemplari pi\u00f9 antichi presentano figure di animali stilizzati ma riconoscibili, mentre in seguito furono decorate con intricati elementi vegetali, all'interno dei quali comparivano talvolta figurine zoomorfe.\nRientrano in una produzione strettamente legata alla corte le croci gemmate, come la \"Croce di Agilulfo\" conservata al Museo e Tesoro del Duomo di Monza (inizio del VII secolo), con pietre dure di varie dimensioni incastonate a freddo in maniera simmetrica lungo i bracci. Un simile esempio di produzione aulica \u00e8 la copertura dell\"Evangeliario di Teodolinda\", dove sulle placche d'oro sono sbalzate due croci decorate con gemme e pietre colorate (603, secondo la tradizione). Era in uso anche una tecnica di incastonatura a caldo, per la quale si usavano pietre e paste vitree fuse e versate in una fitta rete di alveoli. Altri capolavori, di datazione pi\u00f9 discussa, sono la \"Chioccia con i pulcini\" e la \"Corona Ferrea\".\nArmi.\nLa produzione e la decorazione di armi utilizzavano le tecniche e gli stili dell'oreficeria sviluppando al contempo caratteri propri. I corredi funebri hanno restituito grandi scudi da parata in legno ricoperto di cuoio, sui quali potevano venir applicate sagome in bronzo: per esempio nello \"Scudo di Stabio\" (Berna, Historisches Museum) erano inchiodate figurine di animali e figure equestri senza precedenti, di immediato e raffinato dinamismo.\nUn tentativo di recupero degli schemi paleocristiani, tipico della produzione aulica a partire dall'et\u00e0 teodolindea, \u00e8 presente nella lastra frontale di elmo della Val di Nievole, detta \"lamina di re Agilulfo\", risalente agli inizi del VII secolo e oggi conservata a Firenze (Museo del Bargello), dove il re in trono \u00e8 affiancato dai suoi portalancia, da due vittorie alate quasi caricaturali e da dignitari che offrono corone, a comporre una parata regale simbolicamente espressiva del potere sovrano che testimonia lo sforzo di riusare modelli antichi secondo il sintetico sentire longobardo.\nArchitettura.\nL'attivit\u00e0 architettonica sviluppata in Langobardia Maior \u00e8 andata in gran parte perduta, per lo pi\u00f9 a causa di successive ricostruzioni degli edifici sacri e profani eretti tra VII e VIII secolo. A parte il Tempietto longobardo di Cividale del Friuli, rimasto in gran parte integro, altre costruzioni a Pavia, a Monza o in altre localit\u00e0 sono state ampiamente rimaneggiate nei secoli seguenti. Gran parte dell'edilizia longobarda era costituita essa stessa dal rifacimento o ristrutturazione di edifici preesistenti e veniva condotta riutilizzando materiali di spoglio tardoantichi. In ambito chiesastico essa intrecciava modelli culturali diversi, come \u00e8 tipico delle societ\u00e0 prive di tradizioni architettoniche proprie; tale pluralismo culturale diede origine a novit\u00e0 che sarebbero state oggetto di rielaborazione in et\u00e0 carolingia e preromanica.\nA Pavia, capitale del Regno longobardo, lo slanciato corpo centrale della distrutta chiesa di Santa Maria alle Pertiche (fondata nel 677) fu il riferimento per architetture successive, come la chiesa di Santa Sofia a Benevento, o pi\u00f9 tardi la Cappella Palatina di Aquisgrana; un esempio longobardo della stessa tipologia sopravvissuto fino a oggi \u00e8 il battistero di San Giovanni ad Fontes, nella vicina Lomello, mentre della chiesa di Sant'Eusebio, della chiesa di Santa Maria delle Cacce e del monastero di San Felice rimane solo la cripta. La basilica Autarena di Fara Gera d'Adda fu in origine uno dei primi edifici longobardi triabsidati in cui si applic\u00f2 uno schema di origine orientale, conosciuto attraverso canali adriatici, in seguito molto diffuso ma relativamente circoscritto alla Langobardia Maior. All'esterno della basilica Autarena si riconoscono le arcate cieche di derivazione bizantino-ravennate, riprese successivamente nel motivo degli archetti pensili romanici. Altri esempi di tale icnografia, accomunati dalle dimensioni contenute pur nelle varianti di impianto, sono l'oratorio di San Michele alla Pusterla nel monastero di Santa Maria Teodote a Pavia, della fine del VII secolo, e la basilica di San Giovanni Evangelista in cui \u00e8 possibile distinguere almeno tre fasi costruttive, dal V secolo all'et\u00e0 carolingia. L'area archeologica di Castelseprio (Varese) \u00e8 la principale testimonianza architettonica longobarda della Neustria al di fuori di Pavia, della quale restano integri il Torrione di Torba e la chiesa di Santa Maria foris portas, risalente all'ultimo scorcio dell'et\u00e0 longobarda e ospitante uno dei pi\u00f9 raffinati cicli pittorici dell'Alto Medioevo.\nA Monza rimane una torre longobarda forse facente parte dello scomparso Palazzo Reale di Teodolinda e oggi inclusa nell'abside del Duomo. Altre tracce di architettura longobarda in area lombarda sono la chiesa di Santo Stefano Protomartire di Rogno, in provincia di Bergamo e, a Brescia, la chiesa di San Salvatore, costruita su un primo impianto triabsidato con pianta a T, databile alla seconda met\u00e0 del VII secolo. In tutti questi edifici le vestigia longobarde costituiscono il residuo di quanto esisteva prima dei pesanti rimaneggiamenti avvenuti nei secoli successivi.\nIl monumento longobardo pi\u00f9 famoso e meglio conservato si trova a Cividale del Friuli ed \u00e8 il cosiddetto Tempietto longobardo, edificato verso la met\u00e0 dell'VIII secolo probabilmente come cappella palatina. \u00c8 composto da un'aula a base quadrata con presbiterio costituito da un loggiato a tre campate coperto da volte a botte parallele. Della decorazione fa parte il \"fregio\" in controfacciata, costituito da sei figure di sante a rilievo in stucco eccezionalmente ben conservate.\nTestimonianze maggiormente fedeli alla loro forma originale si ritrovano, invece, nella Langobardia Minor, a Benevento, dove si conservano la chiesa di Santa Sofia, un ampio tratto delle Mura e la Rocca dei Rettori, unici esempi superstiti di architettura militare longobarda. A Spoleto, sede dell'altro grande ducato della Langobardia Minor, l'ispirazione monumentale dei duchi longobardi si manifest\u00f2 nell'VIII secolo con il rifacimento della chiesa di San Salvatore, gi\u00e0 basilica paleocristiana del IV-V secolo, e nel Tempietto del Clitunno.\nScultura.\nGli studi sulla scultura longobarda soffrono della decontestualizzazione dei reperti che giunge in alcuni casi alla perdita delle notizie circa la loro funzione e destinazione originaria; sono pochi i casi di corredi decorativi giunti a noi ancora in situ, come quelli di San Salvatore a Brescia e del Tempietto longobardo a Cividale. Come tutti i popoli germanici i longobardi non possedevano un'arte monumentale e una delle conseguenze pi\u00f9 evidenti della dominazione longobarda sul territorio italiano fu dunque l'abbandono della scultura a tutto tondo in favore di una produzione che si limitava alla decorazione architettonica e all'arredo liturgico. La figura umana in forme monumentali riapparve nell'VIII secolo a Cividale nella decorazione a stucco del Tempietto longobardo dove la processione delle sante in controfacciata reinventa il tema processionale di ascendenza bizantina senza annullare il rilievo plastico delle figure.\nIl repertorio formale dei longobardi era costituito dall'accostamento di elementi zoomorfi fortemente stilizzati e di elementi geometrici; le botteghe artigiane autoctone, gi\u00e0 attive per una committenza ostrogota, trasposero questi stilemi, tipici dell'oreficeria alveolata, in ambito scultoreo dando luogo a una produzione che doveva essere originariamente completata da stucchi colorati e da inserti in diversi materiali policromi. Accanto a queste, tra il 600 e il 650, vennero prodotte opere legate alla cultura teodolindea, in cui si riprendevano motivi della tradizione iconografica paleocristiana, seppur espressi attraverso una diversa linearit\u00e0 astrattizzante, e in cui l'ornamentazione ritornava a essere impiegata con la consapevolezza del limite tra questa e il campo.\nIl recupero dei modelli classici ebbe un notevole impulso verso la met\u00e0 dell'VIII secolo con la produzione aulica legata alla corte del re Liutprando (inizio dell'VIII secolo, in particolare nel decennio 730-740 circa) che diede avvio a una nuova fase detta rinascenza liutprandea durante la quale gli artisti che lavoravano per la corte si orientarono con padronanza di mezzi tecnici verso modelli romani e bizantini. Rientrano in questo ambito i plutei provenienti dall'oratorio di San Michele alla Pusterla (\"plutei di Teodote\", nel Museo Civico Malaspina di Pavia) e il \"fonte battesimale del patriarca Callisto\" a Cividale. Nei \"plutei di Teodote\", entro elaborate cornici con tralci ed elementi vegetali, sono raffigurati due pavoni che si abbeverano a una fonte sormontata dalla croce e due draghi marini davanti all'albero della vita; il rilievo bidimensionale, ma profondamente staccato dal campo, produce un effetto calligrafico e la stilizzazione delle forme aumenta la valenza simbolica della figurazione. La stessa elaborazione e stilizzazione del repertorio naturalistico mediterraneo si trova nella \"lastra di Sigwald\" inserita nella base del \"battistero di Callisto\" (nel Museo Cristiano di Cividale), un ottagono con archetti a tutto sesto, colonne corinzie su una balaustra con frammenti di plutei marmorei. Le lastre scolpite del battistero (molto simili negli esiti formali all\"altare del duca Rachis\", forse addirittura dello stesso autore) rappresentano figure simboliche legate al sacramento del battesimo (pavoni e grifoni alla fonte, leoni ed agnelli, simboli cristologici e degli Evangelisti, ecc.). Anche sulle arcate si trovano iscrizioni e motivi decorativi vegetali, zoomorfi e geometrici; la valenza simbolica di questi rilievi trova nello stile astraente longobardo una maggiore coerenza rispetto ad altri tentativi di recupero della figura umana. \u00c8 il caso dell\"altare del duca Rachis\", creato per il battistero di Cividale e ora nel Museo Cristiano: composto da un unico blocco di pietra d'Istria \u00e8 scolpito con scene della storia di Cristo sulle quattro facce laterali. Le figure fortemente bidimensionali presentano un netto distacco della parte scolpita rispetto allo sfondo, come un disegno a rilievo. Questo effetto, assieme alla marcata stilizzazione delle figure e al senso calligrafico, rendono l'altare simile ad un monumentale cofanetto eburneo.\nIn epoca liutprandea la persistenza della linea di produzione stilisticamente derivata dall'oreficeria \u00e8 testimoniata da alcune opere tra le quali la \"lastra con pavone di San Salvatore\" a Brescia (della seconda met\u00e0 dell'VIII secolo, ora al locale Museo di Santa Giulia) per il tralcio vegetale e la cornice inferiore a intreccio, e la \"lastra tombale di san Cumiano\", presso l'abbazia di San Colombano a Bobbio, con un'iscrizione centrale racchiusa da una doppia cornice a motivi geometrici (serie di croci) e fitomorfi (tralci di vite). Tra i migliori esempi della \u201crinascenza liutprandea\u201d vi \u00e8 anche il \"frammento di pluteo con testa di agnello\" nell\u2019atto di protendersi verso un kantharos proveniente dal sito dell\u2019ex palazzo Reale di Corteolona (ora nei musei Civici di Pavia), che si caratterizza rispetto a gran parte dei bassorilievi coevi per l\u2019alta qualit\u00e0: la sporgenza dei rilievi \u00e8 molto profonda, le superfici sono ben levigate (anche nel retro) tramite lime e abrasivi, tanto che non si scorgono segni di scalpelli, caratteristiche diffuse nella scultura tardo romana ma molto rare nella produzione dell\u2019VIII secolo.\nDurante l'VIII secolo la produzione plastica nei territori dei ducati sembra distaccarsi da quella aulica della corte manifestando una autonomia culturale confermata anche in ambito politico. Ne \u00e8 un esempio, interessante anche per quanto riguarda il rapporto tra committente e artefice in epoca altomedievale, il \"paliotto del duca Ilderico\", databile al periodo in cui Ilderico fu duca di Spoleto (739-742) e attribuito allo scultore Orso dall'iscrizione \"Ursus magester fecit\", artista legato alle botteghe del luogo, in evidente contrasto con la coeva produzione pavese.\nIn area campana si trovano sia produzioni locali sia importazioni da Costantinopoli. Dopo il 774 e tra l'VIII e il IX secolo, la committenza longobarda dei territori meridionali sembra escludere per un certo periodo ogni riferimento alla produzione bizantina, per un ripiegamento verso tradizioni pi\u00f9 proprie, di matrice orafa, dalle quali sembrano derivare i capitelli a incavo geometrizzante (se ne trovano a Sant'Angelo in Formis e nel chiostro di Santa Sofia a Benevento), sinch\u00e9, con la riconquista bizantina dell'Italia meridionale a partire dall'876, la presenza bizantina si fece stilisticamente predominante.\nPittura.\nL'avvicendarsi delle popolazioni dominanti, la diffusione delle conoscenze attraverso i canali dei monasteri e degli scriptoria e attraverso la mobilit\u00e0 degli stessi artefici, il sovrapporsi o approssimarsi delle culture, latina, greco-bizantina e germanica, vanificano in molti casi la possibilit\u00e0 di ricostruire e distinguere linguaggi e stili. Al nord, la perdita di molte testimonianze monumentali, relative ai soli due secoli di dominazione, rende difficile il riconoscimento di un'arte figurativa unitaria patrocinata dai longobardi; al sud, la persistenza per quattro secoli dei ducati e principati longobardi e l'autonomia del principato beneventano hanno permesso di distinguere una pi\u00f9 compatta cultura figurativa beneventana che si identifica con la cultura della Langobardia Minor e che si intreccia con la cultura carolingia a san Vincenzo al Volturno e con quella di Montecassino.\nCoevi all'edificio e alla decorazione plastica sono gli affreschi del Tempietto longobardo di Cividale, come \u00e8 di piena et\u00e0 longobarda il ciclo, gravemente danneggiato, rinvenuto nella torre del \"monastero di Torba\" presso Castelseprio, una torre tardoantica riutilizzata nell'VIII secolo come cappella. I lacerti pittorici che si conservano nella chiesa di San Salvatore di Spoleto (seconda met\u00e0 dell'VIII secolo) e gli affreschi, collegati alla decorazione scultorea, del tempietto del Clitunno, appartengono ad uno stesso ambito culturale, cui appartengono anche le maestranze operanti a Roma tra VII e VIII secolo. Benevento resta un centro di cultura longobarda sino alla conquista normanna; le due absidiole affrescate della chiesa di Santa Sofia sono tra le testimonianze pi\u00f9 antiche della pittura legata alla dominazione longobarda e risalgono ad Arechi II, principe di Benevento dal 774.\nFondato da nobili longobardi di Benevento nel 703, il monastero di San Vincenzo al Volturno sfugg\u00ec presto al controllo del potere longobardo allineandosi alla politica carolingia e divenendo un importante centro di diffusione culturale; la pi\u00f9 antica testimonianza pittorica del monastero \u00e8 costituita da un ciclo di profeti, estremamente frammentario, dipinto per l'abate franco Giosu\u00e8, predecessore di Epifanio, che decorava un ambiente nei pressi del refettorio. Gli affreschi pi\u00f9 noti di San Vincenzo sono del tempo dell'abate Epifanio (797-817) e ricoprono interamente le pareti e le volte della cripta appartenuta a un edificio chiesastico perduto. Il programma, di grande spessore intellettuale, deriva, bench\u00e9 variamente interpretato, dai testi di Ambrogio Autperto, un intellettuale franco, abate del monastero nel 777-778, nei quali viene dato particolare risalto alla figura della Vergine. Gli affreschi, ricchi di drammaticit\u00e0 e privi di inquadramento architettonico mostrano, bench\u00e9 legati alla cultura carolingia, uno stile vicino alla scuola di miniatura beneventana, per i colori luminosi, ricchi di lumeggiature, e per il disegno sciolto. \u00c8 stato sottolineato come assai forte sia in questi affreschi anche la componente settentrionale, con particolare riferimento alle pitture del monastero di San Giovanni in Val M\u00fcstair e a quelle di Torba, evidenziatasi in una stessa e caratteristica maniera di disegnare i finti marmi.\nAltre testimonianze pittoriche in parte collegabili alla scuola beneventana in Campania, Molise e Puglia, databili tra la fine dell'VIII e il IX secolo, si trovano nella grotta di San Biagio a Castellammare di Stabia, nella chiesa dei Santi Rufo e Carponio a Capua, nella Grotta di San Michele a Olevano sul Tusciano e nelle chiese di Santa Maria de Lama, Sant'Andrea della Lama e San Pietro a Corte a Salerno, nel tempietto di Seppannibale a Brindisi e nel Santuario di San Michele Arcangelo sul Gargano (fondato nel VI secolo).\nIn epoca longobarda alcuni collocano anche gli affreschi della Chiesa di Santa Maria foris portas di Castelseprio, anche se la loro datazione \u00e8 molto dibattuta ed oggi sembra propendere per un artista bizantino. Anche dal punto di vista dei contenuti simbolici il ciclo esprimerebbe una visione della religione perfettamente congruente con l'ultima fase del regno longobardo: eliminata, almeno nominalmente, la concezione di Cristo ariana, dove viene ribadita nelle scene dipinte la consustanzialit\u00e0 delle due nature, umana e divina, del Figlio di Dio.\nMiniatura.\nLa miniatura in et\u00e0 longobarda conobbe, soprattutto all'interno dei monasteri, un particolare sviluppo, tanto che \u00e8 definita Scuola longobarda (o \"franco-longobarda\") una peculiare tradizione decorativistica. Questa espressione artistica raggiunse la pi\u00f9 alta espressione nei codici redatti monasteri dalla seconda met\u00e0 dell'VIII secolo.\nTessitura a tavolette.\nLa tessitura a tavolette era usata dai Longobardi per produrre passamanerie e decorazioni di abiti molto elaborate impreziosite con fili aurei, come testimoniano i rinvenimenti nelle sepolture in localit\u00e0 San Martino presso Trezzo d'Adda."}
{"id": "1186348", "revid": "123066242", "url": "https://it.wikipedia.org/wiki?curid=1186348", "title": "Manchester United Football Club 2005-2006", "text": "Questa voce raccoglie le informazioni riguardanti il Manchester United Football Club nelle competizioni ufficiali della stagione 2005-2006.\nStagione.\nIn Premier League Il Manchester United arriva secondo (83 punti) dietro al (91 punti), accedendo alla fase a gironi della Champions League. Il percorso nella FA Cup si interrompe agli ottavi di finale contro il (0-1), che non riusciva in questa impresa dal 1921. In Football League Cup arriva invece il successo finale, battendo il Wigan Athletic per 4-0.\nIn Champions League l'avventura si conclude presto: dopo aver eliminato ai preliminari il Debrecen VSC, il Manchester United non riesce a superare la fase a gironi.\nRosa.\nLa rosa del Manchester United nella stagione 2005-06 (Premier League) era cos\u00ec composta:"}
{"id": "1186356", "revid": "310967", "url": "https://it.wikipedia.org/wiki?curid=1186356", "title": "Comunit\u00e0 Montana Dora Baltea Canavesana", "text": ""}
{"id": "1186367", "revid": "81646", "url": "https://it.wikipedia.org/wiki?curid=1186367", "title": "Cristalli", "text": ""}
{"id": "1186370", "revid": "438678", "url": "https://it.wikipedia.org/wiki?curid=1186370", "title": "Havoc - Fuori controllo", "text": "Havoc - Fuori controllo (\"Havoc\") \u00e8 un film del 2005 diretto da Barbara Kopple\nIl film narra di due annoiate teenager di Los Angeles, che si abbandonano al \"Gangsta Lifestyle\" della cultura hip-hop, fumando crack e imprecando.\nTrama.\nLos Angeles. Allison ed Emily, stanche della solita vita con i soliti amici, decidono di andare nella 16\u00aa strada, abitata principalmente da latinoamericani. Qui conoscono degli spacciatori di erba e crack, ed Allison viene sempre pi\u00f9 attratta da uno di loro, Hector.\nUna sera, mentre i ragazzi stanno giocando a poker, Allison ed Emily decidono di chiedergli di poter entrare a far parte della gang della 16\u00aa strada: Hector prima se la ride e poi spiega loro che per poter entrare a farne parte bisogna tirare un dado; il numero che uscir\u00e0 sar\u00e0 il numero delle persone con cui dovranno fare sesso.. Ad Allison esce 1 e sceglie di farlo con Hector, ma quando stanno per incominciare viene presa dal rimorso, subendo le ire di Hector e venendo cacciata dalla stanza; ad Emily invece esce un 3 e sembra pi\u00f9 convinta dell'amica nel proseguire in questa cosa, ma dopo l'uscita di Allison i tre latinoamericani diventano violenti, finendo per farle male. Una volta tornate a casa Emily decide di denunciarli, ed Hector finisce in prigione; Emily per\u00f2 per incastrarli omette di dire che loro due avevano chiesto di entrar a far parte della gang ed accettato la pratica di iniziazione.\nAllison dice ai genitori di Emily la verit\u00e0 sulla questione, ed Emily si arrabbia molto con l'amica, mentre gli amici delle due ragazze vanno contro i gangster latinoamericani decisi a ucciderli."}
{"id": "1186373", "revid": "123063594", "url": "https://it.wikipedia.org/wiki?curid=1186373", "title": "Sassonia-Meiningen", "text": "Il Ducato di Sassonia-Meiningen fu un ducato tedesco della regione della Turingia originatosi dalla linea ernestina dei Sassonia-Gotha nel 1680 dal Duca Ernesto I di Sassonia-Gotha-Altenburg.\nStoria.\nDal 1680 al 1826.\nAlla morte di Ernesto I, l'erede legittimo del ducato fu il figlio minore Bernardo I che lo elev\u00f2 a principato tedesco (comunque corrispondente a \"Ducato\", in quanto anche i duchi erano concepiti come principi elettori dell'Imperatore di Germania). Nel 1735 la famiglia ottenne Neuhaus e Gericht Sonneberg dai Sassonia-Coburgo e nel 1753 la signoria di R\u00f6mhild Sassonia-Meiningen. Il Ducato, nel 1723, ricevette la met\u00e0 dei territori del Ducato di Sassonia-Hildburghausen.\nDal 1826 al 1920.\nDal 1826 nei territori dei Sassonia-Gotha si verificarono una serie di semplificazioni nei ducati che portarono alla soppressione di alcuni degli stati precedenti. Il Ducato di Sassonia-Meininghen rimase indipendente ma dovette cedere alcuni territori tra cui K\u00f6nigsberg e Sonnefeld al Ducato di Sassonia-Hildburghausen, Saalfeld, Gr\u00e4fenthal e Themar al Ducato di Sassonia-Coburgo-Saalfeld), Camburg e Kranichfeld e 1/3 di R\u00f6mhild al Ducato di Sassonia-Gotha-Altenburg. Il Ducato di Sassonia-Coburgo-Saalfeld divenne parte del ducato di Sassonia-Gotha, che a sua volta si era originato dall'unione dei ducati di Sassonia, Coburgo e Gotha.\nNel 1833 lo stato venne compreso nel territorio della Turingia e nel 1871 il Ducato venne annesso all'Impero tedesco, nella delegazione della Germania del Nord.\nAlla fine della monarchia nel 1918 il Ducato venne dichiarato Stato Libero di Sassonia-Meiningen.\nPopolazione e suddivisione amministrativa.\nLa popolazione del Ducato di Sassonia Meiningen secondo censimenti d'epoca: \nIl ducato era ripartito in circondari:\nDuchi pretendenti di Sassonia-Meiningen.\nDal 1918.\nCorrado di Sassonia-Meiningen, nato nel 1952, ad oggi non ha discendenza. Alla sua morte la linea legittima dei Sassonia-Meiningen si estinguer\u00e0."}
{"id": "1186382", "revid": "125718026", "url": "https://it.wikipedia.org/wiki?curid=1186382", "title": "Crytek", "text": "Crytek \u00e8 un'azienda tedesca dedita allo sviluppo di videogiochi con sede nella citt\u00e0 di Francoforte, fondata nel 2000 dai fratelli Avnil Yerli, Cevat Yerli e Faruk Yerli.\n\u00c8 celebre per aver realizzato il primo capitolo della serie \"Far Cry\", prima di cederne i diritti a Ubisoft, e tutti i capitoli della serie \"Crysis\"."}
{"id": "1186390", "revid": "968255", "url": "https://it.wikipedia.org/wiki?curid=1186390", "title": "Croce di Gisulfo", "text": "La Croce di Gisulfo \u00e8 una croce sbalzata in lamina d'oro realizzata nel VII secolo da maestranze longobarde, ed \u00e8 conservata al Museo archeologico nazionale di Cividale del Friuli. \u00c8 legata dalla tradizione a Gisulfo I del Friuli, duca del Friuli dal 569 al 581 circa, sebbene sia stata con ogni probabilit\u00e0 realizzata in un'epoca successiva.\n\u00c8 alta 11 cm ed ha i due bracci di lunghezza quasi uguale, con varie pietre preziose levigate incastonate a freddo (due per braccio, una quadrata ed una triangolare, oltre ad una pietra circolare al centro). \n\u00c8 uno degli esempi pi\u00f9 esemplificativi della tipologia di crocette diffuse a Cividale del Friuli, caratterizzate dalla presenza dei \"Imago Christi\", piccole teste stilizzate di Cristo con i capelli lunghi, che in questa croce sono ripetute ben otto volte, identiche, due per braccio a intervallare le pietre. Probabilmente venne usato uno stampo per lo sbalzo. "}
{"id": "1186392", "revid": "200568", "url": "https://it.wikipedia.org/wiki?curid=1186392", "title": "Piccinni", "text": ""}
{"id": "1186395", "revid": "36426", "url": "https://it.wikipedia.org/wiki?curid=1186395", "title": "Longobarde", "text": ""}
{"id": "1186397", "revid": "200568", "url": "https://it.wikipedia.org/wiki?curid=1186397", "title": "Stemma dell'Estonia", "text": "Lo stemma dell'Estonia \u00e8 costituito da uno scudo dorato in cui sono collocati tre leopardi azzurri (o leoni illeoparditi), con due rami di quercia, anch'essi dorati, intorno allo scudo. Lo stemma riprende lo stemma della Danimarca, nazione che nel XIII secolo comprendeva infatti anche parte dell'attuale Estonia settentrionale. Questo stemma con i leopardi azzurri \u00e8 stato ufficialmente adottato dalla Repubblica di Estonia come simbolo di stato il 19 giugno 1925.\nA seguito dell'invasione da parte dell'Unione Sovietica nel 1940, lo stemma fu vietato e sostituito da un altro, conseguentemente alla trasformazione della nazione estone in Repubblica Socialista Sovietica di Estonia. Nonostante questo, il simbolo estone fu utilizzato dal governo in esilio dell'Estonia. Con la fine dell'occupazione sovietica, l'antico stemma pot\u00e9 essere riadottato ufficialmente il 7 agosto 1990 ed \u00e8 stato regolamentato dalla legislazione nazionale dal 6 aprile 1993."}
{"id": "1186405", "revid": "68105", "url": "https://it.wikipedia.org/wiki?curid=1186405", "title": "Processo di Kimberley", "text": ""}
{"id": "1186406", "revid": "247222", "url": "https://it.wikipedia.org/wiki?curid=1186406", "title": "Massimo Rastelli", "text": "Carriera.\nGiocatore.\nDopo aver esordito in Serie D col Solofra, \u00e8 acquistato ventenne dal , con cui esordisce in Serie B da riserva di Stefano Rebonato e Massimo Palanca. In seguito gioca una stagione in Serie C1 con la maglia del , realizzando 5 reti, e nel 1990 si trasferisce alla , dove milita sette stagioni consecutive in Serie B da spalla del centravanti Roberto Paci, realizzando 14 reti nella stagione 1995-1996.\nNel 1997, ingaggiato dal , esordisce in Serie A disputando 31 partite e 2 reti. Rimane in Emilia fino al 2001, contribuendo a due salvezze (1998, 1999) e alla promozione in Serie A nel campionato di Serie B 2000-2001, diventando beniamino dei tifosi piacentini.\nA fine agosto 2001 si riavvicina a casa, trasferendosi al , in Serie B. Coi partenopei disputa 32 partite realizzando 6 reti; la promozione in Serie A sfuma, anche a causa di alcuni suoi errori nello scontro diretto con la &lt;ref name=\"/na\"&gt;. Il 10 agosto 2002&lt;/ref&gt;, passa alla , con cui disputa la sua ultima stagione in massima serie da riserva (17 presenze senza reti).\nNel 2003 torna in serie cadetta col , dove ritrova il posto da titolare ma non evita la retrocessione della squadra in Serie C1 e il conseguente fallimento. Passa all', con cui conquista la promozione in Serie B ai danni del Napoli (segnando un gol nella gara di ritorno di campionato al Partenio col Napoli), e dopo un'ultima stagione in cadetteria chiude la carriera alle soglie dei 40 anni con le maglie di (di cui diviene capitano, conquistando la promozione in Prima Divisione) e .\nIn carriera conta 102 presenze e 12 reti in Serie A, 386 presenze e 68 reti in Serie B.\nAllenatore.\nIl 22 giugno 2009 diventa allenatore della Juve Stabia, retrocessa in Lega Pro Seconda Divisione. Alla prima stagione da allenatore riporta la squadra in Prima Divisione conquistando la matematica promozione alla penultima giornata di campionato col Cassino; il 29 maggio 2010, lascia la squadra.\nIl 13 ottobre 2010 \u00e8 ingaggiato dal Brindisi (Lega Pro Seconda Divisione) per sostituire l'esonerato Carlo Florimbi dopo 7 giornate di campionato. L'estate 2011 \u00e8 assunto alla guida del Portogruaro, formazione neo retrocessa dalla Serie B, conducendo la formazione veneta al piazzamento di centro classifica.\nIl capitolo Avellino.\nAl termine del campionato lascia la squadra per far ritorno all', questa volta in veste di allenatore: con gli irpini conquista il campionato di Lega Pro Prima Divisione e la Supercoppa di Lega di Prima Divisione. La stagione successiva, partita con l'obiettivo della salvezza, vede gli irpini lottare per i play-off, poi sfuggiti a causa della partita persa col . L'anno successivo resta al timone della squadra biancoverde portandola alle semifinali play-off, dove viene eliminata dal , realizzando una media di 1,59 punti a gara in 128 match.\nCagliari, Cremonese e SPAL.\nIl 12 giugno 2015, Rastelli risolve il contratto con l'Avellino e firma un contratto per allenare il Cagliari, con il quale il 6 maggio 2016 in virt\u00f9 della vittoria per 0-3 a Bari ottiene la promozione in Serie A. Il 20 maggio successivo vince il campionato di Serie B con la squadra sarda frutto di 83 punti. Il 30 maggio rinnova fino al 2018. Al suo primo anno in Serie A ottiene 47 punti e termina la stagione all'undicesimo posto.\nNella stagione 2017-2018 il sorteggio del calendario non \u00e8 benevolo e i primi due avversari del Cagliari sono le big Juventus e Milan. Arrivano due sconfitte: a Torino finisce 3-0, a Milano 2-1. Le prestazioni fanno comunque intravedere qualcosa di buono e tali impressioni sono confermate nei due match consecutivi. All'esordio nella nuova Sardegna Arena arriva la prima vittoria a discapito del Crotone (1-0), mentre alla quarta giornata i sardi battono per 2-0 la SPAL in trasferta. Da quel momento in poi arrivano, per\u00f2, quattro sconfitte consecutive contro Sassuolo, Chievo, Napoli e Genoa, di cui 3 casalinghe, le quali gli costano l'esonero il 17 ottobre 2017..\nIl 5 novembre 2018 viene annunciato come nuovo allenatore della , in Serie B, e il 10 novembre al debutto vince per 1-0 contro il .\nPorter\u00e0 la squadra lombarda al nono posto finale, a un solo punto dalla qualificazione ai play-off. L'8 ottobre 2019, dopo un deludente inizio di stagione (10 punti in 7 gare), viene sollevato dall'incarico, per poi essere richiamato l'8 gennaio 2020 in sostituzione dell'esonerato Marco Baroni, con la squadra al quartultimo posto al termine del girone di andata. Il 14 gennaio, al suo secondo debutto, perde per 4-0 in casa della Lazio, nella partita valida per gli ottavi di finale di Coppa Italia. Il 4 marzo, dopo aver raccolto solo 6 punti in 8 partite e con la squadra ancora al quartultimo posto, viene nuovamente esonerato, il giorno successivo alla sconfitta casalinga contro l'.\nIl 16 marzo 2021 sostituisce Pasquale Marino sulla panchina della . Termina il campionato al 9\u00ba posto con 56 punti come e non riuscendo a qualificarsi tuttavia per i play-off per la classifica avulsa.\nPordenone.\nIl 30 agosto 2021 subentra sulla panchina del Pordenone, in Serie B, al posto dell'esonerato Massimo Paci. Il 16 ottobre, dopo aver raccolto un punto in sei partite e con la squadra all'ultimo posto, viene esonerato.\nStatistiche.\nStatistiche da allenatore.\n\"Statistiche aggiornate al 4 marzo 2020\". In grassetto le competizioni vinte."}
{"id": "1186408", "revid": "1543377", "url": "https://it.wikipedia.org/wiki?curid=1186408", "title": "Contea di Yellowstone", "text": "La contea di Yellowstone (in inglese Yellowstone County) \u00e8 una contea del Montana, negli Stati Uniti. Il suo capoluogo amministrativo \u00e8 Billings ed \u00e8 la contea pi\u00f9 popolosa del Montana.\nStoria.\nLa contea di Yellowstone venne istituita nel 1883 e deve il suo nome al fiume omonimo. L'etimologia di Yellowstone si deve ai primi cacciatori di pelli francesi che chiamarono il fiume Roche Jaune (Pietra Gialla).\nGeografia fisica.\nLa contea ha un'area di di cui lo 0,52% \u00e8 coperto d'acqua. Confina con le seguenti contee:"}
{"id": "1186410", "revid": "767487", "url": "https://it.wikipedia.org/wiki?curid=1186410", "title": "Holy Smoke - Fuoco sacro", "text": "Holy Smoke - Fuoco sacro (\"Holy Smoke!\") \u00e8 un film del 1999 diretto da Jane Campion. La colonna sonora \u00e8 di Angelo Badalamenti.\nTrama.\nAustralia: Ruth \u00e8 una ragazza che, in seguito ad un viaggio in India con una sua amica, si aggrega ad una sorta di setta. L'amica, tornata in Australia, racconta la storia ai genitori di Ruth, che si attivano subito per cercare di farla ritornare a casa. Una volta riusciti a farla tornare, la consegnano con l'inganno ad un famoso \"deprogrammatore\" di nome PJ, che ha il compito di farla ragionare e di farla tornare com'era prima.\nNell'isolamento di una baracca in pieno deserto australiano, l'approccio inquisitorio e razionale di PJ frantuma le certezze della giovane. Nell'angoscia di questa deprivazione Ruth, che ha dato alle fiamme il suo sari indiano e gli si \u00e8 presentata nuda e incontinente, ottiene la tenerezza del suo rivale. Ma PJ, nel rivelargli il plagio animale e sociale che lo costituisce come persona, inverte i ruoli del decondizionatore e del soggetto da liberare da influenze esterne.\nSopraffatto dalla passione, l'uomo si sottomette alla ragazza sino a \"deprogrammare\" la propria virilit\u00e0, camuffandosi da pacchiana donna di mezza et\u00e0, coi baffi e ad esplodere nella violenza di fronte ad un rifiuto della giovane. Ci\u00f2 naturalmente gli costa una dura lezione da parte dei familiari e un immediato ritorno in California da dove, sposato e con una coppia di gemelli, intrattiene una corrispondenza epistolare con Ruth, che nel frattempo \u00e8 tornata in India con la madre.\nI luoghi.\nSei delle tredici settimane complessive di lavorazione furono occupate dalle riprese nel deserto, a Hawker, piccola cittadina di 800 abitanti nel distretto di Flinders nell'Australia Meridionale. \"Le riprese...sono state fisicamente stressanti in quanto le distanze tra le localit\u00e0 usate per gli esterni erano enormi, le strade polverose ed accidentate, con temperature sotto zero e pioggia continua, quando non doveva piovere.\" L'insolita, per quel periodo, abbondanza di precipitazioni, che procur\u00f2 alla troupe l'appellativo di \"quelli che hanno portato la pioggia\", da parte dei locali, caus\u00f2 dei ritardi, dal momento che le riprese prevedevano un deserto caldo.\nAnche gli esterni girati a in India furono caratterizzate da difficili condizioni ambientali. \"Si girava con il termometro che segnava 40\u00b0\", racconta il produttore Jan Chapman e con \"qualcosa come 6.000 spettatori\". Negli studi di Sydney furono invece girati gli interni, in particolare le scene ambientate nella Half-Way Hut in cui ha luogo l'aspro confronto tra i personaggi interpretati da Harvey Keitel e Kate Winslet."}
{"id": "1186411", "revid": "173219", "url": "https://it.wikipedia.org/wiki?curid=1186411", "title": "Maria Cristina d'Asburgo-Lorena (1742-1798)", "text": "Biografia.\nInfanzia.\nMaria Cristina era figlia della regina Maria Teresa d'Austria e del re Francesco Stefano di Lorena, Maria Cristina nacque il giorno del 25\u00ba compleanno di sua madre, il 13 maggio 1742 a Vienna, in Austria. Il giorno successivo fu battezzata al palazzo imperiale di Hofburg con i nomi di Maria Cristina Johanna Josepha Antonia; Maria Cristina prende il nome da sua nonna Elisabetta Cristina di Brunswick-Wolfenb\u00fcttel, imperatrice vedova del Sacro Romano Impero, tuttavia, alla corte viennese veniva sempre chiamata \"Maria\" o \"Mim\u00ec\". Era la figlia prediletta di Maria Teresa, come si pu\u00f2 vedere dalle lettere che l'imperatrice le scrisse. In una lettera del 22 marzo 1747 l'ambasciatore prussiano a Vienna, il conte Otto Christoph von Podewils, descrisse Maria Cristina come bella e spiritosa.\nL'arciduchessa, capricciosa e vivace in giovent\u00f9, ricevette un'educazione particolarmente amorevole dai suoi genitori. Quella famigerata preferenza che Maria Cristina ricevette da sua madre caus\u00f2 l'intensa gelosia dei suoi fratelli e sorelle, che la evitarono e criticarono la sua posizione prominente all'interno della famiglia sempre pi\u00f9 attivamente.\nFu la figlia preferita da Maria Teresa e questa predilezione venne dimostrata dalla possibilit\u00e0 datale, rarissima per l'epoca, di sposare chi voleva.\nAdolescenza.\nDivenne molto amica, o forse amante, della cognata Maria Isabella di Borbone-Parma, moglie del fratello erede al trono Giuseppe. Le lettere tra le due cognate sono giunte sino a noi e testimoniano il reale clima familiare creato dall'imperatrice. Se da una parte ella mostrava immenso affetto per i figli o per coloro che riteneva simpatici, dall'altra pretendeva severamente da tutti il massimo e, se il massimo non arrivava, il suo comportamento diveniva spietato, cos\u00ec da far nascere sensi di colpa. Di questo comportamento lunatico e anche per tutti i favoritismi nei confronti di Maria Cristina, soffrirono moltissimo tutti gli altri suoi figli, soprattutto Maria Antonietta e Leopoldo.\nL'intelligente e diplomatica Maria Cristina sapeva infatti approfittare delle debolezze della madre per ricavarne il massimo profitto: le scriveva spesso, le dava sempre ragione, era sempre accanto a lei.\nIl fratello Giuseppe aveva un ulteriore motivo di attrito nei confronti della sorella: nell'amicizia che legava la moglie Isabella e la sorella molti videro un legame cos\u00ec profondo da apparire saffico.\nMatrimonio.\nLa 17enne Maria Cristina ha avuto una storia d'amore con Ludovico Eugenio di W\u00fcrttemberg, ma un matrimonio tra loro fece arrabbiare l'imperatrice, che credeva che il terzo figlio del Duca di W\u00fcrttemberg non fosse di rango sufficiente per un'arciduchessa. All'inizio di gennaio del 1760 Alberto e Clemente Venceslao di Sassonia arrivarono alla corte imperiale ed entrambi furono accolti calorosamente dall'imperatore e dall'imperatrice. Il principe Alberto incontr\u00f2 l'arciduchessa in occasione di un concerto, al quale partecip\u00f2, e presto svilupp\u00f2 un grande affetto per lei, come ricord\u00f2 nelle sue memorie. Alla fine di gennaio del 1760, Alberto e Clemente Venceslao di Sassonia lasciarono Vienna.\nNel dicembre 1763, il principe Alberto di Sassonia torn\u00f2 a Vienna per esprimere le sue condoglianze alla famiglia imperiale per la morte di Isabella di Borbone-Parma. Divenne un buon amico della defunta Isabella dopo il suo matrimonio con il futuro Giuseppe II e, come not\u00f2 nel suo diario, svilupp\u00f2 anche una stretta relazione con Maria Cristina. Nel 1764 il principe sassone incontr\u00f2 l'Arciduchessa, prima a Vienna in primavera e pi\u00f9 tardi a Bratislava. Dopo queste visite, Maria Cristina si innamor\u00f2 profondamente di Alberto, che, nonostante il suo affetto per l'Arciduchessa, non credeva di poterle conquistare la mano in matrimonio a causa della sua posizione relativamente debole e politicamente instabile per gli standard imperiali. Ma poi fu invitato a Vienna per studiare un nuovo regolamento di servizio per la cavalleria, per partecipare a cacce e divertimenti della corte imperiale, e ricevette l'invito di Maria Cristina a dare libero sfogo ai suoi sentimenti per lei ma non ancora pubblicamente.\nMaria Cristina ebbe una forte influenza su sua madre, che approv\u00f2 la sua relazione con Alberto, ma gli amanti furono costretti a mantenere segreta la loro relazione perch\u00e9 l'imperatore voleva che sposasse il suo primo cugino, Benedetto di Savoia (figlio di Elisabetta Teresa di Lorena, sorella minore di Francesco I). L'imperatrice consigli\u00f2 alla figlia impaziente di apparire calma e cauta riguardo al suo fidanzamento con Alberto; tuttavia, Maria Cristina trov\u00f2 estremamente difficile nascondere i suoi sentimenti per il principe sassone, cos\u00ec ricevette nuovi consigli materni, seguiti da una tattica di silenzio.\nNel luglio 1765, la famiglia imperiale si rec\u00f2 a Innsbruck per il matrimonio del fratello di Maria Cristina, Leopoldo, con l'infanta Maria Luisa di Borbone-Spagna; Alberto partecip\u00f2 alle celebrazioni. Poich\u00e9 era presente anche il Duca di Chablais, Maria Cristina e Alberto dovettero procedere con maggiore attenzione. Un mese dopo il matrimonio di Leopoldo, l'imperatore mor\u00ec improvvisamente (il 18 agosto) per un ictus o un infarto. La famiglia imperiale fu duramente colpita da questa morte, ma leggermente meno Maria Cristina, i cui piani matrimoniali non erano pi\u00f9 un ostacolo poich\u00e9 sua madre era stata a lungo dalla sua parte. Di conseguenza, fu l'unica figlia di Maria Teresa che non si spos\u00f2 per motivi politici; tuttavia, per rispetto della morte dell'imperatore, un periodo di lutto dovette essere osservato prima che il suo matrimonio potesse aver luogo.\nI preparativi per il matrimonio iniziarono gi\u00e0 nel novembre 1765. Maria Teresa era preoccupata che la giovane coppia non potesse vivere comodamente. In dicembre, Alberto fu nominato Feldmaresciallo e Governatore dell'Ungheria; questi titoli costrinsero lui e la sua futura moglie a vivere a Pressburg. Il castello locale \u00e8 stato ristrutturato al costo di 1,3 milioni di fiorini, e l'imperatrice vedova Maria Teresa fece ristrutturare dei mobili e delle stoviglie. Ricevettero com regalo anche il palazzo \"Gr\u00fcnne Haus\" a Laxenburg (gi\u00e0 palazzo Dietrichstein). Quando la coppia si stabil\u00ed a Vienna pi\u00f9 tardi, \u00e8 stato loro permesso di rimanere nel Palazzo Imperiale di Hofburg. Infine, Maria Cristina ricevette una ricca dote: il Ducato di Teschen, le citt\u00e0 di Mannersdorf, di Ungarisch-Altenburg e altre signorie, e la quantit\u00e0 di 100.000 fiorini. La servit\u00f9 della coppia comprendeva circa 120 persone. Questi doni ricevuti da Maria Cristina causarono il dispiacere e l'invidia dei suoi fratelli e sorelle. \nMaria Cristina allora invit\u00f2 a Vienna il principe Alberto, duca di Teschen. Il 7 gennaio 1766, Alberto ricevette un caloroso benvenuto a Pressburg dai cittadini. Il 2 aprile si \u00e8 svolto il fidanzamento e sei giorni dopo, l'8 aprile, si \u00e8 svolto il matrimonio. Durante la cerimonia (in cui era presente l'imperatrice Maria Teresa) Maria Cristina indossava un abito bianco decorato e Alberto la sua uniforme militare; tuttavia, il resto degli ospiti erano vestiti di nero a causa del lutto giudiziario in corso. Poco dopo gli sposi si stabilirono a Pressburg. La coppia riusc\u00ec ad avere solo una bambina, Maria Cristina Teresa di Sassonia-Teschen, che nacque e mor\u00ec il 17 maggio 1767. Divennero poi genitori adottivi dell'arciduca Carlo, terzo figlio dell'imperatore Leopoldo II e di sua moglie Maria Luisa di Borbone-Spagna, altrimenti destinato alla carriera ecclesiastica. A lui lasciarono in eredit\u00e0, oltre al nome del casato dei Teschen, le numerose collezioni d'arte.\nMaria Teresa insedi\u00f2 figlia e genero a Bratislava nel 1766, dopo aver affidato a lui l'incarico di governatore d'Ungheria.\nLa fortuna di Maria Cristina di poter sposare l'uomo che amava amareggiava le altre figlie di Maria Teresa, che gi\u00e0 risentivano del favoritismo della madre. Una delle sue sorelle, l'Arciduchessa Maria Amalia, era innamorata di un principe, Carlo II di Zweibr\u00fccken, ma \u00e8 stata fidanzata e poi fatta sposare con la forza a Ferdinando I di Parma. Rimase estranea a sua madre per il resto della vita dell'imperatrice vedova.\nNelle prime settimane dopo il matrimonio, Maria Cristina, Alberto e Maria Teresa iniziarono una vivace corrispondenza. L'imperatrice vedova diede a sua figlia, che le mancava molto, consigli su come comportarsi nei confronti di suo marito. Ha dovuto coltivare un atteggiamento decente che cambia la vita basato sui valori cristiani. La coppia, che ebbe un felice matrimonio, tenne una splendida corte al Palazzo di Bratislava (Pressburg), organizz\u00f2 costosissime feste e viaggi\u00f2 spesso a Vienna.\nVita a Pressburg.\nA Pressburg, Maria Cristina e suo marito sono stati in grado di ospitare una lussuosa vita di corte con feste frequenti e visite alla corte di Vienna. Non presto riuscirono ad ottenere l'affetto della nobilt\u00e0 e dei cittadini ungheresi, e si dedicarono al loro comune interesse per l'arte, che rese Pressburg un centro culturale durante la loro permanenza l\u00ec; fu qui che iniziarono la loro acquisizione di disegni e incisioni, che sarebbe diventata la famosa Collezione Albertina d'arte.\nDal dicembre 1774 al luglio 1776, Maria Cristina e Alberto fecero un lungo viaggio in Italia per visitare i fratelli di Maria Cristina, Leopoldo (a Firenze), Maria Carolina (a Napoli), Maria Amalia (a Parma) e Ferdinando (a Milano), dopo di che ha riferito alla madre della loro vita, principalmente delle parti negative. Inoltre, la coppia ha fatto visita a Papa Pio VI. Tuttavia, la debole salute e tristezza di Maria Cristina aumentarono, poich\u00e9 Alberto era in servizio militare attivo nel 1777-1778 durante la Guerra di successione bavarese.\nMorte.\nMaria Cristina mor\u00ec di una malattia allo stomaco, fu sepolta presso la Cripta Imperiale a Vienna: il marito fece erigere in sua memoria nella Augustinerkirche uno splendido monumento funebre, opera di Antonio Canova.\nDiscendenza.\nMaria Cristina ed Alberto ebbero una figlia:\nDivennero poi genitori adottivi dell'arciduca Carlo:"}
{"id": "1186412", "revid": "1573940", "url": "https://it.wikipedia.org/wiki?curid=1186412", "title": "Terathopius ecaudatus", "text": "Il falco giocoliere (Terathopius ecaudatus ()) \u00e8 un uccello rapace di medie dimensioni appartenente alla famiglia Accipitridae. \u00c8 l'unica specie del genere Terathopius.\nProbabilmente \u00e8 l'origine dell'\"uccello dello Zimbabwe\", emblema nazionale dello Zimbabwe.\nIl suo nome in francese (\"bateleur\", ripreso anche dall'inglese) descrive la sua caratteristica abitudine di battere le estremit\u00e0 delle ali mentre vola, come per cercare il bilanciamento.\nIn alcuni paesi, il falco giocoliere \u00e8 talvolta noto come \"aquila delle conifere\" o anche \"aquila dei pini\", dal momento che le sue piume somigliano talvolta allo strobilo quando le agita.\nDescrizione.\nSi tratta di una specie dalla coda estremamente corta (\"ecaudatus\" in latino significa \"senza coda\") che lo rende inconfondibile in volo. Il maschio adulto \u00e8 lungo dai 60 ai 75 cm con un'apertura alare di 175\u00a0cm. Ha un piumaggio nero, eccezion fatta per il manto e la coda castagna, le ali grigie, la pelle della faccia, il becco e le zampe rosse.\nLa femmina \u00e8 simile al maschio tranne per le piume alari secondarie, tendenti pi\u00f9 al grigio che al nero. I piccoli sono marroni con macchie bianche e hanno la pelle facciale verdastra. Impiegano sette o otto anni per raggiungere la piena maturit\u00e0.\nDistribuzione e habitat.\n\u00c8 diffuso in gran parte dell'Africa, dal Senegal a ovest fino alla Somalia a est arrivando fino alla fascia settentrionale del Sudafrica. Vive praticamente ovunque nelle regioni a sud del Sahara ad eccezione del bacino del Congo. I coloni provenienti dall'Europa, che si recarono in Africa all'epoca degli imperi coloniali, perseguitarono pesantemente il rapace, usando tanto i fucili che i bocconi avvelenati. Gli erano imputati praticamente tutti i furti di bestiame. Vive particolarmente nelle savane, ai margini delle foreste, sulle coste e anche sulle vette montane oltre i 4000 metri.\nBiologia.\nAlimentazione.\nLa preda di questo rapace \u00e8 costituita prevalentemente da uccelli, soprattutto colombidi e pteroclidi, e anche piccoli mammiferi. Occasionalmente non disdegna le carcasse.\nRiproduzione.\nNidifica sugli alberi, deponendo un solo uovo che \u00e8 covato per 42 o 43 giorni dalla femmina, che si cura poi dei piccoli per 90-125 giorni finch\u00e9 non sono in grado di volare. I falchi giocolieri sono monogami e utilizzano lo stesso nido per vari anni. Gli uccelli non accoppiati aiutano talvolta al nido.\nVerso.\nIl falco giocoliere \u00e8 solitamente silenzioso."}
{"id": "1186417", "revid": "104458", "url": "https://it.wikipedia.org/wiki?curid=1186417", "title": "Croce di Adaloaldo", "text": ""}
{"id": "1186419", "revid": "110157", "url": "https://it.wikipedia.org/wiki?curid=1186419", "title": "Chiesa di San Giuseppe dei Vecchi", "text": "La chiesa di San Giuseppe dei Vecchi \u00e8 una chiesa monumentale del centro storico di Napoli.\nStoria e descrizione.\nFu fondata nel 1614 da Andrea Cavallo, padre caracciolino, sui suoli di una delle propriet\u00e0 Carafa. In breve tempo la chiesetta ed il monastero divennero subito operativi, ma nel 1634 i monaci affidarono a Cosimo Fanzago la progettazione di una chiesa pi\u00f9 grande e maestosa. Il progetto fanzaghiano and\u00f2 a rilento per diversi motivi, compresa l'epidemia di peste del 1656; nel 1665, la chiesa venne consacrata ancora incompleta, tanto che la fabbrica era coperta per mezzo di un tetto provvisorio. Venne completata tra il 1706 e il 1712 dall'architetto Onofrio Parascandalo e nel 1732, per far fronte ai danni del terremoto del medesimo anno, l'ordine incaric\u00f2 a Nicola Tagliacozzi Canale il restauro e il consolidamento della struttura.\nSulla facciata, il portale in piperno, che funge da sagrato, \u00e8 opera di Francesco Solimena.\nL'interno \u00e8 a croce greca con l'asse longitudinale pi\u00f9 lungo dell'altro asse; possiede quattro cappelle angolari e l'abside, poligonale, presenta un arco, simile ad una serliana, che nasconde un ulteriore ambiente destinato ad ospitare una tela. Vi si ammirano opere d'arte di valore, come: \"la Sacra Famiglia\", tela dipinta da un ignoto pittore tardo-manierista posizionata dietro l'altare maggiore, il \"San Michele\" di Nicola Maria Rossi sull'altare sinistro del transetto, il \"San Francesco Caracciolo in estasi\" di Antonio Sarnelli su quello destro e il \"San Giuseppe con il Bambino\", scultura lignea attribuita a Nicola Fumo."}
{"id": "1186420", "revid": "123601714", "url": "https://it.wikipedia.org/wiki?curid=1186420", "title": "Economia dell'Ungheria", "text": "L'economia dell'Ungheria ha subito una notevole trasformazione dopo il crollo del Comecon e conseguentemente dell'industria sovietica, avvenuto intorno al 1990. Da allora una serie di riforme e liberalizzazioni, nonch\u00e9 la privatizzazione di alcune aziende dello stato, hanno consentito l'instaurarsi di una economia di mercato e favorito l'arrivo di capitali esteri. Tuttavia queste trasformazioni hanno avuto un pesante impatto sulla situazione sociale del paese, infatti il PIL tra il 1985 ed il 1994 \u00e8 calato dello 0,5%, ed in quegli anni si \u00e8 avuto anche un aumento dell'inflazione e della disoccupazione. Dopo il 1994 il PIL ha ricominciato a salire e dal 1996 al 2000 \u00e8 aumentato in media del 4% all'anno, con aumento anche del PIL pro capite che \u00e8 arrivato al valore di 4.760 dollari nel 2000.\nNel 1996 l'Ungheria \u00e8 stata ammessa all'OCSE e dal 1\u00ba maggio 2004 fa parte dell'Unione europea.\nAgricoltura e allevamento.\nAttualmente l'agricoltura riveste un ruolo secondario nell'economia ungherese anche se i terreni coltivabili coprono oltre il 50% del territorio. Questo \u00e8 dovuto al mancato completamento della bonifica (in fase di completamento dal 2010) delle zone paludose dell'Ovest e la scarsa irrigazione delle zone secche della Alf\u00f6ld dell'Est che impediscono il pieno sfruttamento del territorio.\nI dati ufficiali del 2003 dicono che l'agricoltura contribuisce al PIL nazionale con il 3,3% e occupa il 5% (2005) della forza lavoro.\nLe principali colture in crescita sono quelle del frumento e del girasole, mentre quella del mais \u00e8 stabile, in calo le colture di patate e vino. Rimane elevata la produzione del vino Tokaj che viene esportato. Una coltura tradizionale del paese \u00e8 quella dal peperoncino rosso da cui si ricava la paprica. Altre colture diffuse sono l'orzo, la barbabietola da zucchero e la segale.\nL'allevamento, fino ad alcune decine di anni fa praticato in modo estensivo nella puszta, si \u00e8 ora industrializzato soprattutto nelle regioni occidentali dove vengono allevati bovini, suini, ovini e volatili da cortile. La produzione dei derivati dell'allevamento, carne, latte, burro, formaggio e uova, oltre a soddisfare le esigenze nazionali, costituiscono un'importante voce di esportazione.\nTipico \u00e8 l'allevamento dei cavalli allo stato brado praticato ancora nella puszta. Famoso \u00e8 il N\u00f3niusz di Mez\u0151hegyes, razza risalente al 1810 e divenuta ormai piuttosto rara.\nRisorse minerarie ed energetiche.\nLe risorse minerarie dell'Ungheria sono piuttosto scarse. L'unica presenza importante \u00e8 quella della bauxite da cui viene estratto l'alluminio di cui l'Ungheria \u00e8 uno dei maggiori produttori mondiali. Le miniere pi\u00f9 importanti di bauxite si trovano sui monti V\u00e9rtes e sulla Selva Baconia. Presenti giacimenti di Uranio sui monti Mecsek presso P\u00e9cs.t\nSono presenti discrete quantit\u00e0 di minerali energetici quali lignite e carbon fossile nel Bacino di P\u00e9cs.\nNella zona sud occidentale di Nagylengyel viene estratto il petrolio che tuttavia \u00e8 insufficiente ai bisogni nazionali. Modesta l'estrazione di gas naturale.\nLa produzione di energia elettrica avviene per due terzi tramite centrali termoelettriche (principalmente alimentate con carbon fossile), e per un terzo tramite centrali nucleari. Un'importante centrale nucleare si trova a P\u00e1ks, nella provincia di Tolna.\nIndustria.\nL'industria ungherese impegna circa il 32% della forza lavoro (dati 2005) e contribuisce per circa il 31% (dati 2003) alla formazione del PIL.\nTutto il settore industriale ungherese ha subito una notevole trasformazione a partire dalla fine della seconda guerra mondiale. La trasformazione si \u00e8 indirizzata verso la produzione di base che si \u00e8 aggiunta alla produzione tradizionali del settore alimentare e tessile. Si sono quindi sviluppate l'industria metallurgica dell'alluminio (di importanza internazionale), la siderurgia, la produzione di cemento, e l'industria meccanica pesante.\nL'industria alimentare conserva ancora una notevole importanza. I settori pi\u00f9 importanti sono quello della produzione di farina, zucchero e olio. Rinomata \u00e8 anche l'industria conserviera con la produzione di carni insaccate. Di rilievo anche la produzione della birra e la manifattura di tabacchi.\nL'industria tessile ha una presenza storica in Ungheria ed \u00e8 diffusa nel paese. Le lavorazioni di maggiore pregio sono quelle del cotone e della lana, maggiormente presenti intorno a Budapest. Negli ultimi anni si \u00e8 sviluppata anche la lavorazione delle fibre tessili artificiali e sintetiche.\nL'industria pesante, concentrata soprattutto intorno a Budapest, ma presente anche a Gy\u0151r e a Miskolc, produce soprattutto trattori, locomotori, autobus, motori diesel e macchine utensili.\nIn questi ultimi anni, grazie soprattutto a collaborazioni e joint ventures con aziende occidentali, si sono sviluppati dei settori nuovi quali quello chimico, elettronico, elettrotecnico, informatico e delle telecomunicazioni.\nIn particolare il settore chimico ha conosciuto un notevole sviluppo, diventando un settore di punta dell'economia del paese. Le produzioni pi\u00f9 significative sono quelle dei fertilizzanti azotati, resine, materie plastiche, prodotti farmaceutici e fotochimici. In notevole sviluppo anche l'industria della raffinazione del petrolio che \u00e8 in grado di provvedere sia alla lavorazione del petrolio estratto in Ungheria che di quello russo proveniente dall'Oleodotto dell'Amicizia. La pi\u00f9 importante raffineria si trova a Sz\u00e1zhalombatta, a sud ovest di Budapest.\nInfine meritano una citazione la produzione di cristalli e di ceramiche artistiche famosi in tutto il mondo.\nCon l'apertura delle frontiere dell'est europeo successiva agli eventi politici degli anni '90, il settore del turismo ha conosciuto una notevole espansione.\nMolteplici sono le attrattive turistiche ungheresi, una capitale ricca di musei e di bellissimi palazzi, il fascino del paesaggio danubiano pieno di castelli, innumerevoli borghi medioevali, le bellezze del lago Balaton.\nMonumenti.\nDal punto di vista artistico l'Ungheria conserva i ricordi delle varie popolazioni che si sono succedute sulla sua terra.\nDel periodo della dominazione romana il monumento pi\u00f9 importante \u00e8 una villa pompeiana risalente al I - II secolo d.C. in localit\u00e0 Bal\u00e1capuszta nei pressi di Veszpr\u00e9m sul lago Balaton. Nella villa sono ancora ben conservati il peristilio, affreschi ed i pavimenti a mosaico.\nDel periodo successivo delle dominazioni barbariche restano tracce in:\nPi\u00f9 consistenti i resti risalenti al periodo successivo all'insediamento degli ungari avvenuto intorno al 900.\nDel periodo rinascimentale restano scarse tracce a causa delle distruzioni operate dai turchi durante la loro occupazione tra il XV e il XVIII secolo. Fra i pochi monumenti rimasti merita ricordare:\nDel periodo asburgico, successivo alla dominazione turca, restano importanti costruzioni:\nBellezze naturali.\nIl lago Balaton costituisce senza dubbio la maggiore attrattiva naturale dell'Ungheria. Il lago \u00e8 famoso per il suo clima temperato anche in inverno e sulle sue rive si trovano importanti localit\u00e0 termali. Le condizioni climatiche consentono la coltivazione della vite diffusa principalmente sulle colline che sovrastano la riva settentrionale.\nAltra localit\u00e0 di grande interesse paesaggistico e naturalistico \u00e8 il parco nazionale della puszta di Hortob\u00e1gy. \u00c8 stato creato nel 1973 ed \u00e8 il primo e il pi\u00f9 grande parco nazionale ungherese con una superficie di circa 820\u00a0km\u00b2. Il parco \u00e8 un sito dell'UNESCO. Si trova nella parte settentrionale della Grande Pianura Ungherese (Alf\u00f6ld).\nL'Ansa del Danubio (Dunakanyar) \u00e8 una zona di villeggiatura a nord di Budapest. Qui il fiume, stretto fra le montagne, svolta verso sud realizzando una grande ansa lungo la quale sorgono numerose citt\u00e0 e borghi di epoca medioevale. Le localit\u00e0 pi\u00f9 famose sono, da nord verso sud, sulla riva destra: Esztergom, D\u00f6m\u00f6s, Visegr\u00e1d, Szentendre; sulla riva sinistra: Zebeg\u00e9ny, Nagymaros, Ver\u0151ce, V\u00e1c, e V\u00e1cr\u00e1t\u00f3t.\nL'Ungheria \u00e8 ricca di fonti termali. Per questo i Romani prima e i turchi poi costruirono un gran numero di terme alcune delle quali ancora funzionanti e crearono una tradizione che permane tuttora e costituisce una notevole attrazione turistica.\nSul territorio sono presenti oltre mille sorgenti termali distribuite in tutto il paese. Le zone principali sono:\nCommercio.\nAttualmente il commercio dell'Ungheria si svolge in misura di circa il 60% con i paesi dell'Unione europea, anche se i paesi dell'ex Comecon mantengono una quota significativa. Il principale partner \u00e8 la Germania, seguita dalla Russia, dall'Austria, dall'Italia, dalla Repubblica Ceca e dalla Slovacchia.\nPrima dell'adesione alla Unione europea avvenuto nel 2004, l'Ungheria aveva dato vita nel 1991, al cosiddetto Gruppo di Visegr\u00e1d. Una sorta di accordo di libero scambio fra i paesi ex comunisti di Cecoslovacchia (poi scissasi in Repubblica Ceca e Slovacchia), Ungheria e Polonia.\nLe esportazioni riguardano prevalentemente prodotti agricoli e industriali: macchinari, veicoli, attrezzature per i trasporti, prodotti chimici tessili e metallurgici, prodotti agricoli, zootecnici e vino. \nLe importazioni riguardano: combustibili, materie prime, macchinari per specifiche industrie, forniture per l'industria dei trasporti, beni di consumo e prodotti chimici.\nLa bilancia commerciale \u00e8 in passivo dal 1991. Nel 2003 il valore totale delle esportazioni \u00e8 stato di 42.309 milioni di $ USA, contro un volume di importazioni di 46.394 milioni di $ USA.\nTrasporti.\nL'Ungheria, per la sua posizione, riveste un ruolo importante nell'ambito delle comunicazioni fra le nazioni dell'Europa centrale e quelle dell'Europa orientale e meridionale.\nLa rete dei trasporti nel complesso \u00e8 ben sviluppata, anche se risente di un certo ritardo tecnologico.\nLe autostrade e le linee ferroviarie si diramano a raggiera a partire dalla capitale. La rete stradale, un tempo trascurata, \u00e8 stata oggetto di potenziamento in questi ultimi anni con la realizzazione di numerose superstrade che collegano Budapest con Vienna, Belgrado e Cracovia. La rete stradale attualmente ha uno sviluppo di circa 30.000\u00a0km. La rete ferroviaria si sviluppa per circa 8.000\u00a0km e fa capo per lo pi\u00f9 a Budapest. \n La compagnia di bandiera Mal\u00e9v (Magyar L\u00e9gik\u00f6zleked\u00e9si V\u00e1llalat), fondata nel 1946, aveva collegamenti per tutte le principali localit\u00e0 europee, dell'Africa settentrionale e del Medio Oriente, prima di dichiarare fallimento nel 2012. Recentemente \u00e8 stato ingrandito l'aeroporto internazionale di Budapest: l'Ferihegy, a 16\u00a0km dal centro di Budapest, \u00e8 l'unico internazionale. Recentemente hanno aperto collegamenti con Budapest diverse compagnie low-cost (fra cui l'ungherese-polacca Wizz Air e la slovacca SkyEurope).\nUn ruolo importante ha la navigazione fluviale sulle vie interne. Le principali vie sono il Danubio, il Tibisco e il Balaton. Lo sviluppo di queste vie fluviali supera i 1.300\u00a0km."}
{"id": "1186421", "revid": "30297", "url": "https://it.wikipedia.org/wiki?curid=1186421", "title": "Cus Padova Rugby", "text": ""}
{"id": "1186426", "revid": "767487", "url": "https://it.wikipedia.org/wiki?curid=1186426", "title": "Crisi spirituale", "text": "Per crisi spirituale si intende comunemente quel particolare periodo nella vita di un uomo o di una societ\u00e0 (pi\u00f9 o meno complessa) in cui si verificano dei cambiamenti chiari ed inequivocabili nella sua spiritualit\u00e0, tendenti alla perdita o alla revisione della fede religiosa, o alla costernazione davanti alla condizione umana. Tale crisi, spesso causata da particolari eventi sconvolgenti o rivelatori nella vita dell'uomo o della societ\u00e0, pu\u00f2 finire con un abbandono pi\u00f9 o meno netto delle idee o del sistema di credenze precedente.\nLa crisi dei santi.\n Un esempio di crisi spirituale di un singolo fu quella di Jacopone da Todi. Durante una festa alla quale stava partecipando insieme alla moglie precipit\u00f2 un palco, causando numerose morti tra cui quella della consorte. In seguito a tale sconvolgente episodio, ed al fatto di aver trovato un cilicio sul cadavere, attravers\u00f2 un periodo di acuta crisi spirituale, che lo port\u00f2 a donare tutti i propri averi ai poveri e ad entrare nell'Ordine Francescano.\nMa la crisi spirituale \u00e8 una caratteristica che unisce molti santi, in particolare i mistici, che pur vivendo la loro crisi non abbandonano la fede. Uno degli esempi pi\u00f9 esemplificativi \u00e8 quello di Madre Teresa di Calcutta che, da come risulta dalle sue lettere personali recentemente rese pubbliche, visse gran parte della sua vita in crisi spirituale a causa di tutta la sofferenza con cui stava a contatto ogni giorno e a cui non sapeva dare una spiegazione, riuscendo per\u00f2 a conservare la fede. Altri santi accomunati dallo stesso stato d'animo sono stati Santa Teresa d'Avila o San Giovanni della Croce."}
{"id": "1186434", "revid": "363629", "url": "https://it.wikipedia.org/wiki?curid=1186434", "title": "Evangeliario di Teodolinda", "text": "L'Evangeliario di Teodolinda \u00e8 un'opera di oreficeria e toreutica longobarda realizzata in Italia.\nNe resta solo la legatura, conservata nel Museo e tesoro del duomo di Monza.\nStoria.\nSecondo la tradizione, venne donato a Teodolinda da papa Gregorio I nel 603, in ringraziamento per l'avvenuta conversione della popolazione longobarda dall'Arianesimo al Cattolicesimo. Un'epigrafe in latino incisa sui listelli delle piastre ne ricorda il dono alla basilica di San Giovanni Battista da parte della regina.\nDescrizione.\nLa legatura (tutto ci\u00f2 che rimane dell'originale, essendo andato perduto il Vangelo che vi era contenuto) \u00e8 composta da due placche in oro decorate da smalti, pietre preziose, vetrine e cammei. Ciascun piatto misura 34,10 x 26,50 cm. Le pietre sono incastonate a freddo, secondo uno schema che ricorda il gusto per la variet\u00e0 di forme in composizioni simmetriche di epoca tardo-antica. La copertura dell'Evangelario mostra un gusto spiccatamente policromo, con tagliate a \"cabochon\" e smalti che risaltano sul dominante oro del fondo. \nIn ciascuna lastra, all'interno di una cornice a sbalzo con fiorellini stilizzati, \u00e8 racchiusa una croce che ricorda le coeve croci gemmate in lamina d'oro, come la Croce di Agilulfo. La forma \u00e8 quella della croce latina, con i bracci leggermente svasati alle estremit\u00e0: al centro ha una pietra levigata rotonda, bordata da un motivo a rilievo, mentre sui bracci sono collocate le pietre preziose alternate a piccole pietre rotonde. Le prime, quadrate ed ovali, sono state scelte in maniera da accostare forme e colori diversi, ma sempre mantenendo la simmetria dei bracci. \nNel campo di sfondo due fasce sottili si trovano perpendicolari a un terzo dell'altezza dei bracci maggiori, e nei quattro sotto-riquadri si trovano cammei di reimpiego e un bordo a \"L\", riempito con la tecnica della filigrana, girato in modo da suggerire un rettangolo che intersechi la croce. Anche la cornice generale \u00e8 lavorata a filigrana."}
{"id": "1186438", "revid": "15756", "url": "https://it.wikipedia.org/wiki?curid=1186438", "title": "Base navale capitano Arturo Prat", "text": "La base navale capitano Arturo Prat (in spagnolo \"base Naval Capit\u00e1n Arturo Prat\") \u00e8 una base antartica cilena. Intitolata all'eroe navale Arturo Prat \u00e8 l'installazione antartica cilena pi\u00f9 antica.\nLocalizzata ad una latitudine 62\u00ba30' S ed una longitudine 59\u00b041'O si trova sulla costa nord dell'isola Greenwich nell'arcipelago delle Shetland meridionali.\nStoria.\nAll'inizio del 1947 per soddisfare i desideri del governo cileno di effettuare atti concreti di sovranit\u00e0 nel territorio antartico cileno, la marina cilena organizz\u00f2 una spedizione al comando del commodoro Federico Guesalaga Toro. La missione consisteva nell'installazione della prima base antartica cilena trasportando sia il materiale che il personale per lasciare una presenza stabile sul territorio. La flotta si diresse verso le Shetland Meridionali, il luogo antartico pi\u00f9 vicino al Sud America. Come localit\u00e0 per erigere la base venne scelta la baia pi\u00f9 grande dell'Isola Greenwich che venne battezzata \"bah\u00eda Chile\" perch\u00e9 presentava una relativa facilit\u00e0 di accesso. In questo luogo, il 6 febbraio 1947 si inaugura con il nome di \"Soberan\u00eda\", la prima base cilena nel \"Territorio Chileno Ant\u00e1rtico\". Gli uomini per tenere in attivit\u00e0 la struttura saranno forniti negli anni dall'\"Armada de Chile\".\nIl 23 febbraio 2004 l'\"Armada\" si ritira dalla base che viene temporaneamente chiusa. Il 1\u00ba marzo dello stesso anno la gestione passa ufficialmente al governo civile della regione di Magellane e Antartide con una concessione di 50 anni. L'8 marzo 2006 il governo regionale entra fisicamente in possesso dell'installazione.\nLa base venne utilizzata tutto l'anno sino al febbraio 2004 quando venne abbandonata dall'\"Armada\". Dal 2007 funziona come base estiva principalmente a scopi di telecomunicazione, ricerca sulla ionosfera e meteorologici."}
{"id": "1186443", "revid": "146644", "url": "https://it.wikipedia.org/wiki?curid=1186443", "title": "Base navale Arturo Prat", "text": ""}
{"id": "1186444", "revid": "146644", "url": "https://it.wikipedia.org/wiki?curid=1186444", "title": "Base Arturo Prat", "text": ""}
{"id": "1186446", "revid": "146644", "url": "https://it.wikipedia.org/wiki?curid=1186446", "title": "Stazione Arturo Prat", "text": ""}
{"id": "1186447", "revid": "125442092", "url": "https://it.wikipedia.org/wiki?curid=1186447", "title": "Lancia Esatau", "text": "Il Lancia Esatau \u00e8 un modello di autocarro prodotto nel dopoguerra dalla divisione Lancia Veicoli Industriali nello Stabilimento Lancia di Bolzano.\nStoria.\nAlla fine del secondo conflitto mondiale, la casa automobilistica Lancia, stante le difficolt\u00e0 economiche legate alla ricostruzione degli impianti danneggiati dai bombardamenti, si decise a proseguire l'attivit\u00e0 nell'ambito della fabbricazione degli autocarri, presentando nel 1947 l'Esatau \"864\", prima versione del modello ancora a cabina arretrata, appartenente alla famiglia dei cosiddetti camion \"musoni\". Con un motore di potenza pari a 122 CV, successivamente incrementata a 132 CV, in grado di far raggiungere al mezzo una velocit\u00e0 di poco inferiore ai 60 km/h, poi estesa intorno ai 75 km/h. Riprendendo dal lato estetico alcuni concetti tipicamente Lancia, come la classica calandra frontale a scudo cromato, simbolo e vanto dell'azienda. \nDal punto di vista dell'economia d'esercizio, nonch\u00e9 della sua versatilit\u00e0, l'Esatau \"846\" si discostava molto dalla concorrenza, considerato che il consumo di carburante era inferiore ai 20 litri di gasolio per 100 km, sulla base di una portata utile superiore ai 7.500 kg. \nNel 1948 la gamma si arricch\u00ec della prestante versione Esatau \"964\", 6x2 con terzo asse montato dopo il ponte. Mentre nel 1955 venne presentato l'Esatau A, con una nuova cabina di guida (tutto avanti), opera della carrozzeria Casaro, che permise la scomparsa dell'ingombrante musone frontale contenente il motore.\nDato l\u2019apprezzamento del modello da parte dei mercati, nel 1957 debutt\u00f2 in una veste completamente rinnovata l\u2019Esatau B, con disegno del frontale piatto e parabrezza sporgente rispetto al piano del radiatore, da cui l'origine del soprannome a Televisore o Signorina per via del piccolo motore. \nIl motore dell'Esatau B era un sei cilindri in linea (da qui il prefisso \"Esa\" che caratterizza i vari modelli Lancia del periodo e che trover\u00e0 la sua massima espressione nell'Esagamma) di 8.867 cm3 con 150 CV, ed il mezzo poteva raggiungere tranquillamente una velocit\u00e0 massima di 65 Km/h, considerando la portata di 8.000\u00a0kg e la pendenza ufficialmente superabile dalla casa del 34%. La frizione era dotata di servocomando, mentre il cambio aveva il riduttore e la preselezione. \nLa produzione dell'Esatau B si concluse nel 1963, poco dopo il debutto a listino dell'Esagamma. \nMolti esemplari del modello, nelle varie serie, trovarono lago impiego come mezzo da cantiere, trasporto di autocisterne, bisarca.\nVersioni autobus e filobus.\nI telai degli Esatau sono stati adattati negli anni di produzione anche per realizzare autobus e filobus su commissione delle maggiori aziende di trasporto pubblico italiane ed estere, come ATM di Milano e l'ATAC di Roma. \nNel 1949 nasce l'autobus Esatau \"V11\" con motore a sogliola posto a sbalzo sull'avantreno a sinistra e varianti per autosnodati. Nel 1957, nell'ambito del progetto di rinnovamento della gamma Esatau B, il \"703\", di cui varianti: urbano, interurbano, filobus.\nCuriosit\u00e0.\nNel 1960 un autocarro Esatau della prima serie fu coinvolto nell'incidente stradale in cui perse la vita il cantautore Fred Buscaglione."}
{"id": "1186448", "revid": "146644", "url": "https://it.wikipedia.org/wiki?curid=1186448", "title": "Stazione capitano Arturo Prat", "text": ""}
{"id": "1186452", "revid": "120713224", "url": "https://it.wikipedia.org/wiki?curid=1186452", "title": "Lancia Esagamma", "text": "Il Lancia Esagamma \u00e8 un modello di autocarro prodotto dalla divisione Lancia Veicoli Industriali, dal 1962 al 1971, nello Stabilimento Lancia di Bolzano.\nIl nome indica il numero dei cilindri (\u1f15\u03be \"h\u00e9x\", generalmente reso in italiano come \"esa\", in greco significa sei).\nStoria.\nl'Esagamma \u00e8 stato l'ultimo veicolo industriale nella storia della casa automobilistica Lancia, ed ebbe tre versioni: \"516\", \"519\", \"520\".\nPensato per sostituire l'Esatau B, era un camion rivoluzionario, sia sotto il profilo tecnologico che del confort di guida, grazie alla struttura progettata per le 19 tonnellate di massa a pieno carico, all'epoca vicina alla legalizzazione in molti paesi europei.\nIl motore era un sei cilindri in linea da 10,5 litri con monoblocco in lega leggera, mentre il cambio era a 4 marce con sincronizzatori permissivi e riduttore a 2 rapporti, per un totale di 8 marce avanti e 2 retromarce.\nInizialmente fu commerciata solo la versione \"516\", ma nel 1966 debutt\u00f2 anche la versione \"519\", denominata \"Esagamma\" nei mercati d'esportazione ed \"Esagamma E\" in Italia (la E indicava la versione studiata per i pesi da quell'anno in uso in Europa). Il modello era potenziato rispetto al \"516\", ed esternamente lo si riconosceva per alcune modifiche nei fari. Tale versione nasceva di base con guida a destra, ma poteva essere ordinato anche con l'opzione a guida sinistra.\nA fine 1967, le versioni \"516\" e \"519\" cedettero il passo alla \"520\".\nIl 1\u00ba gennaio 1969, la FIAT entr\u00f2 in possesso della Lancia, rilevando contestualmente tutti i relativi impianti di produzione, compreso quello di Bolzano, dove veniva prodotto per l'appunto l'Esagamma, e fu subito evidente che la nuova propriet\u00e0 non intendeva continuare la produzione di veicoli industriali Lancia, ritenuta troppo onerosa e in contrasto con quella dei marchi gi\u00e0 da lei controllati, Fiat V.I. e OM. Cos\u00ec nel 1971 l'Esagamma fu ben presto tolto di produzione.\nL'ultimo esemplare immatricolato fu un \"520\" stradale a 4 assi nel 1978.\nLa produzione non fu molto importante (6.648 esemplari) in appena nove anni di carriera, ma il modello venne esportato in diversi paesi: Austria, Belgio, Francia, Germania, Grecia, Jugoslavia, Paesi Bassi, Regno Unito, Spagna e anche in Cina, Libia e forse in Canada. Conoscendo largo impiego per molteplici scopi: veicolo da trasporto, da cantiere e persino autogr\u00f9.\nVersioni autobus.\nI telai dell'Esagamma vennero utilizzati con successo anche per la produzione di alcune serie di autobus, ad esempio nelle versioni granturismo \"715\" e urbana \"718\", carrozzato dalle maggiori imprese specializzate del periodo. \nNumerosi esemplari trovarono largo impiego presso alcune aziende italiane del trasporto pubblico locale, come l'ATM di Milano, l'AMT (Genova) fino al 1983 e l'ATAC di Roma, fino ai primi anni '90.\nVersione filobus\nUn discreto numero di autotelai completi sono usciti da Bolzano per la citt\u00e0 di Porto (Portogallo) e carozzati da una carozzeria locale, sia in versione due piani che singola. Sono stati in servizio fino alla met\u00e0 degli anni 90. Sullo stesso telaio e gruppi meccanici si doveva sviluppare un filobus per l'ATM di Milano, ma il cambio di propriet\u00e0 della Lancia mise fine al progetto di Esagamma elettrico milanese.\nMotori.\nTutti i motori degli Esagamma erano a 6 cilindri in linea e 24 valvole. Avevano un basamento in alluminio e cilindrata di 10521 centimetri cubi.\nVersioni camion (motori verticali):\nVersioni autobus (motori orizzontali):"}
{"id": "1186453", "revid": "146644", "url": "https://it.wikipedia.org/wiki?curid=1186453", "title": "Base navale Capitano Arturo Prat", "text": ""}
{"id": "1186454", "revid": "30753", "url": "https://it.wikipedia.org/wiki?curid=1186454", "title": "Johann Neeskens", "text": ""}
{"id": "1186455", "revid": "146644", "url": "https://it.wikipedia.org/wiki?curid=1186455", "title": "Base Naval Capit\u00e1n Arturo Prat", "text": ""}
{"id": "1186456", "revid": "146644", "url": "https://it.wikipedia.org/wiki?curid=1186456", "title": "Base Prat", "text": ""}
{"id": "1186459", "revid": "146644", "url": "https://it.wikipedia.org/wiki?curid=1186459", "title": "Base capitano Prat", "text": ""}
{"id": "1186466", "revid": "1904508", "url": "https://it.wikipedia.org/wiki?curid=1186466", "title": "Sassonia-Hildburghausen", "text": "Il Ducato di Sassonia-Hildburghausen \u00e8 un antico stato della Germania, nella regione della Turingia, originatosi dalla linea ernestina dei Sassonia-Gotha.\nStoria.\nNell'accordo di suddivisione ereditaria del 1680 tra i sette figli del duca Ernesto I di Sassonia-Gotha-Altenburg era compreso, fra l'altro, il Principato di Sassonia-Hildburghausen, che pass\u00f2 al penultimo (sesto) figlio maschio di Ernesto I, Ernesto di Sassonia-Hildburghausen.\nIl ducato, alla morte di Ernesto I, venne elevato a principato (ducato con privilegio del titolo di Principe elettore dell'imperatore per il reggente). Esso comprendeva le citt\u00e0 e relative amministrazioni di Hildburghausen, Heldburg, Eisfeld, le signorie di Veilsdorf e Schalkau (solo per met\u00e0). Nel 1684 vi si un\u00ec quella di K\u00f6nigsberg in Baviera e Hildburghausen divenne residenza dei duchi e quindi capitale del ducato. Inoltre il ducato, dopo un periodo di contrasti per definire l'eredit\u00e0, nel 1714 ricevette, in cambio di Schalkau, parti della Sassonia-R\u00f6mhild, l'amministrazione di Behrungen, Lehen e Milz. Inoltre nel 1723 il ducato ricevette da quello di Sassonia-Meiningen l'exclave di Queienfeld e dall'amministrazione di Ma\u00dffeld le localit\u00e0 di Rentwertshausen, Berkach e Schwickershausen.\nNel 1806 il ducato di Sassonia-Hildburghausen venne elevato a principato, pur mantenendo le prerogative di un ducato elettorale.\nIl nuovo ordinamento dei Sassonia-Gotha nel 1826 fece in modo che il ducato di Sassonia-Hildburghausens cedesse K\u00f6nigsberg e Sonnefeld al ducato di Sassonia-Coburgo-Gotha."}
{"id": "1186470", "revid": "767487", "url": "https://it.wikipedia.org/wiki?curid=1186470", "title": "Rearviewmirror (brano musicale)", "text": "Rearviewmirror \u00e8 la traccia numero 8 di \"Vs.\", secondo disco dei Pearl Jam.\nIl brano musicale.\nSebbene questa traccia non fu mai pubblicata come singolo, la canzone risulta molto apprezzata dai fan (similmente al caso di \"Yellow Ledbetter\", lato B di \"Jeremy\", che \u00e8 divenuta una delle canzoni pi\u00f9 famose della band), ed \u00e8, inoltre, la title-track del greatest hits della band \"\". Questa \u00e8 anche una delle prime canzoni nella quale il cantante Eddie Vedder suona la chitarra ritmica, portando a tre il numero delle chitarre suonanti (come da questo momento in poi accadr\u00e0 ancora pi\u00f9 spesso nelle produzioni successive). Nell'aprile 1994 la band suon\u00f2 il brano al Saturday Night Live per promuovere l'album.\nAl termine della versione in studio della canzone, si pu\u00f2 sentire il batterista Dave Abbruzzese gettare le sue bacchette contro il muro per frustrazione. Questo \u00e8 una risposta alle pressioni subite da Brendan O'Brien durante la registrazione della canzone.\nEddie Vedder riguardo Rearviewmirror disse:\nCover.\nUna versione acustica interpretata dai Frogs appare come lato B del singolo dei Pearl Jam, \"Immortality\"."}
{"id": "1186472", "revid": "119246144", "url": "https://it.wikipedia.org/wiki?curid=1186472", "title": "Abd al-Aziz al-Umari", "text": "Fu uno dei dirottatori del volo American Airlines 11, schiantatosi contro la Torre Nord del World Trade Center durante gli attentati dell'11 settembre 2001.\nBiografia.\nProviene dalla Provincia di 'Asir, una regione povera al confine con lo Yemen. Secondo un rapporto della CIA del 2003, era laureato presso la \"Universit\u00e0 Imam Muhammad Ibn Sa'ud\", era sposato ed aveva una figlia. In giovent\u00f9 serv\u00ec come Imam presso la sua moschea in Arabia Saudita e, secondo le autorit\u00e0 americane, fu uno studente di un religioso saudita salafita di nome Sulaiman al-Alwan, la cui moschea si trova nella provincia di Al-Qassim.\nal-Omari viene addestrato in Afghanistan, nel campo di Al-Farooq a Kandahar, gestito da Al-Qaida, e poi assegnato a servizi armati di protezione dell'aeroporto di Kandahar.\nConosciuto durante i preparativi come Abu Abbas al-Janoubi, nella primavera del 2001 si fa filmare in un video in cui annuncia la sua decisione di sacrificarsi come attentatore suicida e ringrazia Osama Bin Laden per l'addestramento ricevuto; nel video afferma: \"Lo scrivo con la mia piena coscienza e lo scrivo in attesa della fine, che \u00e8 vicina. Una fine che \u00e8 davvero un inizio\". Egli implora gli Stati Uniti a \"Togliere le loro mani dalla terra degli arabi\". Afferma poi: \"Allah elogi tutti quelli che mi hanno formato e mi hanno aiutato, vale a dire il leader Sheikh Osama Bin Laden. Allah lo benedica. Allah possa accettare le nostre azioni\". Il filmato verr\u00e0 diffuso da Al Jazeera nel settembre del 2002.\nGli attacchi.\nSecondo la Commissione dell'11 settembre, al-Omari entr\u00f2 negli Stati Uniti il 29 giugno 2001, con un volo Dubai-New York, in compagnia di Salem al-Hazmi, per entrare negli USA utilizz\u00f2 una Visa Express. Apparentemente, abit\u00f2 con altri terroristi a Paterson in New Jersey, prima di trasferirsi al 4032 57th Terrace a Vero Beach, Florida. \nIl 10 settembre 2001, Mohamed Atta va a prendere al-Omari al Milner Hotel di Boston con una Nissan Altima blu noleggiata e i due si recano al Comfort Inn a South Portland in Maine, dove arrivano alle 5.45 del pomeriggio. Trascorrono la loro ultima notte in modo apparentemente normale: si fermano a mangiare 15 minuti da Pizza Hut e comprano qualcosa al Walmart vicino al loro albergo; intorno alle 8:41 Atta e al-Omari vengono ripresi dalla telecamera di un bancomat di Portland. \nIl mattino dell'11 settembre, alle 5:33 al-Omari e Atta lasciano l'albergo e arrivano al Portland International Jetport alle 5:40. In aeroporto, Atta imbarca al check-in due bagagli, mentre al-Omari nessuno. Atta viene selezionato per un controllo addizionale del suo bagaglio, che supera senza problemi. I due si imbarcano sul volo delle ore 6:00 della Colgan Air per Boston. Successivamente, Michael Tuohey, un dipendente aeroportuale dichiar\u00f2 che Atta e al-Omari sembravano strani ed inusuali, in particolare parl\u00f2 di Atta dicendo che \"camminava come un morto vivente e sembrava molto arrabbiato\", mentre di al-Omari disse che sapeva a malapena parlare inglese e che \"aveva un goffo sorriso in volto, come se non sapesse che quel giorno sarebbe morto\". Tuohey disse poi: \"Sembravano due terroristi arabi, ma mi rimproverai per lo stereotipo e non feci nulla\". Atta e al-Omari arrivano a Boston alle 6:45. Alle 7:45 i due si imbarcano insieme agli altri dirottatori sul volo American Airlines 11. al-Omari occupa il posto 8G. \nDurante il dirottamento, al-Omari e Atta uccidono i piloti: Atta prende i comandi, mentre al-Omari, che aveva fatto esperienze di simulatori di volo con Mohand al-Shihri e Saeed al-Ghamdi, siede al posto del copilota, mentre i fratelli al-Shihri e Satam al-Suqami costringono i passeggeri a spostarsi verso la coda dell'aereo. Il volo 11 dell'American Airlines, si schiant\u00f2 alle 8:46:40 contro la Torre Nord del World Trade Center."}
{"id": "1186477", "revid": "78273", "url": "https://it.wikipedia.org/wiki?curid=1186477", "title": "Crocetta di Adaloaldo", "text": ""}
{"id": "1186484", "revid": "1437331", "url": "https://it.wikipedia.org/wiki?curid=1186484", "title": "Oreficeria longobarda", "text": "L'oreficeria longobarda \u00e8 la branca artistica della quale ci sono arrivate le pi\u00f9 note e abbondanti testimonianze dell'arte longobarda.\nStoria e sviluppo.\nGi\u00e0 prima della discesa in Italia (568) la principale espressione artistica dei Longobardi era legata all'arte orafa, e fonde le tradizioni germaniche con influenze tardo romane della provincia della Pannonia. \nRisalgono a questo iniziale periodo le crocette in lamina d'oro sbalzate, secondo una tipologia di origine bizantina, usate come applicazioni sull'abbigliamento, che negli esemplari pi\u00f9 antichi presentano figure di animali stilizzati ma riconoscibili, mentre in seguito sono decorate da intricati elementi vegetali all'interno dei quali compaiono talvolta figurine zoomorfe. Analoga decorazione presentano le grandi fibule del VI secolo trovate a Nocera Umbra. Nello stesso periodo a Cividale del Friuli si diffuse una tipologia di crocette con l'\"Imago Christi\", piccole teste stilizzate di Cristo, con i capelli lunghi o barbuto, al centro delle croci, o addirittura ripetute nei bracci a intervallare le pietre, come nella \"Croce di Gisulfo\" al Museo Archeologico Nazionale di Cividale. \nNel corso del VII secolo, di pari passo con la conversione al Cristianesimo dei Longobardi, le crocette presero il posto delle monete bratteate di ascendenza germanica, gi\u00e0 ampiamente diffuse come amuleti. Le croci che le sostituirono mantennero, accanto a quello devozionale cristiano, lo stesso valore propiziatorio; dal punto di vista formale, mostrano elementi ornamentali che rielaborano antichi elementi provenienti dalla mitologia pagana (segno di una fase sincretista nel passaggio dal paganesimo al cristianesimo).\nNei primi decenni dell'occupazione longobarda ci fu un abbandono degli stilemi tardo antichi, dovuto anche allo spopolamento delle citt\u00e0, testimoniato da pochi ma eloquenti reperti, dove si ritrova uno stile completamente nuovo rispetto al passato. Predominarono gli elementi della tradizione germanica, soprattutto bestie mostruose che testimoniano la percezione di una natura ostile e minacciosa.\nNel VII secolo continu\u00f2 la produzione di croci di lamina d'oro sbalzate, alle quali si aggiunsero anche i primi esempi di monetazione ed alcuni anelli-sigillo con testine umane e lettere latine. Altre tipologie lavorate sono orecchini, guarnizioni da fodero in lamina d'oro lavorata a giorno degli \"scramasax\" (la tipica spada longobarda, corta e dritta a un solo taglio), guarnizioni di sella, piatti di legatura e reliquiari.\nRientrano nella produzione di alto livello le croci gemmate, come la Croce di Adaloaldo dell'inizio del VII secolo (Museo Serpero di Monza) , con pietre dure e di varie dimensioni incastonate a freddo in maniera simmetrica lungo i bracci, e la copertura dell'Evangeliario di Teodolinda (Monza, Tesoro della basilica di San Giovanni Battista), dove sulle placche d'oro sono sbalzate due croci con un motivo decorativo simile, e che fu donato a Teodolinda da papa Gregorio I nel 603. Era in uso anche una tecnica di incastonatura a caldo, dove si usavano pietre e paste vitree fuse e versate in una fitta rete di alveoli.\nAltri capolavori, sebbene di datazione pi\u00f9 discussa, sono la \"Chioccia con i pulcini\" o la \"Corona Ferrea\"."}
{"id": "1186486", "revid": "79227", "url": "https://it.wikipedia.org/wiki?curid=1186486", "title": "Chiesa di Santa Maria alle Pertiche", "text": "La chiesa di Santa Maria alle Pertiche (\"Sancta Maria ad Perticas\") era una chiesa di Pavia, fondata dai Longobardi nel VII secolo e ora distrutta. \u00c8 nota solo attraverso scavi, ricostruzioni e da alcuni disegni; tra questi, uno schizzo della pianta di Leonardo da Vinci e una dettagliata incisione settecentesca.\nStoria.\nSecondo la storico longobardo Paolo Diacono la chiesa \u00e8 stata fondata nel 677, fuori dalle mura della citt\u00e0, quando Pavia era la capitale del Regno longobardo, dalla regina Rodelinda, moglie di Pertarito re dei Longobardi (672-688). Ella venne probabilmente sepolta qui e non nella chiesa di San Salvatore assieme al marito. Era una delle architetture pi\u00f9 interessanti della citt\u00e0. \nPresso la chiesa avvennero anche incoronazioni regie, come quella di Ildebrando nel 735. La chiesa sorgeva nel luogo di un antico sepolcreto longobardo (forse una delle motivazioni ideologiche che portarono all'erezione della chiesa sopra di esso era la loro commemorazione) caratterizzato dalla presenza di \"perticae\", aste sormontate da immagini di uccelli di origine pagana, esempio quindi di sincretismo o sintesi religiosa attraverso il riutilizzo in chiave cristiana di un luogo sacro pagano.\nVenne seppellita in questa chiesa anche Ragintruda, moglie di Ildeprando.\nL'edificio fu demolito definitivamente nel 1813. Due colonne della chiesa sono state trasportate nel Museo Civico di Pavia, altre due colonne sono invece state utilizzate come abbellimento per Porta Milano sempre a Pavia.\nDella chiesa rimangono alcuni resti nell'interno dell'edificio di Via Santa Maria delle Pertiche al numero 3: rimane il chiostro quattrocentesco che era annesso alla chiesa e dei resti di colonne in marmo complete di capitelli. Altre tracce sono presenti nelle abitazioni civili costruite sul sito della chiesa dopo la sua demolizione.\nArchitettura.\nLa chiesa aveva una pianta circolare con un deambulatorio che formava un anello delimitato da sei colonne. Il corpo centrale, a differenza delle basiliche a pianta circolare di Bisanzio o di Ravenna (per esempio, San Vitale), era estremamente slanciato. Pare che la chiesa fece da modello per architetture successiva come la Cappella Palatina di Aquisgrana o la chiesa di Santa Sofia a Benevento.\nL'incisione settecentesca, realizzata dall'architetto Veneroni su incarico del marchese Pio Bellisoni, \u00abci d\u00e0 un'idea del monumento e degli edifici annessi nel 1772, cio\u00e8 poco prima della distruzione, ma ce lo presenta profondamente trasformato con un'altissima cupola sostenuta da sei colonne, una specie di ambulacro, un grande presbiterio, ed un lungo corridoio d'ingresso senza ornamenti di sorta\u00bb."}
{"id": "1186490", "revid": "729019", "url": "https://it.wikipedia.org/wiki?curid=1186490", "title": "Egidio Picchiottino", "text": "Professionista dal 1925 al 1929.\nCarriera.\nOttenne alcuni piazzamenti ma nessuna vittoria di rilievo. Nel 1926 fu terzo alla Milano-Sanremo. Ottenne buoni piazzamenti al Giro d'Italia, settimo nel 1927 e quinto nel 1928."}
{"id": "1186495", "revid": "36426", "url": "https://it.wikipedia.org/wiki?curid=1186495", "title": "Tempietto Longobardo", "text": ""}
{"id": "1186498", "revid": "287204", "url": "https://it.wikipedia.org/wiki?curid=1186498", "title": "Comune di Neringa", "text": "Il comune di Neringa \u00e8 uno dei 60 comuni della Lituania, situato nella regione della Lituania minore."}
{"id": "1186499", "revid": "599013", "url": "https://it.wikipedia.org/wiki?curid=1186499", "title": "Oratorio di Santa Maria in Valle", "text": ""}
{"id": "1186504", "revid": "4106", "url": "https://it.wikipedia.org/wiki?curid=1186504", "title": "Bellutti", "text": ""}
{"id": "1186505", "revid": "210936", "url": "https://it.wikipedia.org/wiki?curid=1186505", "title": "Ezio Stefano", "text": ""}
{"id": "1186507", "revid": "35707", "url": "https://it.wikipedia.org/wiki?curid=1186507", "title": "Brigate autonome livornesi", "text": ""}
{"id": "1186508", "revid": "210936", "url": "https://it.wikipedia.org/wiki?curid=1186508", "title": "Ezio Stef\u00e0no", "text": ""}
{"id": "1186510", "revid": "104458", "url": "https://it.wikipedia.org/wiki?curid=1186510", "title": "Altare del duca Rachis", "text": "Laltare del duca Rachis \u00e8 una delle pi\u00f9 importanti opere scultoree della Rinascenza liutprandea ed \u00e8 conservato nel Museo cristiano di Cividale del Friuli. \u00c8 datato tra il 737 e il 744, periodo in cui il longobardo Rachis fu duca del Friuli. Le dimensioni complessive sono 1,44 x 0,90 x 0,88\u00a0m. L'altare \u00e8 stato portato nel 1947 nei pressi del duomo dalla cividalese chiesa di San Martino, dove \u00e8 attestato stesse gi\u00e0 nel 1568.\nDescrizione e stile.\nComposto da quattro lastre di marmo di Aurisina, presenta alla sommit\u00e0 un'epigrafe latina e sui quattro lati vari soggetti religiosi: la \"Visita di Maria Vergine alla cugina Elisabetta\", detta anche semplicemente \"Visitazione\"; \"Cristo in maest\u00e0\" entro una mandorla sorretta da quattro angeli; l\"Adorazione dei Magi\". Sulla superficie del prospetto frontale sono rintracciabili significativi residui di pigmenti alterati.\nLe figure scolpite si presentano fortemente bidimensionali e si staccano nettamente dal piano di fondo, quasi un disegno a rilievo. Questi caratteri, la marcata stilizzazione delle figure e il calligrafismo d'insieme fanno assomigliare l'altare ad un monumentale cofanetto eburneo.\nCoerentemente a uno stile fortemente astrattizzante di matrice tardo antica, distante dalla resa naturalistica dei soggetti, le figure umane presentano alcune deformazioni, quali quelle delle grandi mani degli angeli che sorreggono la mandorla. I volti sono caratterizzati dall'assottigliarsi del mento (volti a \"pera rovesciata\"). L'antinaturalismo formale e il forte rimbalzo cromatico che le superfici avevano un tempo sottolineano con forza il valore sacro e simbolico dell'opera. Si pu\u00f2 notare inoltre come permanga una simbolica gerarchia dimensionale dei personaggi per cui hanno grandezza maggiore i personaggi di maggior rilievo quali Maria rispetto alla cugina Elisabetta e Ges\u00f9 rispetto agli angeli.\nMajestas Domini.\nIl Cristo in maest\u00e0 si colloca nel prospetto frontale dell'altare ed \u00e8 stato realizzato sempre tramite la tecnica del bassorilievo. Cristo (\"Maiestas\") ascende in cielo all'interno di una mandorla arborea, sorretta da quattro angeli ed \u00e8 affiancato da altri due angeli nei quali l'iconografia dei cherubini si contamina con quella dei serafini. Un delicato motivo ornamentale incornicia la scena (motivo a S raffrontate).\nIn origine questa lastra era impreziosita da policromie, paste vitree e lamine d'oro (policrome).\nAdorazione dei Magi.\nNell'Adorazione dei Magi la Madonna si presenta assisa su un alto trono in legno con il Bambino Ges\u00f9 sul grembo e, a sinistra, i tre Magi che recano dei doni. Un angelo in alto, disposto orizzontalmente, guida loro il cammino.\nLa Vergine \u00e8 connotata da una croce incisa sulla fronte; i Magi sono caratterizzati da tipiche vesti asiatiche (copricapo frigio e vesti drappeggiate).\nCome nella precedente scena la superficie si presenta fortemente decorata, in linea con l\"horror vacui\" (paura del vuoto) che caratterizza tutta la scultura barbarica. Anche qui \u00e8 presente una proporzione gerarchica dei personaggi."}
{"id": "1186512", "revid": "78273", "url": "https://it.wikipedia.org/wiki?curid=1186512", "title": "Ara di Rachtis", "text": ""}
{"id": "1186514", "revid": "110157", "url": "https://it.wikipedia.org/wiki?curid=1186514", "title": "Comune di Kalvarija", "text": "Kalvarija \u00e8 uno dei 60 comuni della Lituania, situato nella regione della Sudovia."}
{"id": "1186519", "revid": "1186766", "url": "https://it.wikipedia.org/wiki?curid=1186519", "title": "Beccia", "text": ""}
{"id": "1186520", "revid": "116161834", "url": "https://it.wikipedia.org/wiki?curid=1186520", "title": "Le finte gemelle", "text": "Le finte gemelle \u00e8 un intermezzo (o farsa) in due atti (o tre) di Niccol\u00f2 Piccinni basato sull'omonimo libretto di Giuseppe Petrosellini.\nL'opera ebbe la sua prima rappresentazione il 2 gennaio 1771 al Teatro Valle di Roma, dove riscosse un grande successo, tant'\u00e8 che venne rimessa successivamente in scena in altri palcoscenici italiani e stranieri (fra i quali Parigi, Londra, Dresda, Mannheim, Lisbona e Pietroburgo). A Parigi ebbe due riprese durante la famosa Querelle Piccinni-Gluck: all'\"Acad\u00e9mie Royale\" l'11 maggio 1778 e, successivamente, nella Reggia di Versailles.\nTrama.\nIl nobile e tenero Belfiore e il bellicoso Marescial originari di Tolosa, giungono a Parigi per intraprendere rispettivamente la carriera politica e militare. Sostano in una locanda gestita da Olivetta, una giovane graziosa e scaltra. Accanto alla locanda abita Isabella, una gentildonna che prova piacere nello schernire gli uomini che la corteggiano. Dunque Olivetta ed Isabella decidono di fare uno scherzo ai due giovanotti provinciali, che \"hanno l'aria di sciocchi\", Isabella finge di avere una sorella gemella e fa innamorare entrambi i fratelli. La storia finisce per\u00f2 che Isabella s'innamora veramente di Belfiore e Olivetta di Marescial e riescono a conquistarli nonostante le burle di Isabella."}
{"id": "1186522", "revid": "196390", "url": "https://it.wikipedia.org/wiki?curid=1186522", "title": "U.S. Primavera Rugby", "text": ""}
{"id": "1186525", "revid": "287204", "url": "https://it.wikipedia.org/wiki?curid=1186525", "title": "Fonte battesimale del patriarca Callisto", "text": "Il Fonte battesimale del patriarca Callisto si trova nel Museo Cristiano di Cividale nel Friuli e risale al periodo della cosiddetta Rinascenza liutprandea (730-740), della quale rappresenta un capolavoro assieme all\"Altare del duca Rachis\".\nLa fonte \u00e8 a pianta ottagonale (l'otto era considerato numero legato alla resurrezione essendo ottenuto dalla somma del sette, che significava l'eternit\u00e0, e dell'uno, che rappresentava Dio) ed \u00e8 sormontato da un tegurio composto da ampi archi a tutto sesto sostenuti da colonne corinzie. La sua altezza \u00e8 di 354 cm ed \u00e8 realizzato in calcare bianco.\nGli archi sono adornati da iscrizioni e da motivi vegetali, animali e geometrici, mentre nella parte bassa \u00e8 decorato da due lastre scolpite molto simili all'altare del duca Ratchis (forse addirittura dello stesso autore) e le figure simboliche rappresentate sono legate al Sacramento del Battesimo (pavoni e grifoni alla fonte, leoni ed agnelli, simboli cristologici e degli Evangelisti, ecc.)."}
{"id": "1186526", "revid": "124211139", "url": "https://it.wikipedia.org/wiki?curid=1186526", "title": "Leix\u00f5es Sport Club", "text": "Il Leix\u00f5es Sport Club, o semplicemente Leix\u00f5es, \u00e8 una societ\u00e0 calcistica portoghese con sede nella citt\u00e0 di Matosinhos. Gioca nella Segunda Liga, la seconda divisione portoghese.\nStoria.\nIl Leix\u00f5es Sport Club fu fondato nel 1907: \u00e8 una delle societ\u00e0 sportive pi\u00f9 antiche del Portogallo. Anche se non \u00e8 molto conosciuto in Europa, negli anni sessanta vinse la Coppa di Portogallo (contro il nel 1961) e partecip\u00f2 regolarmente alle competizioni europee. Alla fine degli anni settanta spar\u00ec nelle serie minori portoghesi, cadendo nel dimenticatoio, ma nel 2002 ritorn\u00f2 alla ribalta, battendo lo Sporting Braga nella semifinale della Coppa di Portogallo e assicurandosi cos\u00ec un posto in finale e nella Coppa UEFA della stagione successiva. Nel 2003 fu eliminato al primo turno di Coppa UEFA e si aggiudic\u00f2 il campionato di seconda divisione, guadagnando la promozione in Liga de Honra. Nel 2007, 18 anni dopo la retrocessione, \u00e8 tornato nella Superliga, il massimo campionato portoghese.\nOrganico.\nRosa 2021-2022.\n\"Aggiornata al 21 novembre 2021.\"\nRosa 2020-2021.\n\"Aggiornata al 25 marzo 2021.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1186528", "revid": "118209971", "url": "https://it.wikipedia.org/wiki?curid=1186528", "title": "Coppa Libertadores 2007", "text": "La Copa Toyota Libertadores 2007, 48\u00aa edizione della Coppa Libertadores organizzata annualmente dalla CONMEBOL, vide la partecipazione di 38 squadre provenienti da 10 federazioni calcistiche sudamericane oltre al Messico. Il primo turno di qualificazione inizi\u00f2 il 24 gennaio 2007. Il trofeo fu vinto dal Boca Juniors il 20 giugno 2007.\nPrimo turno.\nAndata 24 gennaio, ritorno 2 febbraio 2007.\nQuarti di finale.\nAndata 15, 16 e 17 maggio, ritorno 22, 23 e 24 maggio 2007.\nSemifinali.\nAndata 30 e 31 maggio, ritorno 6 e 7 giugno 2007.\nFinale.\nAndata 13, ritorno 20 giugno 2007."}
{"id": "1186535", "revid": "1584528", "url": "https://it.wikipedia.org/wiki?curid=1186535", "title": "Fiumi pi\u00f9 lunghi del mondo", "text": "Questa \u00e8 una lista dei fiumi pi\u00f9 lunghi del mondo, che elenca, in ordine decrescente, i corsi d'acqua di lunghezza maggiore o uguale ai chilometri.\nQuando la lunghezza di un fiume \u00e8 seguita da un asterisco (*), il valore \u00e8 una media delle varie lunghezze misurate. Se la differenza fra le lunghezze misurate dalle fonti \u00e8 significativa, vengono elencate tutte le lunghezze.\nComplicazioni nello stabilire un primato inequivocabile.\nLa lunghezza di un fiume non \u00e8 sempre facile da calcolare, in quanto \u00e8 necessario identificare in maniera esatta la posizione della sorgente e della foce . La regola \u00e8 quella di risalire fino alla sorgente dell'affluente pi\u00f9 lungo, cio\u00e8 la sorgente pi\u00f9 lontana dalla foce. . \nPrendendo ad esempio il fiume Mississippi, bisogna considerare la fonte del fiume Jefferson, un tributario del fiume Missouri che, a sua volta, \u00e8 un tributario del Mississippi. \nIl fiume Jefferson, a sua volta, \u00e8 formato dai fiumi Big Hole e Beaverhead. \nIl Big Hole, che scorre in Montana, nasce dai monti della Bitterroot Range al confine con l'Idaho e appena a est della Salmon National Forest; inizialmente scorre verso nord, quasi ad arco, per poi scendere verso sud-est, congiungendosi dopo 155 miglia con il Beaverhead, nei pressi della cittadina di Twin Bridges, per formare il Jefferson River. \nIl Beaverhead nasce come Red Rock River nella Beaverhead-Deerlodge Natl. Forest, anche qui ai confini con l'Idaho, appena a sud dell'Henry's Lake. Il Red Rock River scorre nei due Red Rock Lakes, poi riempie il Lima Reservoir (lago artificiale), e poi prende il nome di Beaverhead quando esce dalla diga del Clark Canyon Reservoir. Dalla sorgente il Red Rock River scorre 60 miglia sino al Lima Reservoir, e altre 50 sino al Clarks Canyon Reservoir, dal quale esce come Beaverhead.\nLa sorgente del Mississippi, includendo pertanto i fiumi Missouri, Jefferson e Beaverhead/Red Rock River, \u00e8 alle Brower's Springs, nelle Centennial Mountains del Montana, che danno origine, appunto, al Red Rock River. Tuttavia, un tributario differente, e pi\u00f9 breve, \u00e8 identificato come il \"vero\" Mississippi. Quando questo fiume viene misurato dalla foce alla fonte pi\u00f9 lontana viene chiamato Mississippi-Missouri-Jefferson.\nLa misura di molti fiumi risulta, per questo, solo approssimativa. In particolare c'\u00e8 sempre stata una disputa su quale sia il fiume pi\u00f9 lungo al mondo: Nilo o Rio delle Amazzoni, a seconda della diversa sorgente presa in considerazione. La sorgente o fonte di un fiume pu\u00f2 essere difficile da determinare in quanto un fiume ha solitamente molti affluenti. \nInoltre \u00e8 difficile determinare dove cominci esattamente un fiume poich\u00e9 molto spesso i corsi fluviali sono costituiti da flussi stagionali, da paludi o da laghi di natura mutevole.\nParimenti, anche la foce di un fiume pu\u00f2 essere difficile da determinare, come nel caso in cui il fiume abbia un grande estuario che gradualmente si allarga e si apre verso l'oceano; alcuni esempi sono il R\u00edo de la Plata e il fiume San Lorenzo. Alcuni fiumi, invece, non hanno una vera foce; diminuiscono gradualmente il loro volume d'acqua e infine evaporano o si disperdono in uno strato acquifero oppure vengono deviati per l'agricoltura. Il punto esatto dove questi fiumi finiscono varia, quindi, a seconda delle stagioni.\nLa lunghezza di un fiume pu\u00f2 essere difficile da determinare anche per la mancanza di mappe precise. In questi casi la misura della lunghezza di un fiume dipender\u00e0 dalla scala della mappa su cui la misura \u00e8 basata; generalmente pi\u00f9 grande \u00e8 la scala, maggiore sar\u00e0 la misura di lunghezza risultante. Questo problema \u00e8 stato evidenziato da Lewis Fry Richardson e ha una sua rilevanza anche quando si misurano i confini fra i paesi e le linee costiere. Nel migliore dei casi, la misura della lunghezza di un fiume dovrebbe basarsi su una mappa con scala abbastanza grande, che permetta almeno di poter osservare la larghezza del fiume stesso.\nAnche quando sono disponibili mappe precise, misurare la lunghezza non \u00e8 sempre chiaro. Un fiume pu\u00f2 avere, infatti, rami multipli. Inoltre, non \u00e8 chiaro come debba essere misurata la lunghezza di un fiume che passa attraverso un lago: questo pu\u00f2, infatti, variare stagionalmente. Tutti questi motivi, rendono difficile, se non impossibile, ottenere una misura molto precisa della lunghezza di un fiume e di qualsiasi corso d'acqua in generale.\nFiumi pi\u00f9 lunghi di 1000 chilometri.\nNella seguente lista le diverse misure derivanti da altre fonti (dovute ai motivi sopra elencati) sono state poste tra parentesi."}
{"id": "1186540", "revid": "1591878", "url": "https://it.wikipedia.org/wiki?curid=1186540", "title": "Rinascenza liutprandea", "text": "La cosiddetta Rinascenza liutprandea \u00e8 un periodo della storia dell'arte longobarda situato all'inizio dell'VIII secolo, in particolare nel decennio 730-740 circa.\nVenne cos\u00ec chiamata la tendenza, nota appunto a partire dal regno di Liutprando, volta ad introdurre nell'arte longobarda influssi dell'arte romana. Questo recupero di forme e stili antichi, pur sempre interpretati secondo la sensibilit\u00e0 \"nordica\" dei longobardi, si inser\u00ec a pieno titolo nel filone che segna la continuit\u00e0 dell'arte classica anche nell'alto medioevo, che prosegu\u00ec con l'arte carolingia e ottoniana, grazie anche alla presenza di artisti di formazione longobarda nei grandi cantieri dell'VIII e IX secolo. \nLa \"rinascenza\" ebbe come centro la citt\u00e0 di Cividale del Friuli, dove resta il capolavoro architettonico di questa epoca, il cosiddetto Tempietto longobardo, che ancora conserva gran parte della decorazione originale dell'VIII secolo. \nAltri capolavori sono le sculture conservate nel Museo Cristiano di Cividale, quali l'altare del Duca Ratchis e il Battistero di Callisto.\nNell'ambito della rinascenza liutprandea viene fatta rientrare anche i plutei di Teodote, provenienti dal monastero di Santa Maria Teodote, il \"frammento di pluteo con testa di agnello\" dall'ex palazzo Reale di Corteolona tutte opere conservate presso i Musei Civici e la \"Lastra con pavone\" conservata nella chiesa di San Salvatore a Brescia, all'interno del percorso espositivo del museo di Santa Giulia.\nE a questo periodo va pure ascritto il ciborio della Pieve di San Giorgio di Valpolicella in provincia di Verona."}
{"id": "1186541", "revid": "78273", "url": "https://it.wikipedia.org/wiki?curid=1186541", "title": "Altare del Duca Ratchis", "text": ""}
{"id": "1186542", "revid": "110157", "url": "https://it.wikipedia.org/wiki?curid=1186542", "title": "Scottish Football League 1890-1891", "text": "La Scottish Football League 1890-1891 \u00e8 stata la 1\u00aa edizione della massima serie del campionato scozzese di calcio, disputato tra il 16 agosto 1890 e il 12 maggio 1891 e concluso con la vittoria del e dei , al loro primo titolo.\nCapocannoniere del torneo fu John Bell (Dumbarton) con 20 reti.\nStagione.\nPresero parte al campionato 10 squadre: Celtic, Cowlairs, Rangers e Third Lanark di Glasgow; Abercorn e St. Mirren di Paisley, Heart of Midlothian di Edimburgo, Vale of Leven di Alexandria e i club di Dumbarton e Cumbaslang. Originariamente i club partecipanti dovevano essere 11 ma il fu escluso dopo quattro giornate per professionismo e i suoi risultati cancellati. Tra i fondatori della SFA, istituita nel 1873, parteciparono solo Third Lanark e Vale of Leven.\nAvvenimenti.\nIl concluse la propria stagione battendo 2-4 il , ma ai mancava ancora una partita da disputare: la successiva vittoria contro il (4-1) port\u00f2 le due squadre a pari punti e alla disputa dello spareggio.\nClassifica finale.\nLegenda:\nRegolamento:\nNote:\nSpareggio.\nTitolo.\nA norma di regolamento, poich\u00e9 lo spareggio si concluse in parit\u00e0, vennero insignite del titolo entrambe le contendenti."}
{"id": "1186543", "revid": "36426", "url": "https://it.wikipedia.org/wiki?curid=1186543", "title": "Rinascenza Liutprandea", "text": ""}
{"id": "1186544", "revid": "31886", "url": "https://it.wikipedia.org/wiki?curid=1186544", "title": "Scottish Football League 1891-1892", "text": "La Scottish Football League 1891-1892 \u00e8 stata la 2\u00aa edizione della massima serie del campionato scozzese di calcio, disputato tra il 15 agosto 1891 e il 24 maggio 1892 e concluso con la vittoria del al suo secondo titolo consecutivo.\nCapocannoniere del torneo fu John Bell (Dumbarton) con 23 reti.\nStagione.\nAggiornamenti.\nPur non essendo ancora prevista una divisione nazionale inferiore, l\u2019ultima classificata della stagione precedente doveva essere rieletta per disputare la stagione successiva. Ci\u00f2 non avvenne per il , che fu estromesso a favore del . Si iscrissero inoltre il , riammesso al campionato dopo l'esclusione della stagione precedente, e il . Ci\u00f2 porto a 12 il numero delle squadre partecipanti.\nAvvenimenti.\nIl conquist\u00f2 il titolo alla penultima partita, battendo 6-0 i e distanziando definitivamente il , seppur vincitore 0-4 sul campo del .\nClassifica finale.\nLegenda:\nRegolamento:"}
{"id": "1186545", "revid": "287204", "url": "https://it.wikipedia.org/wiki?curid=1186545", "title": "Supercoppa (Svizzera)", "text": ""}
{"id": "1186547", "revid": "31886", "url": "https://it.wikipedia.org/wiki?curid=1186547", "title": "Scottish Football League 1892-1893", "text": "La Scottish Football League 1892-1893 \u00e8 stata la 3\u00aa edizione della massima serie del campionato scozzese di calcio, disputato tra il 20 agosto 1892 e il 20 maggio 1893 e concluso con la vittoria del al suo primo titolo.\nCapocannonieri del torneo sono stati Sandy McMahon e John J. Campbell (entrambi del Celtic) con 11 reti ciascuno.\nStagione.\nAggiornamenti.\nIl campionato torn\u00f2 a 10 squadre: il e il , ultimi classificati nella stagione precedente, non vennero rieletti per disputare il campionato, n\u00e9 vennero sostituiti.\nPer la prima volta furono previste le retrocessioni: le ultime due classificate, nel caso non fossero state rielette, avrebbero disputato la Scottish Division Two nella stagione successiva.\nAvvenimenti.\nQuando i Rangers conclusero il proprio campionato con 28 punti, il Celtic doveva ancora disputare due partite: la vittoria per 3-1 sul Leith Athletic permise ai biancoverdi di superare i rivali per la conquista del titolo; a quel punto fu ininfluente la successiva sconfitta (2-5) contro il Third Lanark.\nClassifica finale.\nLegenda:\nRegolamento:"}
{"id": "1186548", "revid": "1318658", "url": "https://it.wikipedia.org/wiki?curid=1186548", "title": "Ahousaht", "text": "Ahousaht (scritto anche Ahousat) \u00e8 il principale centro abitato dell'isola di Flores, nella Columbia Britannica, Canada. Accessibile solamente via mare o in aereo, Ahousaht \u00e8 una piccola comunit\u00e0 composta prevalentemente da abitanti delle \"First Nations\" di Nuu-Chah-Nulth. Ha circa 1.800 membri, dei quali quasi la met\u00e0 vive nella riserva di Maaqtisiis.\nGeografia.\nNelle vicinanze si trova la Clayoquot Sound, una riserva-biosfera dell UNESCO."}
{"id": "1186549", "revid": "320578", "url": "https://it.wikipedia.org/wiki?curid=1186549", "title": "Coppa di Lega (Svizzera)", "text": ""}
{"id": "1186551", "revid": "31886", "url": "https://it.wikipedia.org/wiki?curid=1186551", "title": "Scottish Division One 1893-1894", "text": "La Scottish Division One 1893-1894 \u00e8 stata la 4\u00aa edizione della massima serie del campionato scozzese di calcio, disputato tra il 12 agosto 1893 e il 2 maggio 1894 e concluso con la vittoria del al suo secondo titolo consecutivo.\nCapocannoniere del torneo \u00e8 stato Sandy McMahon (Celtic) con 16 reti.\nStagione.\nAggiornamenti.\nCon l'introduzione di un secondo livello nella piramide calcistica scozzese, la Scottish Football Leage assunse il nome di \"Scottish Division One\".\nL' e il , retrocessi nella precedente stagione, furono sostituiti dal e dal , il quale port\u00f2 a tre il numero di squadre di Edimburgo partecipanti al campionato, cos\u00ec come quelle di Glasgow.\nCome nella stagione precedente, le ultime due classificate, nel caso non fossero state rielette, avrebbero disputato la Scottish Division Two nella stagione successiva.\nAvvenimenti.\nIl conquist\u00f2 il titolo alla terzultima partita battendo nell\"'Old Firm\" i per 3-2 e distanziando definitivamente gli .\nClassifica finale.\nLegenda:\nRegolamento:\nNote:"}
{"id": "1186555", "revid": "112264352", "url": "https://it.wikipedia.org/wiki?curid=1186555", "title": "Isaiah &quot;Ikey&quot; Owens", "text": "Assieme a Omar Rodr\u00edguez-L\u00f3pez e Cedric Bixler Zavala \u00e8 l'unico membro del gruppo ad aver ricoperto ininterrottamente il suo ruolo all'interno del gruppo sin dalla sua fondazione, ad eccezione di una breve parentesi a fine 2002.\nHa inoltre collaborato coi due al progetto De Facto, e come tastierista nella band di Jack White.\nMorte.\nIl 14 ottobre 2014, mentre era in tour con Jack White, Owens \u00e8 stato trovato morto per arresto cardiaco nella sua stanza d'albergo a Puebla de Zaragoza in Messico, all'et\u00e0 di 39 anni. Le autorit\u00e0 hanno riferito di farmaci e alcol presenti nella stanza. Per rispetto di Owens, i due rimanenti concerti in Messico del Lazaretto Tour, sono stati cancellati. La band aveva suonato a Citt\u00e0 del Messico tre giorni prima, e sarebbe dovuta esibirsi a Guadalajara il giorno del decesso."}
{"id": "1186557", "revid": "1543377", "url": "https://it.wikipedia.org/wiki?curid=1186557", "title": "Neue Wache", "text": "La Neue Wache (\"Nuova Guardia\") \u00e8 un monumento neoclassico situato al centro di Berlino.\nStoria.\nFu fatto erigere da Federico Guglielmo III di Prussia tra il 1816 ed il 1818 come sede della Guardia reale e come monumento ai soldati tedeschi morti poco prima durante le guerre contro Napoleone. \u00c8 situato sul famoso viale Unter den Linden, ricco peraltro di parecchi altri monumenti neoclassici.\n\u00c8 posto sotto tutela monumentale (\"Denkmalschutz\").\n\u00c8 un'opera del famoso architetto tedesco Karl Friedrich Schinkel. Egli riusc\u00ec, nonostante le modeste dimensioni della costruzione, a conferirle monumentalit\u00e0 grazie all'essenzialit\u00e0 del pronao e pilastri in ordine dorico e alla chiarezza degli avancorpi angolari, ispirati a detta di Schinkel alle strutture frequenti nel \"castrum\" romano e disposti intorno alla pianta quadrata. Anche se l'edificio non ha cupola, l'interno \u00e8 illuminato dall'alto da un oculo.\n\u00c8 sempre stato considerato come un mausoleo-monumento al Milite Ignoto; a seconda dei periodi storici, il suo ruolo \u00e8 stato sempre leggermente ridefinito: \nSotto l'oculo, la costruzione ospita la scultura \"La piet\u00e0\" della celebre artista K\u00e4the Kollwitz."}
{"id": "1186559", "revid": "31886", "url": "https://it.wikipedia.org/wiki?curid=1186559", "title": "Scottish Division One 1894-1895", "text": "La Scottish Division One 1894-1895 \u00e8 stata la 5\u00aa edizione della massima serie del campionato scozzese di calcio, disputato tra il 11 agosto 1894 e il 18 maggio 1895 e concluso con la vittoria degli al loro primo titolo.\nCapocannoniere del torneo \u00e8 stato James Miller () con 12 reti.\nStagione.\nIl , retrocesso nella precedente stagione, fu sostituito dal , tornato in Division One dopo un anno di assenza. Fu invece rieletto il .\nGli conquistarono il titolo alla terzultima giornata, battendo 4-0 il .\nClassifica finale.\nLegenda:\nRegolamento:\nNote:"}
{"id": "1186560", "revid": "110157", "url": "https://it.wikipedia.org/wiki?curid=1186560", "title": "Immortality (Pearl Jam)", "text": "Immortality \u00e8 un brano musicale dei Pearl Jam, contenuto nel loro terzo album, \"Vitalogy\". Fu pubblicato come singolo nel 1995 e successivamente incluso sul della band.\nSignificato del testo.\nParti del testo, comparirono prima della morte di Cobain, anche se dopo quest'evento alcuni pezzi furono alterati.\nCover.\nUna versione acustica dal vivo fu eseguita dai Seether e pu\u00f2 essere trovata sull'album \"One Cold Night\""}
{"id": "1186562", "revid": "4175", "url": "https://it.wikipedia.org/wiki?curid=1186562", "title": "Olimpia Asunci\u00f3n", "text": ""}
{"id": "1186564", "revid": "31886", "url": "https://it.wikipedia.org/wiki?curid=1186564", "title": "Scottish Division One 1895-1896", "text": "La Scottish Division One 1895-1896 \u00e8 stata la 6\u00aa edizione della massima serie del campionato scozzese di calcio, disputato tra il 10 agosto 1895 e il 4 aprile 1896 e concluso con la vittoria del al suo terzo titolo.\nCapocannoniere del torneo \u00e8 stato Allan Martin (Celtic) con 19 reti.\nStagione.\nIl , retrocesso nella precedente stagione, fu sostituito dall' che fece il suo esordio in Division One. Fu invece rieletto il .\nIl disput\u00f2 la sua penultima partita, vinta 3-0 contro il , quando ai ne mancavano ancora quattro: i successivi pareggi contro e impedirono ai \"Gers\" di tenere aperti i giochi all'ultima giornata, dato il distacco di 4 punti dai rivali. Entrambe le squadre di Glasgow vinsero poi la loro ultima partita.\nClassifica finale.\nLegenda:\nRegolamento:\nNote:"}
{"id": "1186565", "revid": "36426", "url": "https://it.wikipedia.org/wiki?curid=1186565", "title": "Cividale nel Friuli", "text": ""}
{"id": "1186566", "revid": "287204", "url": "https://it.wikipedia.org/wiki?curid=1186566", "title": "Juan Alderete de la Pe\u00f1a", "text": "Biografia.\nJuan \u00e8 nato a Los Angeles ed \u00e8 il quarto di cinque figli.\nLe prime influenze musicali di Alderete provengono dal padre, grande appassionato di jazz che settimanalmente lo portava con s\u00e9 ad ascoltare concerti, e dal fratello appassionato di progressive rock con il quale condivideva l'ascolto di dischi di King Crimson, Yes, Rush e altri.\nConosce Paul Gilbert al Musicians Institute di Hollywood con il quale fonda i Racer X nel 1985 assieme a Harry Gschoesser alla batteria e Jeff Martin alla voce. Con questa formazione i Racer X pubblicano il loro primo album, Street Lethal, nel 1986 e dopo poco Harry Gschoesser abbandona il gruppo e viene sostituito da Scott Travis (futuro batterista dei Judas Priest. Dopo quattro anni dal primo album i Racer X si sciolgono, Paul Gilbert entra nei Mr. Big (band che consacrer\u00e0 il suo successo) e Juan e Scott Travis assieme a John Corabi formano i The Scream che per\u00f2 non ebbero lunga vita sciogliendosi tre dopo quando Corabi entr\u00f2 nei M\u00f6tley Cr\u00fce.\nNel 1997 i Racer X si riuniscono, negli anni successivi pubblicano altri tre album e sono tuttora in attivit\u00e0.\nNel 2003 Juan entra nei The Mars Volta nei quali coprir\u00e0 il ruolo di bassista fino al loro scioglimento nel 2013.\nIl 5 novembre 2017 viene annunciato come nuovo bassista dei Marilyn Manson dopo l'uscita dal gruppo dello storico bassista Twiggy Ramirez.\nIl 13 gennaio 2020 ha un incidente in bicicletta che lo riduce in coma a causa di un danno assonale diffuso conseguenza del trauma cranico seguito alla caduta."}
{"id": "1186569", "revid": "31886", "url": "https://it.wikipedia.org/wiki?curid=1186569", "title": "Scottish Division One 1896-1897", "text": "La Scottish Division One 1896-1897 \u00e8 stata la 7\u00aa edizione della massima serie del campionato scozzese di calcio, disputato tra il 15 agosto 1896 e il 13 marzo 1897 e concluso con la vittoria degli al loro secondo titolo.\nCapocannoniere del torneo \u00e8 stato William Taylor (Hearts) con 12 reti.\nStagione.\nIl Dumbarton, retrocesso nella precedente stagione, fu sostituito dall' tornato in Division One dopo tre anni di assenza. Fu invece rieletto il .\nLe due squadre di Edimburgo si trovavano a pari punti prima dell'ultima giornata: gli Hearts vinsero poi il campionato battendo 5-0 il Clyde, mentre l'Hibernian concluse la stagione con una sconfitta per 2-0 in casa del St. Mirren.\nClassifica finale.\nLegenda:\nRegolamento:\nNote:"}
{"id": "1186570", "revid": "767487", "url": "https://it.wikipedia.org/wiki?curid=1186570", "title": "La famiglia omicidi", "text": "La famiglia omicidi (\"Keeping Mum\") \u00e8 un film del 2005 diretto da Niall Johnson.\nTrama.\nGran Bretagna, primi anni sessanta. Rosie Jones, una giovane donna incinta, sta viaggiando in treno, quando da un grande baule che costituisce il suo bagaglio inizia a fuoriuscire del sangue. Interrogata dalla polizia, confessa con calma che il baule contiene il corpo del marito infedele e della sua amante uccisi e fatti a pezzi. La totale mancanza di remore spinge il giudice a dichiararla incapace di intendere e di volere e a condannarla a trascorrere il resto dell'esistenza in un manicomio criminale.\nQuarantatr\u00e9 anni dopo, nel villaggio di Little Wallop, il parroco anglicano Walter Goodfellow non si rende conto dei problemi della sua famiglia: la moglie Gloria \u00e8 terribilmente stressata e insoddisfatta, tanto da avere una relazione con l'istruttore di golf Lance, la figlia adolescente Holly soffre di instabilit\u00e0 emotiva, per cui cambia continuamente fidanzato, e Petey, il figlio pi\u00f9 piccolo, \u00e8 vittima di bullismo da parte dei suoi compagni di scuola. Ogni sua possibile occasione di dedicarsi alla famiglia sono impedite dal ruolo di parroco, obbligato a gestire problemi, in particolare lo stagno in prossimit\u00e0 della canonica, in cui potrebbero essere cresciute alghe tossiche, la necessit\u00e0 di comporre un discorso d'apertura per un convegno liturgico e, soprattutto, il dover gestire la signora Parker, anziana presidentessa del comitato degli addobbi floreali della parrocchia, che continua senza sosta a perseguitare Walter e Gloria. Tutto cambia con l'arrivo della nuova governante, Grazia Hawkins.\nIl primo incontro di Walter e Gloria con la nuova governante \u00e8 burrascoso. Grazia aveva soccorso il piccolo Petey, picchiato dai bulli di cui era rimasto in balia dopo che suo padre aveva dimenticato di andare a prenderlo, quindi Gloria, vedendo i due camminare assieme, aggredisce verbalmente l'anziana, pensando che stesse cercando di rapire il bambino, ma si placa quando la donna si fa riconoscere. L'anziana governante viene accolta in casa e impara a identificare coloro che impersonano i problemi della famiglia: il cane del vicino, Clarence, che con il suo continuo abbaiare impedisce a Gloria di dormire, il gruppetto di bulli che vessano Peter, l'istruttore di golf con cui Gloria sta progettando di abbandonare il marito, e la signora Parker. Grazia decide di risolvere questi problemi a modo suo. Per prima cosa uccide Clarence, poi comincia a dare dei consigli a Walter su come strutturare il proprio discorso, usando barzellette e battute, poi insegna a Holly a cucinare e infine taglia i freni alle biciclette dei ragazzini che perseguitano Petey, provocando loro rovinose cadute. La seconda notte, mentre si occupa di disfarsi di Clarence, viene scoperta dal padrone di quest'ultimo, Mr. Brown, quindi uccide anche lui e getta i cadaveri nello stagno. Il giorno successivo, dopo aver scoperto i progetti di Gloria, fa leggere a Walter dei versi della Bibbia sull'amore, facendogli riscoprire la passione per la moglie, che decide di restare con la propria famiglia. Si imbatte infine nell'istruttore di golf, sorpreso di notte nelle vicinanze della canonica mentre registra Holly, nell'atto di spogliarsi, e uccide anche lui con un ferro da stiro.\nDurante l'assenza di Walter, partito per partecipare al convegno, Gloria e Holly scoprono l'identit\u00e0 di Grazia vedendo per caso alla televisione un servizio riguardante la vicenda giudiziaria di Rosie Jones. Grazia quindi rivela a Gloria di essere sua madre: Gloria, che era stata sottratta alla madre e affidata a un orfanotrofio subito dopo la nascita, ignorava le proprie origini. Nonostante la contrariet\u00e0 per gli omicidi commessi, Gloria e Holly, di fronte all'evidenza di come l'anziana abbia una tendenza all'omicidio senza possibilit\u00e0 di recupero, scelgono di aiutarla a buttare nello stagno anche il cadavere di Lance, e pi\u00f9 tardi, davanti a una tazza di t\u00e8, stabiliscono che Walter e Petey dovranno rimanere all'oscuro di quello che \u00e8 successo.\nLa mattina dopo, la signora Parker viene a casa loro per discutere nuovamente i problemi del suo comitato, continuando a non curarsi se gli interlocutori abbiano voglia o tempo di ascoltarla. Grazia, fraintendendo le parole della donna, pensa che abbia scoperto la verit\u00e0 sugli ultimi omicidi, quindi tenta di colpirla alla testa con una padella. Gloria riesce a impedirle quest'ultimo atto di violenza, ma la signora Parker, impaurita per la tentata aggressione, ha un infarto e muore comunque. Essendo stata, alla fine, causata da un infarto, la morte della signora Parker non desta sospetti e, come profetizzato da Grazia, nessuno soffre particolarmente per la sua dipartita. Con il ritorno di Walter dal convegno, in cui ha ottenuto un grande successo grazie ai consigli di Grazia, l'ordine e la concordia sembrano essere stati ripristinati nella famiglia, quindi la governante se ne pu\u00f2 andare.\nQualche mese dopo Walter apprende da Bob e Ted, due tecnici delle acque, che lo stagno deve essere prosciugato per la presenza di alghe tossiche. Gloria, che sa che nello stagno sono nascosti i cadaveri delle vittime della madre, invita i due tecnici a bere una tazza di t\u00e8 in casa, per poi ucciderli e buttare anche i loro corpi nello stagno.\nRiprese.\nIl film \u00e8 stato girato nel piccolo villaggio di St Michael Penkivel in Cornovaglia. Numerose riprese esterne sono state girate nell'isola di Man.\nAccoglienza.\nIncassi.\nIl film ha incassato nel mondo 18 575 768 dollari, di cui 1 619 466 dollari in patria, nel Regno Unito, e 16 956 302 dollari nel resto del mondo. \u00c8 rimasto in programma nelle sale per 19 settimane.\nCritica.\nIl film ha ottenuto un punteggio di 6,8/10 sul portale di cinema IMDb, totalizzato con 31033 voti. Il sito di recensioni Rotten Tomatoes gli d\u00e0 invece 56% nei voti della critica e 74% nei voti del pubblico, quest'ultimo su un totale di 22165 giudizi. Il sito Metacritic d\u00e0 al film il voto di 53/100 basandosi su 22 critiche specializzate (anche se la maggior parte sono di carattere positivo, la stroncatura da parte del Chicago Tribune ha influenzato notevolmente sulla media)."}
{"id": "1186575", "revid": "767487", "url": "https://it.wikipedia.org/wiki?curid=1186575", "title": "Adri\u00e1n Terrazas Gonz\u00e1lez", "text": "\u00c8 un polistrumentista che suona fiati (sassofono tenore, flauto, clarinetto basso &amp; c.) e percussioni di varia natura nel gruppo musicale The Mars Volta dal 2005."}
{"id": "1186576", "revid": "31886", "url": "https://it.wikipedia.org/wiki?curid=1186576", "title": "Scottish Division One 1897-1898", "text": "La Scottish Division One 1897-1898 \u00e8 stata l'8\u00aa edizione della massima serie del campionato scozzese di calcio, disputato tra il 4 settembre 1897 e l'11 aprile 1898 e concluso con la vittoria degli al loro quarto titolo.\nCapocannoniere del torneo \u00e8 stato Robert Hamilton () con 18 reti.\nStagione.\nL', retrocesso nella precedente stagione, fu sostituito dal che fece il suo esordio in Division One. Fu invece rieletto il .\nIl conquist\u00f2 il titolo alla penultima partita battendo per 3-0 il , mentre i persero 2-1 contro il . Il derby dell'ultima giornata tra le due squadre di Glasgow, ormai ininfluente, si concluse 0-0.\nClassifica finale.\nLegenda:\nRegolamento:\nNote:"}
{"id": "1186578", "revid": "31886", "url": "https://it.wikipedia.org/wiki?curid=1186578", "title": "Scottish Division One 1898-1899", "text": "La Scottish Division One 1898-1899 \u00e8 stata la 9\u00aa edizione della massima serie del campionato scozzese di calcio, disputato tra il 20 agosto 1898 e il 7 gennaio 1899 e concluso con la vittoria dei al loro secondo titolo.\nCapocannoniere del torneo \u00e8 stato Robert Hamilton () con 25 reti.\nStagione.\nPresero parte al campionato le dieci squadre della stagione precedente, poich\u00e9 St. Bernard's e Clyde, ultime classificate, furono entrambe rielette per disputare la massima serie.\nI conquistarono il titolo vincendo tutte le 18 partite del campionato. La vittoria matematica arriv\u00f2 a quattro giornate dal termine col netto successo sul per 7-0.\nClassifica finale.\nLegenda:\nRegolamento:\nNote:"}
{"id": "1186580", "revid": "599013", "url": "https://it.wikipedia.org/wiki?curid=1186580", "title": "Pablo Hinojos-Gonzalez", "text": "Biografia.\nDopo aver cominciato a fare musica nella band At the Drive-In, allo scioglimento di tale gruppo \u00e8 inizialmente convogliato con tre quinti del gruppo nel progetto Sparta, per poi abbandonarlo per tornare a collaborare con gli altri due quinti del disciolto gruppo, Omar Rodr\u00edguez-L\u00f3pez e Cedric Bixler Zavala, e unirsi al loro progetto The Mars Volta.\nNei The Mars Volta si occupa di basso, chitarre e manipolazione del suono, ruolo quest'ultimo precedentemente ricoperto nel gruppo da Jeremy Michael Ward fino alla morte di quest'ultimo."}
{"id": "1186581", "revid": "110157", "url": "https://it.wikipedia.org/wiki?curid=1186581", "title": "Baden-Powell House", "text": "La Baden-Powell House (conosciuta anche come B-P House) \u00e8 un ostello e un centro conferenze per gli scout in South Kensington a Londra (65-67 Queen's Gate SW7 5JS), che fu costruita come tributo a Robert Baden-Powell, il fondatore dello scautismo.\nLa casa, di propriet\u00e0 dell'associazione scout inglese ospita una collezione di cimeli di Baden-Powell, come il ritratto originale di Baden-Powell dipinto da David Jagger, l'ultimo messaggio agli scout e una sua statua di granito di Don Potter.\nLa commissione edilizia di Londra, presieduta dal Lord sindaco della City di Londra dell'epoca, Sir Harold Gillett, acquist\u00f2 il sito nel 1956 ed assegn\u00f2 a Ralph Tubbs l'incarico di progettare la casa in stile architettonico moderno. La prima pietra fu posata nel 1959 dalla Capo Guida del mondo Olave Baden-Powell e l'edificio fu inaugurato nel 1961 dalla regina Elisabetta II. La maggior parte del costo di \u00a3 400.000 \u00e8 stato fornito dallo stesso Movimento Scout. Nel corso degli anni, la casa \u00e8 stata ristrutturata pi\u00f9 volte, in modo che ora offre un alloggio moderno e conveniente per gli scout, le guide, le loro famiglie e il pubblico in generale a Londra. L'edificio ospita anche spazi per conferenze ed eventi."}
{"id": "1186583", "revid": "486946", "url": "https://it.wikipedia.org/wiki?curid=1186583", "title": "Partito Socialista Unificato Tedesco", "text": ""}
{"id": "1186584", "revid": "1310927", "url": "https://it.wikipedia.org/wiki?curid=1186584", "title": "C\u00facuta Deportivo F\u00fatbol Club", "text": "Il C\u00facuta Deportivo F\u00fatbol Club S. A. \u00e8 una societ\u00e0 calcistica colombiana con sede nella citt\u00e0 di C\u00facuta, capoluogo del Norte de Santander. Milita nella Categor\u00eda Primera A, la massima serie del campionato colombiano di calcio.\nFondata il 10 settembre 1924, ha ricevuto il riconoscimento ufficiale di squadra professionistica il 22 settembre 1949. I colori che identificano la squadra sono il rosso e il nero, ispirati al cromatismo della bandiera del Norte de Santander e della citt\u00e0 di C\u00facuta.\nHa vinto sette titoli tra nazionali e internazionali, di cui quattro a carattere amichevole (1951, 2009, 2010, 2011) e tre a carattere ufficiale (1996, 2005, 2006). Questi ultimi sono due titoli di Torneo de Ascenso e Liga Colombiana, gli allori pi\u00f9 importanti che ha guadagnato il club durante la sua storia. Ha inoltre partecipato alla Coppa Libertadores 2007, dove ha raggiunto la semifinale (persa contro il Boca Juniors) e la Coppa Libertadores 2008, dove ha raggiunto gli ottavi di finale, dove \u00e8 stata eliminata dal Santos.\nVive una rivalit\u00e0 con l'Atl\u00e9tico Bucaramanga.\nStoria recente.\nNella seconda met\u00e0 del 2006 \u00e8 salita alla ribalta calcistica nazionale vincendo per la prima volta il campionato. Il 20 dicembre 2006, nella finale del torneo di Clausura nazionale, ha sconfitto per 2-1 il Deportes Tolima. L'ossatura della squadra era formata da Blas P\u00e9rez, Roberto Bobadilla, Charles Castro, Macnelly Torres, Nelson Florez, Lincarlo Henry e R\u00f3binson Zapata. Nell'edizione 2007 della Coppa Libertadores, cui ha partecipato in qualit\u00e0 di campione di Colombia in carica, ha raggiunto sorprendentemente le semifinali. Malgrado la vittoria per 3-1 nella partita di andata giocata in Colombia, il C\u00facuta \u00e8 stato poi eliminato in virt\u00f9 della sconfitta per 3-0 nella gara di ritorno contro gli argentini del Boca Juniors.\nIn totale conta 46 stagioni nella seconda divisione colombiana e 9 nella terza serie nazionale.\nOrganico.\nRosa 2020.\n\"Aggiornato al 4 luglio 2020\""}
{"id": "1186586", "revid": "716642", "url": "https://it.wikipedia.org/wiki?curid=1186586", "title": "Dundee Football Club", "text": "Il Dundee Football Club, meglio noto come Dundee FC o pi\u00f9 semplicemente Dundee, \u00e8 una societ\u00e0 calcistica scozzese con sede nella citt\u00e0 di Dundee, militante in Scottish Premiership, primo livello del calcio scozzese.\nNel suo palmar\u00e8s c'\u00e8 un titolo di campione di Scozia conquistato nella stagione 1961-62, una Scottish Cup e tre Scottish League Cup.\nStoria.\nIl Dundee Football Club venne fondato nel 1893 e, nella la sua prima stagione d'attivit\u00e0, esord\u00ec in Division One in cui si classific\u00f2 ottavo. Inoltre vinse subito la Forfarshire Cup, battendo in finale il Dundee Harp per 4-0 al \"Carolina Port\", suo primo stadio, davanti a spettatori. Nella stagione successiva difese con successo il titolo, ai danni del Lochee United sconfitto 1-0.\nNei primi anni del novecento miglior\u00f2 i suoi risultati in campionato fino a raggiungere il secondo posto in tre diverse stagioni (1902-03, 1906-07, 1908-09). La prima vittoria a livello nazionale arriv\u00f2 nella stagione 1909-10, quando i \"Dark Blues\" sconfissero il Clyde nella finale di Scottish Cup, ripetuta due volte.\nInterrotta la propria attivit\u00e0 tra 1917 e 1919 a causa della prima guerra mondiale, il Dundee si iscrisse nuovamente alla Division One cogliendo tre quarti posti consecutivi. Nel 1924-25 raggiunge nuovamente la finale di Coppa di Scozia, eliminando nel cammino i detentori dell'Airdrieonians. La finale venne disputata l'11 aprile 1925 ad Hampden Park e il Celtic si impose per 2-1. La rete del Dundee fu messa a segno da Dave McLean, che insieme a Dave Halliday, capocannoniere della Division One 1923-1924 con 38 reti in 36 partite, era il giocatore pi\u00f9 rappresentativo di quel periodo. Negli anni seguenti il Dundee non riusc\u00ec a conseguire risultati esaltanti, e nel 1937-38 fu persino retrocesso in Second Division, due anni prima della sospensione del torneo per cause belliche. Nel 1946-47, alla ripresa dei tornei, i \"Dark Blue\" ottennero la promozione in massima serie e due anni dopo sfiorarono la vittoria in campionato, battuti per un punto dai Rangers. \nNella stagione 1950-51 conquist\u00f2 la Scottish League Cup, primo trofeo nazionale, superando 3-2 i Rangers davanti a spettatori ad Hampden Park con una squadra composta da giocatori del calibro di Bill Brown, Tommy Gallacher, Doug Cowie, Alfie Boyd, Bobby Flavell e Billy Steel. Nella stessa stagione raggiunse anche la finale di Scottish Cup, persa contro il Motherwell (0-4). Nella stagione successiva il Dundee divenne la prima squadra capace di aggiudicarsi due edizioni consecutive della Coppa di Lega, battendo stavolta il Kilmarnock per 2-0.\nGli anni sessanta sono ricordati come il decennio pi\u00f9 felice nella storia del club: sotto la guida tecnica di Bob Shankly, fratello dell'allenatore del Liverpool Bill, i \"Dark Blue\" vinsero la Division One e divennero la prima squadra di Dundee a vincere il titolo nazionale, precedendo di 3 punti i Rangers anche grazie a un sorprendente 5-1 a Ibrox contro di loro. La rosa campione di Scozia comprendeva Bobby Cox, Bobby Wishart, Pat Liney, Alan Cousin, Andy Penman, Hugh Robertson, Alan Gilzean, Alex Hamilton, Bobby Seith, Ian Ure e Gordon Smith. Quest'ultimo, avendo gi\u00e0 vinto il titolo con Hibernian e Hearts, divent\u00f2 il primo (e tuttora unico) calciatore scozzese a essersi laureato campione nazionale con tre club diversi, peraltro mai con una squadra dell\"Old Firm\".\nNella Coppa dei Campioni 1962-1963, il Dundee elimin\u00f2 i campioni di Germania del Colonia, i portoghesi dello Sporting e i belgi dell'Anderlecht prima di fermarsi, in semifinale, davanti ai futuri campioni d'Europa del Milan, pur vincendo a Dens Park per 1-0 con gol di Alan Gilzean, insufficiente a ribaltare l'1-5 di San Siro, mentre in campionato la squadra non and\u00f2 oltre il nono posto. Nella stagione successiva i \"Dees\" disputarono la finale di Scottish Cup contro i Rangers, uscendo sconfitti per 3-1. Nel febbraio 1965 Shankly lasci\u00f2 e venne sostituito da Bobby Ancell, che da giocatore aveva conquistato la promozione in massima serie nel 1947. Sotto la sua guida il Dundee raggiunse la finale di Scottish League Cup nel 1967-1968, contro il Celtic, il quale vinse 5-3. Qualificata per la Coppa delle Fiere, il Dundee raggiunse le semifinali, uscendo per mano del Leeds United (1-1, 0-1) che vincer\u00e0 poi la coppa.\nQualche anno dopo, nella stagione 1972-73, il club si aggiudica la sua terza Coppa di Lega, grazie alla vittoria per 1-0 (gol di Gordon Wallace) contro il Celtic. Si tratta tuttora dell'ultimo trionfo in una delle principali competizioni nazionali per i \"Dees\". Nella stessa competizione, nell'edizione 1980-81, perde la finale-derby contro il Dundee United per 3-0. In quel periodo registr\u00f2 due retrocessioni in Scottish First Division, rimediate da altrettante promozioni in Scottish Premier Division.\nDopo dieci anni di stabile permanenza in massima serie, trascorse gli anni novanta alternando stagioni in seconda serie (retrocessioni nel 1989-90 e 1993-94) ad altre in prima serie (promozioni nel 1991-92 e 1997-98). Riusc\u00ec comunque a partecipare alla stagione inaugurale della Scottish Premier League del 1998-99.\nGli anni duemila videro l'ingaggio di calciatori stranieri del calibro di Claudio Caniggia e Temuri Ketsbaia, ma le fortune del club declinano rapidamente: le ingenti spese incisero sulla capacit\u00e0 del Dundee di mantenersi a buoni livelli nelle stagioni successive. La finale di Scottish Cup 2002-2003, persa 0-1 contro i Rangers, precedette di due sole stagioni la retrocessione in Scottish First Division, con un club indebitato per 23 milioni di sterline. Nelle successive stagioni i \"Dark Blue\" arrivarono spesso a un passo dalla promozione, compresa la stagione 2011-2012, conclusa al 2\u00ba posto, a notevole distanza (-24) dal Ross County. Tuttavia, a causa della retrocessione dei Rangers in Scottish Third Division, il Dundee \u00e8 stato ripescato tornando cos\u00ec in Scottish Premier League dopo sette anni. Rimase per\u00f2 solo una stagione, poich\u00e9 al termine del campionato 2012-13 \u00e8 nuovamente retrocesso nella First Division. Riguadagn\u00f2 la promozione al termine di una combattutissima Championship 2013-14 (come venne ribattezzata la First Division dopo l'avvento della Scottish Premiership) vinse il campionato con un divario di 2 punti sull'Hamilton Academical e di 3 sul Falkirk.\nNella Premiership 2014-15 si classifica sesto piazzandosi all'interno della \"top six\". Nelle stagioni seguenti invece conclude nella seconda parte di classifica: 8\u00b0 nel 2015-16, 10\u00b0 nel 2016-17 e 9\u00b0 nel 2017-18. In Premiership 2018-19 arranca nella parte bassa della classifica per tutta la stagione, trascorrendone la gran parte all'ultimo posto alternandosi col St. Mirren. Infine \u00e8 proprio il Dundee a classificarsi ultimo con 21 punti, retrocedendo in Championship dopo cinque stagioni.\nNella Championship 2019-20, interrotta per la pandemia di COVID-19, si classifica al terzo posto senza per\u00f2 poter ambire alla Premiership dato l'annullamento dei play-off. Nel campionato 2020-21 \u00e8 di nuovo in lotta per la promozione e conquista il secondo posto a discapito del Raith Rovers all'ultima giornata. Vinti gli spareggi contro le altre della Championship, in finale trova il Kilmarnock, penultimo della Premiership: il Dundee vince entrambi gli scontri per 2-1 e consegue la promozione in massima serie.\nColori e simboli.\nI colori sociali del Dundee sono il blu scuro e il bianco. La divisa tradizionale \u00e8 composta da maglia blu scuro, calzoncini bianchi e calzettoni blu scuro; in alcuni casi \u00e8 pressoch\u00e9 monocromatica e anche i calzoncini sono blu scuro.\nStadio.\nIl Dundee disputa le partite casalinghe allo stadio Dens Park, costruito nel 1899; attualmente ha una capienza di persone. Dal 2018 \u00e8 conosciuto anche come \"Kilmac Stadium Dens Park\" per motivi di sponsorizzazione.\nCuriosamente sorge a poca distanza dal Tannadice Park, lo stadio del Dundee United, e per un lato \u00e8 situato nella stessa via (Sandeman Street).\nStatistiche e record.\nStatistiche nelle competizioni UEFA.\nTabella aggiornata alla fine della stagione 2020-2021.\nOrganico.\nRosa 2021-2022.\n\"Aggiornata al 1\u00b0 febbraio 2022\"\nRosa 2020-2021.\n\"Aggiornata al 27 febbraio 2021\"\nRosa 2019-2020.\n\"Aggiornata al 25 dicembre 2019\"\nTifoseria.\nRivalit\u00e0.\nLa rivalit\u00e0 pi\u00f9 sentita \u00e8 coi concittadini del Dundee United, contro cui il Dundee disputa il \"Derby di Dundee\". Il primo incontro tra le due squadre risale al 1925, mentre l'ultimo si \u00e8 disputato il 19 settembre 2021. In totale sono stati giocati 171 derby, con 82 vittorie del Dundee United, 48 vittorie del Dundee e 41 pareggi.\nUn'altra rivalit\u00e0, a livello regionale, \u00e8 col St. Johnstone, contro cui disputa il \"Tayside Derby\", dal nome della contea a cui appartengono le citt\u00e0 di Perth e di Dundee."}
{"id": "1186587", "revid": "287204", "url": "https://it.wikipedia.org/wiki?curid=1186587", "title": "Cucuta Deportivo", "text": ""}
{"id": "1186590", "revid": "289247", "url": "https://it.wikipedia.org/wiki?curid=1186590", "title": "Hearts F.C.", "text": ""}
{"id": "1186593", "revid": "4175", "url": "https://it.wikipedia.org/wiki?curid=1186593", "title": "Argentinos Juniors", "text": ""}
{"id": "1186597", "revid": "110157", "url": "https://it.wikipedia.org/wiki?curid=1186597", "title": "David Jagger", "text": "Fu un pittore di ritratti, molto prolifico. Il suo lavoro pi\u00f9 famoso \u00e8 il ritratto di Robert Baden-Powell.\nBiografia.\nDavid Jagger nacque a Kilnhurst, vicino Rotherham (Yorkshire), nel 1891. Figlio di Enoch Jagger, gestore di una miniera, e sua moglie Mary Sargeant, aveva una sorella di nome Edith (circa 1880-1938) ed un fratello di nome Charles (1885\u20131934). Edith fu pittrice di panorami, e fond\u00f2 la Painted Fabrics Ltd nel 1923; Charles divenne scultore.\nJagger studi\u00f2 alla Sheffield School of Art, assieme al fratello ed alla sorella. Dopo gli studi, divenne un importante membro del Royal Institute of Oil Painters (R.O.I.), ed espose regolarmente le proprie opere alla Royal Academy of Arts, alla Royal Society of British Artists (R.B.A.) ed alla stessa R.O.I. Nel 1940, Jagger espose opere proprie assieme ad opere postume della sorella e del fratello in una mostra speciale al Rotherham Art Gallery and Museum, dal titolo \"The art of the Jagger Family\".\nOpere.\nLa sua opera pi\u00f9 nota \u00e8 il ritratto di Robert Baden-Powell, donatogli il 29 agosto 1929, durante il 3\u00ba Jamboree mondiale. Ne esistono vari esemplari. Uno \u00e8 conservato nella Baden-Powell House a Londra, un altro nell'ufficio del Segretario Generale dell'Organizzazione Mondiale del Movimento Scout.\nJagger realizz\u00f2 ritratti di molte persone illustri, come la regina Mary, presentata all'esposizione del 1930 della Royal Academy exhibition of 1930, Winston Churchill, l'artista Robert Fowler, il medico dott. Thomas Forrest Cotton (1926), l'uomo d'affari John George Graves, la signora Thelma Bader, moglie dell'ufficiale d'aviazione Douglas Bader (1942), Lady Millicent Taylour, e suo fratello Charles Sargeant Jagger (sposto alla National Portrait Gallery dal 1998). Jagger fu un pittore molto prolifico, e ritrasse anche molte persone anonime: \"Portrait Of An Officer Of The Raf During World War II\" (1941), \"Portrait of an architect holding plans\" (data ignota), \"Portrait of a woman\" (1945), \"The silk scarf\", \"Negro profile\", e \"Olga\". Dipinse anche paesaggi come \"Corfe Castle\" (data ignota), \"Mountain road, Majorca\" (data ignota), \"Meissen porcelain parrot\" (data ignota), e \"Mother &amp; Child by Stream\" (1912)."}
{"id": "1186600", "revid": "4106", "url": "https://it.wikipedia.org/wiki?curid=1186600", "title": "Rafa\u00eble Di Paco", "text": ""}
{"id": "1186604", "revid": "1543377", "url": "https://it.wikipedia.org/wiki?curid=1186604", "title": "Francesca Cuzzoni", "text": "La sua fu definita \"voce d'angelo\" per la risonanza, l'omogeneit\u00e0, il vibrato dolce e penetrante e la capacit\u00e0 di modulare e diminuire le note con effetto prodigioso. Il suo fraseggio era estremamente soave nelle parti languide, elegiache e patetiche. Sebbene non perfetta nei passaggi di coloratura, la sua voce possedeva nitidezza e flessibilit\u00e0.\nLa sua voce aveva un'estensione di due ottave, tra il Do3 e il Do5. Dotata di una intonazione perfetta e una sorprendente uniformit\u00e0 di registro, la Cuzzoni era inoltre grandemente ammirata per il gusto e la delicatezza con cui sapeva adornare le melodie, mediante ad esempio la tecnica del trillo, per la quale era paragonata a un usignolo.\nLa carriera della Cuzzoni si svolse quando nel mondo dell'opera dominavano i castrati: ella fu quindi una delle prime cantanti donne a raggiungere la fama. La curiosit\u00e0 del pubblico di vedere una vera donna interpretare personaggi femminili fu anche uno dei motivi del suo successo.\nBiografia.\nGli esordi.\nFrancesca Cuzzoni nacque a Parma nel 1696. Studi\u00f2 con Petronio Lanzi, che la fece esordire a 16 anni nella pastorale \"Dafni\", a Parma, a fianco di un'altra grande cantante del Settecento, Vittoria Tesi. Nel 1714 debutt\u00f2 nel Teatrino di Corte della sua citt\u00e0 natale ne \"La virt\u00f9 coronata ossia Fernando\" (musica forse composta da Antonio Lotti). Nel 1716 apparve a Bologna in \"Alarico, re dei Goti\" di Giovanni Battista Bassani e in \"Armida abbandonata\" di Giuseppe Maria Buini. Nella primavera del 1717 cant\u00f2 al Teatro Sant'Agostino di Genova in \"Engleberta\" e a ottobre torn\u00f2 a Bologna con \"Merope\" di Francesco Gasparini e Giuseppe Maria Orlandini, nuovamente accanto alla Tesi.\nNel 1718 canta nella prima assoluta di Scanderbeg di Vivaldi al Teatro della Pergola di Firenze.\nSi esib\u00ec per la prima volta a Venezia nel 1718 nel ruolo di Dalinda nell\"Ariodante\" di Antonio Pollarolo con la Tesi e il castrato Antonio Maria Bernacchi, guadagnandosi il titolo di \"virtuosa da camera della Serenissima Gran Principessa Violante di Toscana\". Sempre a Venezia interpret\u00f2 l'anno seguente \"Lamano\" di Gasparini e \"Ifigenia in Tauride\" di Orlandini. Nella stagione 1721-1722 si esib\u00ec in \"Plautilla\" di Pollarolo, di nuovo con Bernacchi e la Tesi, e in \"Lucio Pappiro dittatore\", sempre di Pollarolo, questa volta a fianco di Faustina Bordoni, sua futura grande rivale negli anni londinesi.\nAccanto alla sua intensa attivit\u00e0 a Venezia, Francesca Cuzzoni cant\u00f2 anche a Firenze in \"Tacere et amare\" nel 1717 e nel Teatro Pubblico di Reggio in \"Le Amazzoni vinte da Ercole\" di Orlandini nel 1718.\nCuzzoni e H\u00e4ndel.\nNel 1722 la Cuzzoni aveva gi\u00e0 raggiunto la fama in tutta Italia. Alla fine di quell'anno venne invitata dal compositore Georg Friedrich H\u00e4ndel ad entrare a far parte della Royal Academy of Music di Londra. La Cuzzoni accett\u00f2, non senza prima assicurarsi un ricco contratto di 2.000 sterline. Il 12 gennaio 1725 si spos\u00f2 a Londra con il clavecembalista e compositore Pier Giuseppe Sandoni dal quale ebbe un figlio nel 1728.\nFrancesca fu accolta a Londra con gli onori propri di una regina e nel pubblico si cre\u00f2 una aspettativa enorme a causa della fama che l'aveva preceduta. Per il suo debutto londinese, H\u00e4ndel scrisse per lei l'aria \"Falsa immagine\", che per\u00f2 la Cuzzoni rifiut\u00f2 di cantare per via dei troppi passaggi di agilit\u00e0. Un aneddoto riferito da Mainwaring, il primo biografo di H\u00e4ndel, narra che questi, stufo dei capricci del soprano, mont\u00f2 in collera ed esclam\u00f2: \"Madame, so che siete proprio il diavolo, ma vi far\u00f2 vedere che io sono Belzeb\u00f9, il capo dei diavoli!\", e le ordin\u00f2 di cantare o lasciare il teatro, indicando per\u00f2 non la porta, ma la finestra.\nIl 12 gennaio 1723 Francesca Cuzzoni debutt\u00f2 sulla scena londinese nel ruolo di Teofane nella prima assoluta di \"Ottone\" di Georg Friedrich H\u00e4ndel con Francesco Bernardi, Giuseppe Maria Boschi, Margherita Durastanti e Gaetano Berenstadt al Her Majesty's Theatre. \nIl successo fu subito grande ed alla Cuzzoni venne subito dedicato un madrigale in cui era definita superiore a Orfeo.\nIl 18 gennaio tiene un recital al Burlington House ed in marzo al King's Theatre in the Haymarket.\nIl soprano italiano rimase con la Royal Academy of Music per cinque stagioni teatrali, durante le quali interpret\u00f2 il ruolo femminile principale nelle seguenti opere di H\u00e4ndel:\nNella \"Rodelinda\" la Cuzzoni pot\u00e9 brillare nelle arie di carattere drammatico e patetico, ma si fece notare anche per un costume molto \"spinto\" che scandalizz\u00f2 e fece infuriare le vecchie dame londinesi, ma per contro piacque alle giovani, che l'adottarono come moda, \"cos\u00ec universalmente \u2014 scrisse Charles Burney \u2014 che sembr\u00f2 l'uniforme nazionale per la giovinezza e la bellezza\".\nA parte H\u00e4ndel, la Cuzzoni interpret\u00f2 inoltre opere di Giovanni Bononcini nella prima assoluta di \"Astanatte\" con la Bordoni nel 1727 a Londra, Attilio Ariosti nella prima assoluta di \"Vespasiano\" nel 1724 a Londra e Leonardo Vinci.\nLa rivalit\u00e0 con la Bordoni.\nFrancesca Cuzzoni era quindi la prima donna indiscussa di Londra fino all'arrivo di Faustina Bordoni. Costei era una vera acrobata della voce, ma la Cuzzoni era pi\u00f9 espressiva e patetica. In suo favore la Bordoni aveva un viso e una figura molto belli e aggraziati ed era sicuramente pi\u00f9 avvantaggiata della Cuzzoni, bassa e tozza. Inmediatamente il pubblico e la critica si divisero in due fazioni, molto agguerrite.\nIl 5 maggio 1726 entrambe le cantanti erano in scena nell\"Alessandro\" di H\u00e4ndel; il compositore dovette badare a ripartire le parti fra le due in misura assolutamente uguale per non favorire nessuna delle due dive: cos\u00ec, entrambe avevano lo stesso numero di arie e recitativi, della stessa difficolt\u00e0, e entrambe avevano un duetto con il protagonista, interpretato dal celebre castrato Senesino. La rivalit\u00e0 aument\u00f2 sempre di pi\u00f9, e le due comparirono insieme anche nel \"Lucio Vero\" di Ariosti, nell\"Admeto\" di H\u00e4ndel e nell\"Astianatte\" di Bononcini.\nL'incidente pi\u00f9 famoso avvenne il 6 giugno 1727, durante una replica di \"Astianatte\" di Bononcini alla presenza della Principessa di Galles, Carolina di Ansbach. Quando la Bordoni inizi\u00f2 a cantare, gli ammiratori della Cuzzoni si scatenarono con fischi e canzonature: scoppi\u00f2 una rissa generale e le stesse due cantanti, sul palco, arrivarono a scagliarsi l'una contro l'altra, prendendosi a schiaffi, tirandosi i capelli e insultandosi al grido di \"troia\" e \"puttana\", per il delirio del pubblico. L'episodio divenne subito celeberrimo e venne parodiato da John Gay nella sua \"The Beggar's Opera\".\nDopo questo scandalo a entrambe le cantanti venne cancellato il rinnovo del contratto: cantarono ancora insieme in \"Teuzzone\" di Ariosti, \"Riccardo Primo\", \"Siroe, re di Persia\" e \"Tolomeo, re d'Egitto\" di H\u00e4ndel. La loro ultima apparizione \u00e8 datata 1\u00ba giugno 1728, in una replica di \"Admeto\".\nQuindi, le strade delle due dive si separarono: la Bordoni part\u00ec per Parigi assieme a Senesino, la Cuzzoni e suo marito raggiunsero Vienna, dietro invito dell'ambasciatore, il conte Kinsky. Francesca Cuzzoni venne molto apprezzata dall'imperatore, ma il progetto di scritturarla per la stagione teatrale fall\u00ec a causa delle eccessive richieste economiche del soprano (la Cuzzoni esigeva ben 24.000 fiorini all'anno).\nFece quindi ritorno in Italia, e tra il 1729 e il 1732 si stabil\u00ec a Venezia, dove cant\u00f2 nel Teatro San Giovanni Grisostomo assieme a Farinelli nell\"Idaspe\" di Riccardo Broschi e nella prima assoluta di \"Artaserse\" di Johann Adolf Hasse con Nicol\u00f2 Grimaldi nel febbraio 1730. \nNel maggio 1730 cant\u00f2 a Piacenza nel ruolo di Arsace nell\"Ifigenia in Aulide\" di Orlandini e nel 1732 di nuovo a Venezia nel Teatro San Samuele nell\"Euristeo\" di Hasse, assieme a Gregorio Babbi e Caffarelli.\nCuzzoni e Farinelli.\nNel 1733 Francesca Cuzzoni ritorn\u00f2 trionfalmente a Londra con l'inaugurazione dell'Opera della Nobilt\u00e0, diretta da Nicola Porpora, della quale facevano parte Senesino e Farinelli, i due celebri castrati.\nDal 1733 al 1736 interpret\u00f2 opere di Porpora (la protagonista della premiere di \"Arianna in Nasso\" nel Lincoln's Inn Fields nel dicembre 1733, \"Enea nel Lazio\", \"Polifemo\", \"Mitridate\"), nonch\u00e9 \"Artaserse\" di Hasse, \"Issippile\" del marito Sandoni e \"Adriano in Siria\" di Francesco Maria Veracini nel novembre 1735. Tutte le rappresentazioni, dirette da Porpora, ebbero luogo al teatro di Lincoln's Inn Fields, in aperta concorrenza con gli spettacoli di H\u00e4ndel.\nNell'aprile 1736 canta nella prima assoluta dell'antifona \"Sing unto God, ye kingdoms of the earth\" di Handel per le nozze di Federico, principe del Galles con Augusta di Sassonia-Gotha-Altenburg nella Cappella Reale in St. James's Palace.\nNel 1737 incapp\u00f2 nuovamente in uno scandalo poich\u00e9 lasci\u00f2 precipitosamente Londra, proprio nel momento in cui veniva scoperto il cadavere del marito, avvelenato.\nDi nuovo in Italia, la Cuzzoni cant\u00f2 a Firenze, sempre diretta da Porpora, ne \"L'Olimpiade\" e \"Ormisda\", di autori sconosciuti. \nNel 1738 era a Torino, nel teatro di Corte (il primo Teatro Regio di Torino), in sostituzione di Santa Santini, malata, nel \"Ciro riconosciuto\" di Leonardo Leo ed in dicembre nella prima assoluta di \"La clemenza di Tito\" di Giuseppe Arena, con un onorario di 8.000 lire.\nGli ultimi anni.\nDal 1740 al 1742 viaggi\u00f2 attraverso la Germania al seguito di diverse compagnie o come solista in vari concerti, e si dedic\u00f2 a mettere ordine nelle sue finanze: aveva speso gran parte della sua enorme fortuna e si ritrovava pertanto piena di debiti. Nel 1742 fu incarcerata nei Paesi Bassi per debiti, ottenendo la libert\u00e0 solo dopo averli saldati col ricavato di alcune rappresentazioni.\nNel 1745-1749 fu ingaggiata dalla corte del W\u00fcrttemberg Carlo II Eugenio di Wurttemberg, dove dovette accontentarsi di una paga di molto inferiore alle grandi somme cui era abituata a causa delle sue precarie condizioni economiche. Nel 1749 (prima della scadenza del contratto) ripart\u00ec per Bologna, mentre nel 1750 era a Parigi, dove si esib\u00ec di fronte alla regina Maria Leszczy\u0144ska; torn\u00f2 poi per la terza volta a Londra per un concerto di beneficenza nel mese di maggio con Felice Giardini.\nIn questa occasione il critico musicale Charles Burney scrisse: \"Ero presente e trovai la sua voce ridotta ad un filo: in effetti la gola le si era quasi ossificata dall'et\u00e0 (avrebbe avuto 50 anni nel 1750) e tutte le qualit\u00e0 di dolcezza e soavit\u00e0 che l'avevano gi\u00e0 resa tanto incantevole erano ormai quasi scomparse nella sua esecuzione in pubblico, quantunque sia stato assicurato da un eccellente giudice che l'accompagn\u00f2 in privato, che in un salotto manteneva molto dell'antica grazia e dolcezza nel cantare\".\nIl 2 agosto 1750 fu nuovamente arrestata per debiti e liberata grazie all'intervento del Principe di Galles. Nel 1751 si esib\u00ec in altri concerti a Londra: il 16 aprile al teatro Haymarket e il 22 aprile nella sala di Mr. Hickford, dove cant\u00f2 arie dalle opere \"Ottone\" e \"Giulio Cesare\" e dall'oratorio \"Sansone\", che in passato le avevano assicurato fama e denaro.\nL'ultimo concerto tenuto dalla Cuzzoni fu preceduto da una lettera da lei scritta e pubblicata sul \"General Advertiser\" dove la cantante pregava il pubblico di intervenire per permetterle di onorare i suoi debiti.\nSi ritir\u00f2 infine in un ospizio per i poveri a Bologna, dove trascorse gli ultimi 21 anni della sua vita, mantenendosi fabbricando bottoni. \nMor\u00ec in miseria a Bologna nel 1778."}
{"id": "1186605", "revid": "729019", "url": "https://it.wikipedia.org/wiki?curid=1186605", "title": "Battaglia di Klissow", "text": "La battaglia di Klissow (19 luglio 1702) ebbe luogo nell'ambito della Grande guerra del nord e vide la vittoria della truppe svedesi guidate da re Carlo XII contro una coalizione di sassoni e polacchi comandata da Augusto II il Forte, re di Polonia e, con il nome di Federico Augusto I, di Sassonia.\nLe truppe sassoni si erano ritirate oltre il fiume Nida. La loro ala destra, al comando del conte Johann Matthias von der Schulenburg si trovavano dietro una palude mentre l'ala destra, costituita dalla cavalleria al comando del conte Jacopo Enrico von Flemming, era nascosta in un bosco. Carlo XII decise di aggirare le postazioni nemiche.\nI sassoni avevano preparato dei passaggi attraverso la palude ed attaccarono le truppe svedesi in ritirata sulla loro ala destra. Nel contempo la loro ala sinistra veniva attaccata: essa consisteva di circa 10.000 uomini, prevalentemente a cavallo, al comando del principe Geronimo Augustino Lubomirski. I sassoni sprecarono una vittoria ormai sicura, volendo costringere gli svedesi ad un combattimento alla pistola. Le truppe svedesi, aduse al combattimento e formate da reparti di \u00e9lite, li assalirono. I sassoni furono travolti, battuti e presi prigionieri: solo pochi di loro poterono scampare attraverso il Nida.\nQuindi Carlo XII si affrett\u00f2 dal centro dello schieramento ad attaccare i polacchi con la fanteria. Egli form\u00f2 tre linee d'attacco, la prima con baionette e le altre due con moschetti ed ottenne un effetto devastante con i cavalieri polacchi.\nLe truppe svedesi cambiarono direzione e cercarono di occupare i passaggi sulla palude. In questo modo i sassoni furono accerchiati. Allora il generale von der Schulemberg ordin\u00f2 ai suoi reggimenti di fanteria, che fino a quel momento erano appena stati sfiorati dall'attacco nemico, di uscire dal centro dello schieramento, per assumere la propria posizione sui passaggi della palude: ne venne fuori un accanito corpo a corpo. Una gran parte delle unit\u00e0 poterono per\u00f2 ritirarsi attraverso il fiume.\nCarlo XII fu il vincitore della battaglia ma grazie all'intelligente decisione dello Schulemberg l'armata sassone non dovette capitolare, bens\u00ec pot\u00e9 ritirarsi con qualche perdita. Gli svedesi si appropriarono dell'artiglieria e della cassa di guerra dei sassoni e persino dell'intero bagaglio personale del re. Il 31 luglio Carlo XII fece il suo ingresso in Cracovia ed Augusto II si ritir\u00f2 con la sua armata."}
{"id": "1186608", "revid": "83531", "url": "https://it.wikipedia.org/wiki?curid=1186608", "title": "Jon Philip Theodore", "text": "Curiosamente, dopo l'annuncio \"(dato il 30 luglio 2006)\", \u00e8 stato per alcuni mesi rimpiazzato proprio da Blake Fleming, a sua volta rimpiazzato momentaneamente da Deantoni Parks e poi in via al momento definitiva da Thomas Pridgen.\nJon Theodore \u00e8 stato il batterista in studio della band (oltre che dal vivo) per tutte le uscite fino ad Amputechture compreso.\nIn duo con il cantante dei Rage Against the Machine Zack De La Rocha, ha pubblicato il 22 luglio 2008 un EP con il nome di \"One day as a lion\", registrato per la Anti-records. I cinque brani dell'EP presentano sonorit\u00e0 semplici; percussioni, tastiera e il tipico cantato rap di De La Rocha.\nAttualmente suona nei Queens of the Stone Age."}
{"id": "1186612", "revid": "458786", "url": "https://it.wikipedia.org/wiki?curid=1186612", "title": "Fudbalski Klub Vo\u017edovac", "text": "Il Fudbalski Klub Vo\u017edovac (serbo: \"\u0424\u041a \u0412\u043e\u0436\u0434\u043e\u0432\u0430\u0446\") \u00e8 una societ\u00e0 calcistica serba con sede nella citt\u00e0 di Belgrado. Nella stagione 2021-2022 milita nella Superliga serba, la prima divisione del calcio serbo.\nStoria.\nIl FK Vo\u017edovac \u00e8 uno dei club pi\u00f9 antichi della Serbia, essendo stato fondato nel 1912 con il nome di FK Du\u0161anovac. Nel 1929 assume la denominazione di Vo\u017edova\u010dki SK.\nIl periodo di maggior successo del club \u00e8 quello che va dal 1964 al 1973, quando, dopo aver vinto il campionato di Republi\u010dka liga Srbije compete ininterrottamente in Druga Liga, con un 4\u00ba posto ottenuto nella stagione 1969-1970.\nNel 1973 assorbe il dissolto FK Sloboda e diventa FK Vo\u017edovac, ma nonostante la fusione retrocede.\nNel 1975 vince la Kup Beogradskog saveza.\nGli anni successivi sono anonimi, fino alla vittoria nella Liga Beograd, il campionato di terza serie, nel 2003-2004. Il 27 giugno 2005, il FK \u017deleznik non riesce ad iscriversi per problemi finanziari e si fonde con il FK Vo\u017edovac.\nLa prima stagione del club, quella 2005-2006 \u00e8 memorabile, termina infatti al 3\u00ba posto in classifica, ma per problemi legati alla fusione rinuncia all'iscrizione alla successiva competizione europea, problemi che portano alla retrocessione al termine della stagione seguente.\nNel 2009 arriva anche la retrocessione in Srpska Liga, campionato dal quale riemerge solo nel 2012, quando vincendo agevolmente, risale finalmente in Prva Liga, promozione seguita dall'altra che riporta il club nella Super Liga.\nOrganico.\nRosa 2020-2021.\n\"Aggiornato al 1\u00ba settembre 2020\"\n \n \n \nRosa 2019-2020.\n\"Rosa aggiornata al 25 luglio 2019\""}
{"id": "1186615", "revid": "287204", "url": "https://it.wikipedia.org/wiki?curid=1186615", "title": "Blake Fleming", "text": "Inizialmente, \u00e8 stato il primo a ricoprire questo ruolo alla nascita della band, ruolo abbandonato dopo pochissimo tempo e la registrazione di qualche sporadico demo per ragioni personali.\nSuccessivamente, \u00e8 tornato nel gruppo a luglio 2006 per rimpiazzare il licenziato Jon Philip Theodore, venendo per\u00f2 nuovamente licenziato a sua volta dopo pochi mesi, sempre per ragioni personali, e rimpiazzato."}
{"id": "1186618", "revid": "124123", "url": "https://it.wikipedia.org/wiki?curid=1186618", "title": "Aleardo Simoni", "text": ""}
{"id": "1186621", "revid": "20139", "url": "https://it.wikipedia.org/wiki?curid=1186621", "title": "Isaiah Ikey Owens", "text": ""}
{"id": "1186622", "revid": "1543377", "url": "https://it.wikipedia.org/wiki?curid=1186622", "title": "Superliga 2006-2007 (Serbia)", "text": "La SuperLiga 2006-2007 (detta anche \"Meridian SuperLiga\" per motivi di sponsorizzazione) \u00e8 stata la prima edizione della massima serie del campionato serbo di calcio. La stagione \u00e8 iniziata il 4 agosto 2006 ed \u00e8 terminata il 30 maggio 2007. La ha vinto il titolo.\nCapocannoniere del torneo fu Sr\u0111an Baljak (), con 18 reti.\nFormula.\nLe 12 squadre disputano un girone all'italiana andata-ritorno di 22 giornate complessive. Al termine di queste le prime 6 vanno al girone per il titolo, le rimanenti a quello per la salvezza. I punti vengono mantenuti.\nAl termine delle 10 giornate della seconda fase:La vincitrice \u00e8 campione di Serbia.La 10\u00aa classificata disputa uno spareggio contro la vincente dei play-off di Prva Liga Srbija 2006-2007.Le ultime 2 classificate retrocedono nella Prva Liga Srbija 2007-2008.\nSquadre partecipanti.\nSquadra campione.\n\"Giocatore/Presenze/Reti\"\n Du\u0161an \u0110oki\u0107 (28/14)\n Nenad Milija\u0161 (25/5)\n Du\u0161an An\u0111elkovi\u0107 (24/1)\n Ibrahima Gueye (24/0)\n Segundo Castillo (23/8)\n Dejan Milovanovi\u0107 (23/3)\n Ivan Ran\u0111elovi\u0107 (23/0) -portiere-\n Milan Purovi\u0107 (22/6)\n Aleksandar Panti\u0107 (21/0)\n Aleksandar Tri\u0161ovi\u0107 (21/0)\n Blagoj Georgiev (20/2)\n Marko Perovi\u0107 (18/0)\n Nikola Trajkovi\u0107 (17/0)\n Du\u0161an Basta (16/0)\n \u0110or\u0111e Tutori\u0107 (15/0)\n Milan Bi\u0161evac (14/2)\n Igor Burzanovi\u0107 (13/3)\n Milanko Ra\u0161kovi\u0107 (13/3)\n Ognjen Koroman (12/2)\n A\u00edlton (11/3)\n Ely Tadeu (10/0)\n Milo\u0161 Bajalica (9/0)\n Neboj\u0161a Joksimovi\u010d (9/0)\n Zoran Banovi\u0107 (7/0) -portiere-\n Vladimir \u0110or\u0111evi\u0107 (5/0)\n Nikola \u017digi\u0107 (3/2)\n Nenad Kova\u010devi\u0107 (3/0)\n Radovan Krivokapi\u0107 (3/0)\n Bojan Miladinovi\u0107 (3/0)\n Sa\u0161a Radivojevi\u0107 (3/0)\n Bo\u0161ko Jankovi\u0107 (2/0)\n Nenad Sre\u0107kovi\u0107 (2/0)\n Milo\u0161 Relji\u0107 (1/1)\n Goran Adamovi\u0107 (1/0)\n Marko Nikoli\u0107 (1/0)\n Slavko Perovi\u0107 (1/0)\nPrima fase.\nClassifica.\n\u00a0\u00a0\u00a0\u00a0\u00a0 Al gruppo per il titolo\n\u00a0\u00a0\u00a0\u00a0\u00a0 al gruppo per la salvezza\nSeconda fase.\nClassifica finale.\n3 punti per la vittoria, 1 per il pareggio, 0 per la sconfitta.\nSpareggio.\nLa 10\u00aa classificata () sfida la vincitrice dei play-off di Prva liga () per un posto nella SuperLiga 2007-08.\n\"Verdetti:\""}
{"id": "1186623", "revid": "767487", "url": "https://it.wikipedia.org/wiki?curid=1186623", "title": "Ferdinando I\u00b0 re di Napoli", "text": "Ferdinando I\u00b0 Re di Napoli \u00e8 un film del 1959 diretto da Gianni Franciolini, sua ultima pellicola.\nTrama.\nNel 1806, a Napoli, Pulcinella, la maschera popolare napoletana, con la scusa di recitare tra il popolo, sbeffeggia il re Ferdinando (Peppino De Filippo). Il sovrano, infatti, conduce una vita noiosa. \u00c8 circondato dalla moglie Maria Carolina che lo tormenta, dal figlio Francesco che fa i capricci, dal finto monsignor Caputo che gli promette che lo far\u00e0 canonizzare, dal primo ministro Tarantella che porta iella e dal cocchiere Mim\u00ec che vuole spingerlo a fare del \"buon governo\". Ma Ferdinando \u00e8 malvoluto dal suo popolo e per abbattere la noia si traveste da popolano e, con il falso nome di \"Don Ferdinando Palermo\", va in giro per i vicoli di Napoli ad ubriacarsi, giocare d'azzardo e a frequentare case di tolleranza. Un giorno, per\u00f2, arrivano in citt\u00e0 due giornalisti inglesi, un uomo e una donna, per fare un articolo sul Regno di Napoli.\nIl re Ferdinando, per fare buona figura, fa regalare a tutti i popolani delle mezze zita perch\u00e9 lo applaudano. Ma, mentre passa con la carrozza per andare all'inaugurazione di una sua statua equestre al porto, dei guappi sganciano i cavalli e trascinano il carro con le loro mani, inneggiando al re. Ma, appena la statua \u00e8 scoperta, compare una scritta contro il sovrano composta da Pulcinella. Egli continua a essere contro Ferdinando e appende per le strade un messaggio che dice che il re ha concesso la Costituzione, cosa ovviamente non vera. Il re Ferdinando, travestito da popolano e sempre sotto falso nome, s'innamora di Nannina (Rosanna Schiaffino), la procace figlia di Pulcinella che, per\u00f2, \u00e8 fidanzata con Gennarino, patriota che scrive le canzoni satiriche per il padre. Nannina finge di amare Ferdinando, non sapendo che \u00e8 il re, provocando le gelosie di Gennarino. A Napoli, gira una canzone contro il sovrano che fa imbestialire Ferdinando. Egli incarica il ministro Tarantella di cercare chi ha scritto il motivo oppure lo far\u00e0 impiccare. La giornalista inglese scopre che il re si traveste da popolano e prepara un articolo chiamandolo \"Re Lazzarone\". Gennarino scrive una lettera ai patrioti romani con il nome di chi ha messo in giro la canzone - Pulcinella - che finisce per caso nelle tasche di Don Ferdinando Palermo.\nRe Ferdinando una sera va con i suoi soldati al teatro per arrestare Pulcinella: Nannina e Gennarino, presenti all'arrivo del sovrano, scoprono con sorpresa che quel popolano era in realt\u00e0 il re del Regno delle Due Sicilie. Ma un ex carcerato porta la notizia che Napoleone Bonaparte ha nuovamente invaso il Regno e che la famiglia reale \u00e8 gi\u00e0 scappata dalla reggia. Allora Ferdinando fugge da Napoli, insieme al cocchiere Mim\u00ec, a bordo della sua carrozza mentre Pulcinella, Nannina, Gennarino e tutto il popolo festeggiano la fuga del Re Lazzarone.\nProduzione.\nIl film \u00e8 stato realizzato negli stabilimenti Titanus. Gli interni della Corte sono stati girati nella Reggia di Caserta.\nScorrettezza nel titolo.\n\u00c8 da rilevare che il titolo del film non \u00e8 storicamente corretto. Infatti fu Ferdinando I d'Aragona, Re di Napoli della Casa Trast\u00e1mara, il primo sovrano di nome Ferdinando a regnare su Napoli e quindi il vero \"Ferdinando I, Re di Napoli\", regn\u00f2 dal 1458 al 1494. Nell'anno 1806, in cui \u00e8 ambientato il film, il Regno di Napoli e il Regno di Sicilia costituivano ancora due corone formalmente separate anche se entrambe rette dallo stesso sovrano Ferdinando di Borbone. Per questo motivo, seguendo la diversa numerazione derivante dalle storie separate dei due regni, il sovrano aveva due distinti nomi: \"Ferdinando IV di Napoli\" e \"Ferdinando III di Sicilia\". Solo nel 1816, dopo il Congresso di Vienna, il Regno di Napoli e il Regno di Sicilia furono formalmente soppressi e vennero uniti in un'unica entit\u00e0 statale, cui lo stesso re Ferdinando di Borbone diede il nome di Regno delle Due Sicilie. Contestualmente il re depose i due nomi separati assumendo il nome unificato di Ferdinando I re delle Due Sicilie. Quindi, il titolo storicamente corretto del film avrebbe dovuto essere piuttosto \"Ferdinando IV, re di Napoli\".\nCuriosit\u00e0.\nNella prima parte del film, pi\u00f9 precisamente nella bettola dove arrivano i giornalisti e nel successivo dialogo con Mim\u00ec, si nota che vengono usate carte piacentine e non napoletane."}
{"id": "1186628", "revid": "287204", "url": "https://it.wikipedia.org/wiki?curid=1186628", "title": "Festo (disambigua)", "text": ""}
{"id": "1186629", "revid": "729019", "url": "https://it.wikipedia.org/wiki?curid=1186629", "title": "Aeroporto di Rodi-Marizza", "text": "Laeroporto di Rodi-Marizza, Maritsa o Maritza (dal nome del villaggio vicino) \u00e8 un aeroporto militare costruito durante l'occupazione Italiana delle isole, e usato nel dopoguerra come principale aeroporto civile fino al 1977, anno in cui fu aperto al traffico il nuovo aeroporto di Rodi-Diagoras. Oggi \u00e8 un aeroporto militare usato dalla Polemik\u00ed Aeropor\u00eda, l'aeronautica militare greca.\nStoria.\nCon l'acquisizione, nel 1912, da parte del Regno d'Italia delle Isole italiane dell'Egeo, costituenti la Provincia di Rodi (conosciute anche come Dodecaneso), la necessit\u00e0 di avere un collegamento sempre pi\u00f9 veloce si affid\u00f2 anche all'evoluzione dell'aviazione. Fu inoltre ritenuto necessario realizzare adeguate strutture militari in grado di accogliere reparti aeronautici con cui gestire missioni di ricognizione aerea del territorio. In questo contesto le autorit\u00e0 militari indicarono idoneo un appezzamento di terreno situato a nord del villaggio di Maritsa, nell'isola di Rodi, che indicarono con la codifica aeroporto 801.\nIn seguito alla scomparsa in mare del Dornier Wal marche I-AZEE della compagnia aerea Aero Espresso Italiana, velivolo ai comandi del pilota Giorgio Pessi, Asso dell'aviazione italiana durante la Prima guerra mondiale, l'aeroporto fu intitolato a \"G. Pessi Parvis\" (Giuliano Parvis era lo pseudonimo che Pessi, triestino austro-ungarico, assunse dopo essersi arruolato nel Regio Esercito).\nAl 10 giugno 1940 era presente il 39\u00ba Stormo Bombardamento Terrestre del Col. Cesare Mari con il LVI Gruppo del Ten. Col. Uboldo Puccio con la 222\u00aa e 223\u00aa Squadriglia con 5 S.M.81 ognuna e la 163\u00aa Squadriglia Autonoma Caccia Terrestre con 11 Fiat C.R.32 per l'Aeronautica dell'Egeo - AEGE.\nLa notte del 21-22 giugno successivo 6 aerei del gruppo al comando del Ten. Col. Puccio bombardano il porto di Alessandria d'Egitto.\nAl 15 luglio arriva anche il XCII Gruppo del Maggiore Andrea Festa con la 200\u00aa e 201\u00aa Squadriglia che portano a 30 il numero degli SM 81 di cui 18 operativi.\nIl 19 luglio nell'ambito della Battaglia di Capo Spada partecipano 6 S.M.81 del 39\u00ba Stormo del Col. Mari.\nDurante la seconda guerra mondiale a Marizza era presente:\nNel dopoguerra, con l'avvento dell'aviazione civile e dei voli di linea, l'aeroporto venne usato da compagnie aeree per collegare l'isola al continente."}
{"id": "1186630", "revid": "599013", "url": "https://it.wikipedia.org/wiki?curid=1186630", "title": "Ferdinando I re di Napoli", "text": ""}
{"id": "1186631", "revid": "131358", "url": "https://it.wikipedia.org/wiki?curid=1186631", "title": "Leix\u00f5es S.C.", "text": ""}
{"id": "1186633", "revid": "767487", "url": "https://it.wikipedia.org/wiki?curid=1186633", "title": "Eva Catherine Gardner", "text": " Si \u00e8 diplomata al Los Angeles County High School for the Arts, dove ha avuto come insegnante il trombettista Bobby Rodriguez. Ha una laurea con lode in etnomusicologia della UCLA. Ha insegnato per un periodo al Soundwall Music Camp ed \u00e8 stata la prima bassista dei The Mars Volta, con cui lavor\u00f2 alla pubblicazione del primo ep, \"Tremulant\". Nel 2005 ha suonato nel tour australiano di Veruca Salt ed \u00e8 attualmente la bassista del gruppo losangeliano dei Lyra, con cui ha pubblicato due EP, \"Protocol\" e \"Move\". Ha finito il tour con Pink (cantante), che la ha portate in Europa e in Sudafrica, nel settembre 2007.\nEva Gardner \u00e8 la figlia di Kim Gardner, bassista dei The Creations, e cita spesso il padre come fonte primaria di ispirazione."}
{"id": "1186634", "revid": "196390", "url": "https://it.wikipedia.org/wiki?curid=1186634", "title": "Ferdinando I, Re di Napoli", "text": ""}
{"id": "1186635", "revid": "76963", "url": "https://it.wikipedia.org/wiki?curid=1186635", "title": "Billy Warlock", "text": "\u00c8 il figlio dell'attore Dick Warlock.\nBiografia.\nNel 1981 partecipa alla decima stagione di \"Happy Days\", nel ruolo di Flip, fratello di Roger. In seguito prende parte alla soap opera \"Capitol\" e dopo molte comparsate in varie telefilm, nel 1989 entra nel cast di \"Baywatch\", dove interpreta il guardaspiaggia Eddie Kramer. Nello stesso anno recita anche nel film horror \"Society - The Horror\".\nSuccessivamente recita nelle soap opera \"General Hospital\", \"I giorni della nostra vita\" e \"Febbre d'amore\" (in cui interpreta Ben Hollander)."}
{"id": "1186637", "revid": "196390", "url": "https://it.wikipedia.org/wiki?curid=1186637", "title": "Ferdinando I. re di Napoli", "text": ""}
{"id": "1186638", "revid": "1718925", "url": "https://it.wikipedia.org/wiki?curid=1186638", "title": "Hosho", "text": "L'hosho \u00e8 uno strumento a percussione di tipo idiofono di origine africana, usato nella musica tradizionale dello Zimbabwe e diffuso soprattutto tra gli Shona.\n\u00c8 un tipo di sonaglio, composto da una piccola zucca e dai semi di \"hota\" (canna indica) che accompagna un altro strumento della musica tradizionale Shona, la m'bira.\nAltri strumenti tipici della tradizione musicale diffusa in Zimbabwe sono il magavhu, un altro tipo di sonaglio che si lega alle caviglie e il tamburo ngoma, il tamburo regale."}
{"id": "1186640", "revid": "125802783", "url": "https://it.wikipedia.org/wiki?curid=1186640", "title": "Tropaeolum majus", "text": "Il nasturzio (Tropaeolum majus L., 1753) \u00e8 una pianta della famiglia Tropaeolaceae, originaria del Per\u00f9.\nNel Seicento, la pianta fu importata dagli europei ed anche utilizzata contro la carenza di vitamina C (scorbuto). Al nasturzio sono oggi attribuite, in erboristeria, propriet\u00e0 antibatteriche.( e anche un fiore)\nDistribuzione e habitat.\nLa specie \u00e8 perenne in Sudamerica; in Europa ne sono coltivati diversi ibridi. Si tratta per lo pi\u00f9 di coltivazione annuale, dato che \u00e8 abbastanza sensibile al gelo. Tuttavia \u00e8 possibile incontrarlo allo stato selvatico presso le zone della macchia mediterranea (Liguria, Italia Centro-Meridionale, Albania, Grecia, Spagna Meridionale ecc.), dove \u00e8 riuscito a stabilirsi grazie alla sua adattabilit\u00e0 (lo si pu\u00f2 incontrare anche presso i cigli delle strade), e ad alcune caratteristiche in comune del clima mediterraneo con quello tropicale, di cui la specie \u00e8 originaria.\nDescrizione.\nI suoi fiori sono apprezzati per il valore ornamentale: sono di diversi colori compresi tra il crema, il giallo, l'arancione ed il rosso. Il nasturzio apprezza una posizione soleggiata ed un terreno non troppo ricco. \u00c8 usato come pianta pendente, strisciante o rampicante. Attualmente ne esistono due variet\u00e0: quella nana e quella rampicante. La variet\u00e0 nana si adatta meglio nei vasi e cresce di meno rispetto a quella rampicante che invece cresce di pi\u00f9 e necessita di un vaso di dimensioni medio-grande.\nUna particolarit\u00e0 botanica del nasturzio sta senz'altro nella capacit\u00e0 idrorepellente delle foglie: infatti, l'acqua che arriva in contatto con le piante non le bagna, ma forma dei goccioloni che rotolano sul lembo della foglia fino a cadere: si tratta del cosiddetto effetto loto (osservato appunto anche nel fiore di loto).\nUso culinario.\nTutte le parti della pianta sono commestibili, di sapore vagamente simile a quello del crescione, pianta della famiglia delle Cruciferae. La somiglianza nel sapore sta nel fatto che le Cruciferae e le Tropeolaceae sono due famiglie relativamente vicine tra di loro, anche per le sostanze chimiche che sono sintetizzate in queste piante. Il frutto del nasturzio, di sapore simile a quello di foglie e fiori, \u00e8 usato talvolta come un surrogato del cappero, anche se i pareri sulle qualit\u00e0 di questa pianta in gastronomia sono discordi. Le foglie sono utilizzate per insaporire i cibi, specie i primi piatti, dato il loro sapore leggermente piccante.\nI fiori sono spesso utilizzati come ingrediente ornamentale per le insalate o come condimento per i piatti saltati in padella. Questi contengono circa 130\u00a0mg di vitamina C per 100 grammi, \ncirca lo stesso ammontare contenuto nel prezzemolo. Inoltre, contengono fino a 45\u00a0mg di luteina per 100 grammi,\novvero la maggiore quantit\u00e0 mai riscontrata in ogni pianta commestibile."}
{"id": "1186644", "revid": "599013", "url": "https://it.wikipedia.org/wiki?curid=1186644", "title": "Seelbach", "text": ""}
{"id": "1186647", "revid": "287204", "url": "https://it.wikipedia.org/wiki?curid=1186647", "title": "FK \u017deleznik Belgrado", "text": "Il Fudbalski Klub \u017deleznik (serbo: \"\u0424\u0443\u0434\u0431\u0430\u043b\u0441\u043a\u0438 \u043a\u043b\u0443\u0431 \u0416\u0435\u043b\u0435\u0437\u043d\u0438\u043a\") \u00e8 stata una societ\u00e0 calcistica serba con sede a Belgrado, nel quartiere che dava appunto il nome al club, situato nella municipalit\u00e0 di \u010cukarica.\nStoria.\nLo \u017delezni\u010dki SK venne fondato il 17 maggio 1930 nel villaggio omonimo, 10 km a sud del centro di Belgrado e non ebbe gloria alcuna fino a quando, alla fine della Seconda Guerra Mondiale, la fabbrica Ivo Lola Ribar fu impiantata proprio qui e, da piccolo villaggio di poco pi\u00f9 di 2.000 abitanti, in pochissimo tempo la popolazione crebbe fino a oltre 10.000. \nCome tutte le grandi fabbriche, anche la Ivo Lola Ribar aveva la sua squadra di calcio, il FK Napredak e nel 1961 i due club si fusero per dare vita ad una realt\u00e0 in grado di competere in campionati pi\u00f9 importanti, il nome scelto fu appunto Fudbalski Klub \u017deleznik. Inizi\u00f2 cos\u00ec l'ascesa verso i campionati nazionali, con le due promozioni consecutive che dal 1961 al 1963 portarono la squadra alla Tre\u0107a Liga, la terza serie. Nel 1965 lo \u017deleznik perse la finale per la promozione in Druga Liga contro lo Sloboda U\u017eice, in quello che resta il massimo traguardo raggiunto nei campionati della Jugoslavia unita.\nGli anni '70 e '80 non vedono lo \u017deleznik raggiungere risultati di spicco, restando nelle serie minori, poi l'acquisto del club da parte di Jusuf Bulic, personaggio noto alle forze dell'ordine di mezza Europa, avvenuto nel 1992, porta il club a tre promozioni consecutive, fino al raggiungimento della Prva Liga, nel 1996, anche se ancora divisa in due (IA e IB). \nIl 4 maggio 1998, il presidente viene ucciso a Novi Beograd e la guida del club viene assunta dal figlio Dragan, sotto la cui presidenza lo \u017deleznik arriva due volte successive in semifinale di Coppa e al 3\u00ba posto in Campionato, risultato che consente la partecipazione alla successiva Coppa UEFA. Il 12 Agosto 2004 si presenta al Mali Poljud Stadion, nel secondo turno preliminare, la Steaua Bucarest che annichilisce gli spettatori portandosi sul 4-0, prima di subire una parziale rimonta dei padroni di casa che concludono il match casalingo con il punteggio finale di 2-4. Il 26 agosto, nel ritorno, lo \u017deleznik arriva a sfiorare l'impresa, fino al gol di Dica che, al 79\u00ba minuto chiude la partita sull'1-2.\nNello stesso anno lo \u017deleznik vince l'unico trofeo della sua storia, la Coppa, battendo in finale la , con un gol di Dejan Ra\u0111enovi\u0107 al 90\u00ba minuto.\nA causa della pessima situazione finanziaria, il club \u00e8 costretto a rinunciare all'iscrizione al campionato 2005-2006, quando si unisce al Fudbalski Klub Vo\u017edovac, che continua in Prva Liga al suo posto.\nNel 2010, il club viene rifondato con il nome di FK \u017deleznik Lavovi\n, venendo iscritto alla Prva Beogradska Liga e vincendo il campionato al termine della stagione. L'anno successivo, arrivando secondo nella Beogradska BIP Zona dietro al Buducnost Dobanovci, viene promosso in Srpska liga Beograd.\nInizia la stagione 2013-2014 con un cambio di nome, FK \u017deleznik Lasta, nome che mantiene fino al termine della stagione successiva, quando cessa definitivamente di esistere, fondendosi con il Radni\u0107ki\nStadio.\nLo \u017deleznik giocava le sue partite casalinghe al Mali Poljud Stadion, impianto situato nel municipio di \u010cukarica, ad Avala bb. Lo stadio \u00e8 stato poi intitolato al presidente del club Jusa Buli\u0107\nLo stadio, dedicato esclusivamente al calcio, dispone di due tribune laterali, una coperta ed una scoperta, per un totale di 6.900 posti."}
{"id": "1186648", "revid": "599013", "url": "https://it.wikipedia.org/wiki?curid=1186648", "title": "Ferdinando I Re di Napoli", "text": ""}
{"id": "1186650", "revid": "438678", "url": "https://it.wikipedia.org/wiki?curid=1186650", "title": "Innocenza infranta", "text": "Innocenza infranta (\"Inventing the Abbotts\") \u00e8 un film del 1997 diretto da Pat O'Connor.\nLa pellicola fa parte del nutrito filone di film ambientati negli anni cinquanta.\nTrama.\nNell'Illinois degli anni cinquanta si intrecciano i rapporti tra la ricca famiglia Abbott e quella povera degli Holt, soprattutto quando i fratelli Jacey e Doug corteggiano le belle sorelle Abbott, ma tra le due famiglie si cela un segreto ben custodito."}
{"id": "1186655", "revid": "123813024", "url": "https://it.wikipedia.org/wiki?curid=1186655", "title": "Sydney Tamiia Poitier", "text": "\u00c8 la figlia dell'attore Sidney Poitier e di sua moglie Joanna Shimkus.\nCarriera.\nNella serie \"Joan of Arcadia\" interpret\u00f2 Rebecca Skew, la ragazza di cui si era innamorato Kevin, il fratello pi\u00f9 anziano di Joan. Inoltre recit\u00f2 per un breve periodo in \"Veronica Mars\" prima che la serie si focalizzasse su personaggi diversi (la sua aura di mistero esigeva pi\u00f9 guest star per ogni episodio ed il personaggio della Poitier presto risult\u00f2 periferico alle vicende narrate). Il ruolo interpretato in entrambe le serie era correlato al mondo del giornalismo: in \"Joan of Arcadia\" lavorava sul giornale con Kevin, in \"Veronica Mars\" era l'insegnante di giornalismo di Veronica.\nLa sua pi\u00f9 nota apparizione sul grande schermo \u00e8 quella nel ruolo di Jungle Julia in \"Grindhouse - A prova di morte\", l'episodio del film \"Grindhouse\" diretto da Quentin Tarantino.&lt;br&gt;\nNel 2014 prende parte alla serie televisiva \"Chicago P.D.\", nel ruolo della detective Mia Sumner. Dal 2018 interpreta la detective Sam Shaw nella serie \"Carter\".\nDoppiatrici italiane.\nNelle versioni in italiano delle opere in cui ha recitato, Sydney Tamiia Poitier \u00e8 stata doppiata da:"}
{"id": "1186656", "revid": "1632387", "url": "https://it.wikipedia.org/wiki?curid=1186656", "title": "Gin lemon", "text": "Il Gin lemon \u00e8 un long drink a base di gin e limonata.\nPreparazione.\nPorre il ghiaccio nel bicchiere, versare il gin e riempire con la tonica al limone. Con gli ingredienti opzionali: porre lo zucchero nel bicchiere, aggiungere il ghiaccio\ned il gin, completare con la tonica al limone e successivamente con l'angostura."}
{"id": "1186659", "revid": "1444886", "url": "https://it.wikipedia.org/wiki?curid=1186659", "title": "Maialino pancia a tazza", "text": "Il maialino pancia a tazza, detto anche maialino vietnamita o maialino thailandese, \u00e8 una variet\u00e0 di maiale domestico originario del Vietnam con pi\u00f9 di quattordici sotto-razze.\nNotevolmente pi\u00f9 piccolo di un comune suino domestico americano o europeo, il maialino pancia a tazza raggiunge le dimensioni di un cane di media-grossa taglia. Tuttavia essendo tali maiali caratterizzati da un volume assai pi\u00f9 elevato di quello un cane, il relativo peso \u00e8 tra i 40 ed i 90 chili da adulti. I maialini pancia a tazza sono facilmente distinguibili dalle altre razze di suini per via delle loro dimensioni ridotte, delle orecchie verticali e della coda dritta e non arrotolata come quella di un comune suino europeo. I maialini pancia a tazza di razza pura hanno colorazioni del mantello bianche, nere o miste tra bianco e nero.\nIn Vietnam.\nVisto che i maialini pancia a tazza sono della stessa specie degli altri suini domestici ed anche di quelli selvatici, \u00e8 possibile ottenere degli individui con caratteristiche intermedie. Il Ministero dell'agricoltura svedese assiste il Vietnam nell'allevamento di maiali dal 1980, introducendovi esemplari di grossa taglia. Il governo svedese e quello vietnamita si sono resi conto che i maialini pancia a tazza indigeni puri esistono solo nelle zone montagnose del Vietnam e della Thailandia. Per questo motivo, il governo vietnamita ha cominciato a fornire sussidi a quegli allevatori che decidono di allevare i maialini pancia a tazza puri, visto che, tra l'altro, sono meno prolifici e grandi degli altri suini.\nDefinizioni e sviluppo.\nI suini maschi destinati alla riproduzione vengono chiamati verri (singolare verro) e le femmine vengono chiamate scrofe (singolare scrofa). Il termine maiale \u00e8 riservato al suino maschio o femmina castrato, da destinare alla macellazione. Anche l'adozione di un suino come animale da compagnia presuppone la castrazione per diminuire l'aggressivit\u00e0, ed anche il taglio delle zanne, che nel maschio adulto diventano lunghe e pericolose. I suini diventano fertili ben prima del raggiungimento del completo sviluppo fisico. I maialini pancia a tazza sono considerati completamente maturi quando raggiungono i 2-3 anni di et\u00e0.\nDiffusione.\nI maialini pancia a tazza vengono allevati come animali da compagnia sia negli USA (fin dagli anni ottanta, circa) che in Europa, anche se la pratica \u00e8 molto pi\u00f9 diffusa nel Nord America. Allevarli ed insegnare loro ogni genere di trucco, con lo stimolo di un premio sotto forma di cibo, \u00e8 assai facile visto che si tratta di animali molto intelligenti. Si \u00e8 dimostrato che un maiale \u00e8 intelligente al pari un cane o di un gatto. Molti padroni di maialini pancia a tazza portano questi animali a spasso con guinzagli per cani, spesso modificati, anche se in genere basta una pettorina particolarmente larga. Un maialino pancia a tazza pu\u00f2 anche usare, per i propri bisogni, una normale lettiera di dimensioni per\u00f2 particolarmente elevate senza bisogno di alcun addestramento addizionale, proprio come avviene per i gatti.\nLongevit\u00e0.\nI maialini pancia a tazza sono diffusi in America solo dagli anni '80 ed in Europa da molto meno, per cui, \u00e8 difficile stabilire statisticamente una normale durata vitale per questi animali. Le stime parlano di minimo 15 anni di vita e massimo 30, con una vita media di circa 20 anni per un maiale sano ed allevato scrupolosamente. L'allevamento, infatti, svolge un fattore fondamentale nella durata della vita di qualunque maiale. Un maiale mantenuto con una buona dieta, sana e non esagerata, ha anche bisogno di svolgere spesso esercizio fisico per poter vivere a lungo. Proprio come avviene per i comuni esseri umani. Visto l'istinto intrinseco nel maiale per la ricerca di cibo, tuttavia, questi animali sono particolarmente esposti ai pericoli relativi all'obesit\u00e0 ed all'eccesso di colesterolo.\nIl Kunekune neozelandese \u00e8 un'altra razza notevolmente pi\u00f9 grande del comune maialino vietnamita, ma sempre pi\u00f9 piccola del suino domestico da allevamento. I maialini Kunekune sono parecchio diffusi in Inghilterra, in cui sono stati importati nei primi anni novanta."}
{"id": "1186666", "revid": "1836", "url": "https://it.wikipedia.org/wiki?curid=1186666", "title": "Wimax", "text": ""}
{"id": "1186668", "revid": "38120", "url": "https://it.wikipedia.org/wiki?curid=1186668", "title": "Host Club", "text": ""}
{"id": "1186677", "revid": "1632387", "url": "https://it.wikipedia.org/wiki?curid=1186677", "title": "Marmosedio", "text": " \nMarmosedio (\"Mammus\u00e9\" in dialetto locale) \u00e8 una frazione del comune di Fiamignano, in provincia di Rieti. Si trova nel Cicolano a circa 850 Ha una popolazione di circa 25 abitanti. \nGeografia fisica.\nTerritorio.\nIl borgo, circondato dai monti del Cicolano, si trova a breve distanza dall'altopiano di Rascino, situato a circa 17 chilometri. Dista 36 chilometri da Rieti e tre dal capoluogo comunale di Fiamignano. \nStoria.\nQui sorgeva uno dei santuari dell'antica citt\u00e0 equicola di Cliternia, con mura in opera poligonali della fine del II secolo a.C. In seguito nello stesso luogo venne fondata la chiesa di San Lorenzo in Fano.\nGeografia antropica.\nRioni.\nIl paese \u00e8 suddiviso in tre rioni:\nInfrastrutture e trasporti.\nStrade.\nIl paese \u00e8 raggiungibile dall'uscita Valle del Salto dell'autostrada A24, da cui dista 16 chilometri, attraverso la strada statale 578 Salto Cicolana."}
{"id": "1186693", "revid": "1543377", "url": "https://it.wikipedia.org/wiki?curid=1186693", "title": "Associazione Svizzera di Football", "text": "L'Associazione Svizzera di Football (in lingua francese Association Suisse de Football; in tedesco Schweizerischer Fussballverband; in romancio Associaziun Svizra da Ballape), \u00e8 l'organo di governo del gioco del calcio in Svizzera.\nStoria.\nAll'assemblea costitutiva dell'Associazione Svizzera di Football erano presenti 11 squadre: \nIl primo presidente fu Emil Westermann del Grasshoppers.\nEvoluzione numero di squadre.\nSquadre dal 1895 (compreso il calcio femminile e juniores).\nAttivit\u00e0.\nL'Associazione Svizzera di Football dirige e organizza l'attivit\u00e0 della Nazionale e delle nazionali giovanili; inoltre supervisiona e controlla i campionati professionistici (Super League e Challenge League), organizza i campionati a carattere semidilettantistico (Promotion League e 1\u00aa Lega) e dilettantistico (Seconda Lega interregionale), e coordina i campionati di base (Seconda Lega, Terza Lega, Quarta Lega, Quinta Lega) attraverso le 13 Federazioni Regionali.\nPromuove anche i tornei del campionato di calcio femminile, di calcio a 5 e le attivit\u00e0 riservate ai settori giovanili. Allo scopo di promuovere il calcio giovanile e di base dal 1995 cinque allenatori seguono a tempo pieno i 25 giocatori pi\u00f9 promettenti e allenano una squadra nazionale juniores.\nOrgani.\nAssemblea dei delegati.\nL'Assemblea dei delegati \u00e8 composta da 28 delegati della Swiss Football League, 26 delegati della Prima Lega e 47 delegati della Lega Amatori.\nConsiglio delle Associazioni.\nIl Consiglio delle Associazioni \u00e8 composto da 25 membri di cui 7 membri del Comitato centrale e 6 membri di ogni sezione.\nComitato centrale.\nIl Comitato centrale \u00e8 composto dal Presidente centrale, i tre Presidenti delle sezioni e un altro membro per ognuna delle sezioni.\nIl Tribunale Sportivo ASF.\nComposto da:\nLa Corte di Cassazione.\nComposta da:\nLa Commissione delle Finanze.\nComposta da:"}
{"id": "1186696", "revid": "74801", "url": "https://it.wikipedia.org/wiki?curid=1186696", "title": "Giosu\u00e8 Signori", "text": "Biografia.\nFu ordinato presbitero per la diocesi di Bergamo il 25 marzo 1883, si laure\u00f2 in sacra teologia ed \"in utroque iure\" a Roma presso l'Universit\u00e0 dell'Apollinare. Rientrato nella sua diocesi fu nominato vice cancelliere della curia diocesana e successivamente vicario generale. Fu anche esaminatore prosinodale, amministratore del seminario e giudice presso il tribunale diocesano.\nIl 26 aprile 1910 fu nominato vescovo di Fossano da papa Pio X e consacrato vescovo il 16 maggio 1910.\nDa l\u00ec il 23 dicembre 1918 fu trasferito da papa Benedetto XV alla sede di Alessandria dove si impegn\u00f2 in particolar modo nella riorganizzazione dell'Azione Cattolica.\nIl 21 novembre 1921 fu promosso arcivescovo di Genova.\nMor\u00ec a Genova il 25 novembre 1923 all'et\u00e0 di 63 anni.\nA Genova l'opera pia \"Giosu\u00e8 Signori\" gestisce alcune case in cui offre calore umano, vitto e alloggio ad alcune decine di disabili mentali.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1186697", "revid": "287204", "url": "https://it.wikipedia.org/wiki?curid=1186697", "title": "Stadio General Santander", "text": "Lo stadio General Santander \u00e8 uno stadio della citt\u00e0 di C\u00facuta, in Colombia, usato prevalentemente per il calcio. Ospita le partite casalinghe del C\u00facuta Deportivo e ha una capienza di 42.901 posti. Inaugurato nel 1948, \u00e8 intitolato a Francisco de Paula Santander."}
{"id": "1186699", "revid": "1305772", "url": "https://it.wikipedia.org/wiki?curid=1186699", "title": "Sterling", "text": ""}
{"id": "1186701", "revid": "1610933", "url": "https://it.wikipedia.org/wiki?curid=1186701", "title": "Falco giocoliere", "text": ""}
{"id": "1186702", "revid": "47767", "url": "https://it.wikipedia.org/wiki?curid=1186702", "title": "Vinicio", "text": "Origine e diffusione.\nDeriva dal tardo gentilizio romano \"Vinicius\", probabilmente derivato dal latino \"vinum\", \"vino\"; esistono dei nomi corrispondenti in altre lingue italiche, come l'etrusco \"Vinucenas\" e l'osco \"Viinikiis\", ma sembra pi\u00f9 plausibile che questi siano prestiti dal latino che non viceversa. Fatta salva qualche ripresa rinascimentale dell'antico nome latino, comunque, la presenza di Vinicio nel panorama onomastico italiano parte sostanzialmente dal primo Novecento ed \u00e8 di matrice letteraria, dovuta alla popolarit\u00e0 del romanzo di Henryk Sienkiewicz \"Quo vadis?\" e dei relativi adattamenti cinematografici, il cui protagonista maschile si chiama Marco Vinicio.\nIl nome gode di una discreta diffusione, principalmente al maschile; \u00e8 diffuso in tutta la penisola italiana, specialmente al Centro.\nOnomastico.\nEssendo un nome adespota, ovvero mai portato da alcun santo, l'onomastico si festeggia il 1\u00ba novembre, festa di Ognissanti."}
{"id": "1186704", "revid": "729019", "url": "https://it.wikipedia.org/wiki?curid=1186704", "title": "Wright Flyer", "text": "Il Wright Flyer (noto, retrospettivamente, anche come Flyer I, Flyer 1903 o Kitty Hawk) fu uno dei pi\u00f9 importanti aeroplani dell'era pionieristica. Progettato e costruito dai due fratelli statunitensi Wilbur e Orville Wright all'inizio del XX secolo, \u00e8 in genere considerato il primo mezzo motorizzato pi\u00f9 pesante dell'aria ad aver eseguito un volo controllato, il 17 dicembre 1903.\nStoria del progetto.\nPrecedenti approcci al volo.\nVerso la fine del XIX secolo, tanto in Europa quanto negli Stati Uniti, la prospettiva di riuscire a realizzare una macchina volante pi\u00f9 pesante dell'aria andava facendosi sempre pi\u00f9 realistica, grazie al progresso tecnologico nel campo dei materiali e al perfezionamento del motore a scoppio; perci\u00f2 diversi tecnici, scienziati e inventori furono spinti a dedicarsi alla ricerca in campo aeronautico, scatenando una sorta di corsa al primato che calamit\u00f2 anche notevoli attenzioni da parte della stampa, soprattutto negli USA.\nTra i pi\u00f9 notevoli tentativi di alzarsi dal suolo intrapresi durante la fase \"preistorica\" della storia del volo figura quello del francese Cl\u00e9ment Ader, che nel 1890 riusc\u00ec a far compiere un brevissimo balzo al suo \u00c9ole, dotato di un motore a vapore.\nAnche l'americano Hiram Maxim, inventore della mitragliatrice che porta il suo nome, si era dedicato a progettazioni aeronautiche. Nel 1894 aveva sfiorato il successo con un enorme biplano, che si era staccato brevemente dal suolo per poi incagliarsi nello stesso binario da cui era partito, schiantandosi violentemente al suolo. Anche se la macchina volante di Maxim era propulsa da ben due motori a vapore, il suo inventore era lucidamente consapevole del fatto che lo sviluppo di un motore a scoppio efficiente e leggero era un presupposto fondamentale per la realizzazione di un aereo valido: nel 1892 aveva scritto \"dateci un motore e ben presto vi daremo una macchina volante funzionante\".\nTuttavia l'esperimento nel quale l'opinione pubblica mondiale aveva riposto la maggior fiducia era stato quello dell'eminente scienziato americano Samuel Pierpont Langley. Il lancio del suo monumentale Great Aerodrome fall\u00ec con grande clamore per due volte, il 7 ottobre e l'8 dicembre 1903 (solo pochi giorni prima del volo dei Wright). Dal momento che il governo americano aveva investito in prima persona ingenti somme di denaro nell'esperimento, la delusione dovuta al fallimento fu molto grande e provoc\u00f2 la diffusione di un certo scetticismo a proposito della realizzabilit\u00e0 del volo a motore, la quale per\u00f2 fu di breve durata. L'Aerodrome di Langley aveva un motore a pistoni da ben 37\u00a0kW (50\u00a0CV), ed era il risultato del lavoro di uno scienziato esperto; il suo fallimento malgrado i buoni presupposti viene di solito attribuito al fatto che, in pratica, era mancata nel corso della realizzazione del progetto una fase di sperimentazione sul campo.\nGli alianti Wright.\nI fratelli Wright, al contrario, svolsero un gran numero di esperimenti sul campo nel corso dei quali si fecero un'idea precisa dei principi pi\u00f9 elementari dell'aerodinamica. Nel laboratorio annesso al negozio di biciclette che gestivano insieme a Dayton, nell'Ohio, essi si dedicarono sistematicamente alla risoluzione di una serie di problemi importanti.\nIl primo punto su cui si concentrarono fu quello della controllabilit\u00e0 del velivolo; essi infatti avevano ben presto compreso che, per evitare i tragici incidenti che erano gi\u00e0 costati la vita, tra gli altri, al pioniere degli alianti Otto Lilienthal, era essenziale poter manovrare l'aereo: essere in grado di esercitare sulla macchina un vero e proprio controllo era altrettanto importante che staccarsi dal suolo. Il problema fu risolto con l'approccio pi\u00f9 tradizionale: fu osservando il volo di alcuni uccelli che Wilbur not\u00f2 il modo in cui essi deformavano l'estremit\u00e0 delle ali per mantenere l'assetto laterale, e si rese conto che lo stesso principio, che sarebbe poi diventato noto come svergolamento alare, poteva essere applicato anche a una struttura alare artificiale, purch\u00e9 essa fosse dotata di sufficiente flessibilit\u00e0.\nI Wright svolsero anche una serie di osservazioni empiriche su diversi tipi di profilo alare, che montarono a turno su una bicicletta in corsa per saggiare il loro comportamento al variare del flusso d'aria. Infine, costruirono una piccola galleria del vento che usarono per collaudare diverse superfici aerodinamiche su cui poi si basarono nella progettazione delle ali del Flyer.\nNell'autunno del 1900 i Wright si recarono sulle colline presso Kitty Hawk, nel Carolina del Nord, per sperimentare in condizioni di vento favorevole il loro primo aliante. Esso era un biplano in complesso molto simile a quello che sarebbe diventato il Wright Flyer: un piccolo velivolo con struttura lignea ricoperta in tela, che presentava gi\u00e0 la stessa configurazione canard che avrebbe caratterizzato tutte le progettazioni dei Wright fino al 1911. Il pilota era steso in posizione prona per minimizzare la resistenza aerodinamica, e usava una leva posta davanti a s\u00e9 per comandare le superfici anteriori, con cui regolava il beccheggio. Il controllo del rollio tramite lo svergolamento alare invece era affidato a dei pedali. Solamente, mancava ancora la coda. Nel corso di questi test, svolti quando le condizioni di vento erano favorevoli, i due fratelli prendevano a turno il posto del pilota, e l'aliante veniva lanciato lungo il pendio di una collina dall'altro fratello o da altri collaboratori (tra cui si ricordano Dan e Bill Tate). Gli esiti di queste prove di planata furono molto positivi per quanto riguardava il funzionamento dei comandi, che consentivano voli bilanciati e atterraggi delicati. In compenso i profili alari risultarono in definitiva inefficienti, e vennero poi migliorati.\nNell'estate del 1901 i Wright tornarono presso Kitty Hawk (questa volta poco lontano, sulle colline di Kill Devil Hills) per eseguire altre prove con un nuovo aliante pi\u00f9 grande, capace di fornire pi\u00f9 portanza. La superficie alare era stata quasi raddoppiata, ma gli esperimenti che si svolsero alla presenza dell'esperto di alianti francese Octave Chanute furono sostanzialmente un fallimento: furono necessarie significative modifiche alla forma dell'ala per rendere il velivolo controllabile come il suo predecessore, e in almeno un'occasione un grave stallo port\u00f2 vicino alla tragedia, scongiurata grazie all'ampio timone di profondit\u00e0 anteriore. Inoltre, era necessario aumentare ulteriormente la portanza disponibile.\nWilbur e Orville, tornati a Dayton, affrontarono la questione in dettaglio: svolsero un gran numero di esperimenti con la loro galleria del vento, confrontando il comportamento di diverse superfici disposte a formare angoli diversi rispetto al flusso dell'aria, e utilizzarono i risultati per rifare completamente i calcoli relativi alla portanza. L'aliante che essi costruirono nel 1902, che fu il risultato di queste sperimentazioni, aveva un'ala pi\u00f9 sottile e meno incurvata. Per compensare gli sbandamenti dovuti alla deformazione delle ali, venne introdotta per la prima volta la doppia superficie fissa posteriore, che costituiva una deriva verticale. Aerodinamicamente, l'aliante del 1902 fu il pi\u00f9 efficiente di tutta la serie, anche se la sua controllabilit\u00e0 era ancora troppo limitata. I Wright introdussero allora un sistema aggiuntivo di controllo laterale basato sul movimento delle derive verticali, che divennero in effetti dei veri e propri timoni.\nIl libratore del 1902, eseguite queste modifiche, fu un ragguardevole successo; comp\u00ec planate anche di 200\u00a0m, rimanendo in volo fino a 26 secondi.\nIl Flyer.\nIl passo successivo, e decisivo, era quello del volo motorizzato. Poich\u00e9 le compagnie automobilistiche si rivelarono incapaci di mettere a disposizione un motore adatto (cio\u00e8 dotato di un rapporto potenza-peso abbastanza soddisfacente) i fratelli Wright affidarono al loro assistente, Charlie Taylor, la progettazione e la costruzione di un valido motore a scoppio, compito che egli port\u00f2 brillantemente a termine. La costruzione delle eliche era un problema pi\u00f9 delicato e complesso, ed evidentemente non esisteva nessuna azienda che avrebbe potuto fornire a Wilbur e a Orville un'elica aeronautica gi\u00e0 pronta; essi dovettero disegnarle e costruirle da s\u00e9, superando notevoli difficolt\u00e0 e risolvendo difficili problemi di matematica e fisica teorica. Anche da questo punto di vista comunque ottennero un buon successo, visto che le loro eliche raggiunsero ottimi livelli di efficienza. Per lanciare il Flyer in fase di decollo, dato che un vero e proprio carrello sarebbe stato pesante e avrebbe rischiato di infossarsi nella sabbia, i Wright avevano sviluppato una rotaia lungo cui l'aereo rullava con poco attrito fino a raggiungere la velocit\u00e0 di decollo.\nIl Wright Flyer, risultante dall'installazione del motore di Taylor su una struttura quasi uguale a quella dell'aliante del 1902, era pronto per il settembre 1903.\nTecnica.\nStruttura e comandi.\nIl Flyer era un biplano monomotore (quantunque propulso da due eliche) con canard; la scelta di porre l'equilibratore in posizione anteriore (che prende il nome di \"canard\" dal francese per \"anatra\", con riferimento all'aspetto che assumono gli aerei con questa architettura) fu dettata principalmente da due ragioni: in primo luogo, secondo Wilbur, l'incidente che era costato la vita a Lilienthal era stato causato dalla scarsa controllabilit\u00e0 della configurazione (convenzionale) del suo aliante, inconveniente che a suo parere la formula canard avrebbe evitato; in secondo luogo, riteneva che il fatto di avere in vista l'equilibratore durante il volo potesse essere di aiuto al pilota.\nIl doppio piano orizzontale anteriore era sorretto dal prolungamento dei pattini di atterraggio, ed era interamente mobile; il suo controllo era affidato a una leva posta a sinistra del pilota. Il timone di profondit\u00e0 era in pratica l'organo principale di controllo del Flyer, e la sua ipersensibilit\u00e0 costituiva la pi\u00f9 rilevante difficolt\u00e0 di pilotaggio dell'aereo.\nIl comando tanto dello svergolamento alare che regolava il rollio, quanto del doppio timone che regolava l'imbardata erano collegati a una sella scorrevole lateralmente, che il pilota \u2013 sdraiato in posizione prona \u2013 comandava con il movimento dei fianchi.\nIl Flyer del 1903 era privo di carrello. L'atterraggio avveniva direttamente sui pattini che costituivano la sua struttura inferiore, mentre il decollo avveniva grazie a un carrellino capace di scorrere lungo una rotaia di legno lunga 18\u00a0m: il Flyer veniva posto all'inizio del binario, collocato sopra tale supporto mobile scorrevole, e quindi veniva bloccato con un cavo; quando il motore era a regime il cavo veniva sganciato, ed era la potenza del motore stesso ad accelerare l'aereo fino a fargli raggiungere la velocit\u00e0 di decollo. Fu solo dal 1904 in poi che, in alcune occasioni, i Wright per facilitare il decollo sfruttarono una sorta di catapulta che accelerava l'aereo grazie alla caduta di un peso da un'impalcatura.\nLa leggerissima struttura del Flyer era completamente lignea, con parti in frassino e abete rosso, ed era rivestita da una mussola grezza piuttosto leggera. Il metallo era stato impiegato solo per gli attacchi delle parti, per i tiranti delle controventature e per le trasmissioni dei comandi. Inoltre ovviamente erano in metallo il motore, il radiatore dell'acqua di raffreddamento e le catene da bicicletta responsabili della trasmissione.\nMotore ed eliche.\nDi ritorno dalle prove di volo librato eseguite nell'estate del 1902, i Wright avevano bisogno di un motore e di una coppia di eliche. Nel dicembre 1902 Wilbur scrisse a dieci diverse case automobilistiche, trasmettendo loro la richiesta di costruire un motore capace di garantire le prestazioni di cui i due fratelli avevano bisogno; le specifiche che essi allegarono alla richiesta prevedevano un peso non superiore agli 82\u00a0kg (180 lb) e una potenza di almeno 6\u00a0kW (8\u00a0CV). Nessuna delle ditte, tuttavia, aveva a disposizione un motore con tali caratteristiche, n\u00e9 era disposta a dedicarsi alla sua realizzazione \"ad hoc\". Perci\u00f2, Wilbur e Orville decisero di svilupparlo autonomamente, e ne affidarono la realizzazione al meccanico Charlie Taylor.\nIl motore costruito da Taylor aveva quattro cilindri in linea disposti orizzontalmente, ed era raffreddato ad acqua; aveva una cilindrata di 3\u00a0294 cm\u00b3, sviluppava 12 CV a 1090 giri al minuto e pesava 77,3 kg. Il suo rapporto peso-potenza era molto buono, ma era un motore piuttosto grezzo, anche per l'epoca: non aveva un sistema di alimentazione propriamente detto, n\u00e9 un carburatore moderno, n\u00e9 un sistema di regolazione della potenza. Ciononostante svolse piuttosto bene il compito, estremamente specifico, per cui era stato progettato; inoltre, presentava anche delle caratteristiche innovative, ad esempio l'ampio uso di alluminio nel basamento dei cilindri, il che gli conferiva la sua eccezionale leggerezza. Il carburante alimentava i cilindri per gravit\u00e0, da un serbatoio da poco meno di un litro e mezzo posto al di sopra del motore; la benzina si miscelava con l'aria in una piccola camera posta accanto ai cilindri, e la miscela cos\u00ec ottenuta veniva vaporizzata dal calore del motore stesso, per poi essere immessa nei cilindri da un collettore. La scintilla per l'avviamento era prodotta da una batteria esterna all'aeroplano, mentre a regime l'ignizione era garantita da un magnete a bassa tensione collegato al volano da 10\u00a0kg che normalizzava i giri del motore.\nIl motore, che Taylor aveva costruito in sei settimane, venne collaudato il 12 febbraio 1903: nonostante un lieve surriscaldamento dell'area dello scarico, funzion\u00f2 bene finch\u00e9 i Wright non arricchirono la miscela aria-combustibile. A quel punto il motore non resse e i cilindri gripparono. Il motore dovette essere ricostruito da capo, ma entro il maggio di quello stesso anno funzionava ormai in modo soddisfacente.\nIl motore era collocato sull'ala inferiore; si trovava in posizione eccentrica, scostato dall'asse di simmetria del velivolo, per compensare l'opposta eccentricit\u00e0 del posto di pilotaggio.\nPer quanto riguardava l'elica, i Wright cercarono senza successo delle informazioni tecnico-scientifiche che potessero aiutarli, e quindi procedettero autonomamente. Dopo essersi resi conto che un'elica non \u00e8 altro che un'ala che si muove ruotando anzich\u00e9 traslando, Wilbur e Orville si dedicarono alla costruzione di una nuova, pi\u00f9 grande galleria del vento in cui sperimentarono diverse superfici su cui svolsero i calcoli necessari. Quindi passarono alla sperimentazione di modelli di elica in scala, e infine produssero artigianalmente due eliche del diametro di 2,6\u00a0m in abete rosso. Il loro rendimento, pari al 66%, era molto buono rispetto ai risultati di altri contemporanei.\nLa potenza del motore era trasmessa alle due eliche (montate dietro alle ali, in posizione spingente) da catene da bicicletta con un rapporto di riduzione di 0,28. La catena di trasmissione sinistra era incrociata, cosicch\u00e9 le due eliche giravano in direzione opposta, in modo da evitare gli effetti di coppia.\nSuperfici alari.\nLe ali erano costruite su un profilo molto sottile del tipo concavo-convesso (cio\u00e8 caratterizzato da una sezione asimmetrica, con il dorso dell'ala convesso e il ventre concavo). La loro struttura era basata su trentotto centine trasversali e su due longheroni longitudinali per ciascuna delle due ali. Il longherone anteriore era molto vicino al bordo d'attacco, e quello posteriore era posto a circa sette decimi della corda alare. Le ali erano collegate da nove coppie di montanti in legno vincolati ai longheroni, ed essi erano a loro volta rinforzati da abbondanti controventature di tiranti in acciaio. Gli alberi delle eliche erano supportati da due coppie di montanti. Il bordo d'uscita dell'ala era definito da un filo metallico teso tra le centine, e assumeva un contorno dentellato a causa della tensione della tela di rivestimento.\nLe due semiali avevano apertura e superficie leggermente diverse: quelle di destra erano una decina di centimetri pi\u00f9 lunghe di quelle di sinistra per compensare la lieve asimmetria nel posizionamento del motore. Le ali non avevano diedro \u2013 anzi, a terra esse assumevano un leggero diedro negativo dovuto alla loro grande flessibilit\u00e0 (flessibilit\u00e0 che peraltro era essenziale per l'efficacia dello svergolamento); i Wright avevano rinunciato a costruire un aereo intrinsecamente stabile sull'asse longitudinale, preferendo che fosse il pilota a correggere continuamente l'assetto intervenendo attivamente sui comandi, come se stesse andando in bicicletta. La configurazione con equilibratore posto anteriormente consentiva un miglior controllo da parte del pilota, specialmente in condizioni di volo critiche.\nImpiego: i voli del 17 dicembre 1903.\nI Wright ritornarono a Kill Devil Hills alla fine di settembre del 1903, nello stesso periodo in cui Langley si accingeva a tentare di far volare il suo Aerodrome. Quando seppero del suo primo fallimento, Wilbur e Orville si convinsero che era venuto il loro turno di fare lo storico tentativo.\nTuttavia per quasi tutto l'autunno le circostanze furono contrarie ai Wright: inizialmente il motore funzion\u00f2 male, e le sue eccessive vibrazioni finirono anche per danneggiare gli alberi delle eliche; Orville fu costretto a tornare a Dayton per costruirne di nuovi in acciaio. Dopo che anche il secondo tentativo di Langley fall\u00ec, facendo definitivamente naufragare il progetto dell'Aerodrome, il 14 dicembre 1903 i Wright eseguirono la prima prova di lancio del Flyer. Con Wilbur ai comandi, il Flyer and\u00f2 fuori controllo appena si fu staccato dal binario di partenza, e cadde pesantemente al suolo, senza tuttavia subire danni gravi.\nIl tentativo fu ripetuto il 17 dicembre, questa volta con Orville ai comandi. A Kill Devil Hills tirava un forte vento nella direzione contraria a quella in cui sarebbe decollato il Flyer, e questo fattore, pur rendendo pi\u00f9 difficile il pilotaggio, avrebbe reso pi\u00f9 facile per la macchina staccarsi dal suolo, imprimendole una maggiore velocit\u00e0 relativa rispetto all'aria. La squadra di soccorso mobile vicino a Kill Devil Hills fu allertata e fu piazzata una macchina fotografica per documentare un eventuale successo. Pu\u00f2 essere curioso notare che i Wright volarono sempre vestiti esattamente come al solito, in giacca e cravatta e con i colletti inamidati. Dopo che il motore si fu scaldato i due fratelli si strinsero la mano, e Orville prese posto, in posizione prona, sul Flyer. Quando il cavo che tratteneva il Flyer fu sganciato, l'aereo rull\u00f2 accelerando in avanti con il motore al massimo, e si stacc\u00f2 da terra rimanendo in volo per 12 secondi, durante i quali copr\u00ec una distanza di 36 m. Orville Wright scrisse in seguito:\nSe era ancora possibile dubitare del fatto che il primo \"salto\" dei Wright fosse un vero volo, i successivi tre esperimenti tentati in sequenza da Wilbur, Orville e di nuovo Wilbur nel corso di quella stessa giornata del 17 dicembre sembrarono dimostrare che il Flyer garantiva davvero una discreta padronanza dell'aria. Nell'ultimo di questi quattro voli, ognuno pi\u00f9 lungo e sicuro del precedente, Wilbur riusc\u00ec a tenere in aria il Flyer per 59 secondi, per una distanza di 260 m. Al termine di quest'ultimo volo, tuttavia, il Flyer picchi\u00f2 repentinamente e, atterrando bruscamente, ruppe il supporto del timone di profondit\u00e0 anteriore; il pilota non sub\u00ec nessuna conseguenza seria, ma questo costrinse a sospendere i tentativi per qualche tempo.\nL'evento fu comunicato alla stampa direttamente dai fratelli Wright; tuttavia il pubblico accolse la notizia con poco entusiasmo, principalmente perch\u00e9 il fiasco di Langley aveva in gran parte smorzato l'interesse per la nascente aviazione, e negli Stati Uniti si era diffuso, a questo proposito, un certo scetticismo. Peraltro, intenzionati a non farsi rubare le loro idee da nessuno, Wilbur e Orville non cercarono di attirare l'attenzione sul loro lavoro finch\u00e9 non lo ebbero perfezionato, cio\u00e8 finch\u00e9 non risult\u00f2 chiaro il suo potenziale valore economico.\nDal Wright Flyer del 1903 gli stessi Wright, negli anni immediatamente successivi, svilupparono diversi altri velivoli che, pur concettualmente simili, si rivelarono sempre pi\u00f9 prestanti e affidabili; le evoluzioni dirette del Flyer originale furono nel 1904 il Flyer II, nel 1905 il Flyer III, e poi il Model A nel 1908 e il Model B nel 1911.\nIl Flyer dopo Kitty Hawk.\nPermanenza negli Stati Uniti.\nI tre alianti su cui erano stati svolti gli esperimenti che avevano portato a far volare il Flyer nel 1903 furono praticamente buttati via da Wilbur e Orville dopo che essi ebbero finito di usarli. Il Flyer stesso invece fu conservato, anche se l'indifferenza con cui lo trattarono all'inizio suggerisce che i due fratelli non gli attribuissero la grande importanza a livello nazionale che poi gli sarebbe stata accordata. L'aereo, danneggiato dopo l'ultimo volo di Wilbur, fu smontato e riposto in alcune casse, che rimasero nel retrobottega del negozio di biciclette di Dayton per i successivi tredici anni, fino al 1916. L'albero a gomiti e il volano originali furono prestati nel 1906 agli allestitori di una mostra a New York, ma in quell'occasione andarono persi per sempre.\nNel 1913 una grave alluvione colp\u00ec Dayton, e le casse che contenevano l'aereo rimasero per settimane sotto l'acqua fangosa. Poi, nel 1916, il Flyer (sempre nelle casse danneggiate dall'acqua) fu portato in un nuovo edificio, adibito a laboratorio, da Orville (Wilbur era morto nel 1912). Dopodich\u00e9, nel corso di quello stesso 1916, il velivolo fu riassemblato per la sua prima esposizione in pubblico, che si svolse presso il Massachusetts Institute of Technology (MIT) tra l'11 e il 14 giugno.\nDopo l'esposizione al MIT il Flyer compar\u00ec alla Pan-American Aeronautical Exhibition, presso New York, nel 1917, alla riunione estiva della Society of Automotive Engineers a Dayton nel 1918, alla Aeronautical Exposition a New York nel 1919, e di nuovo a Dayton per la International Air Races nel 1924.\nDivergenze con la Smithsonian Institution: il Flyer a Londra.\nNel 1910 nacquero le prime ostilit\u00e0 tra Orville Wright e la Smithsonian Institution: la causa di questi attriti fu il rifiuto da parte di quest'ultima, gi\u00e0 allora un'importante istituzione scientifica, di accordare ai Wright i loro meriti nell'avere superato l'ex segretario della Smithsonian stessa, Samuel Langley, nella corsa al primato. L'offerta dei Wright di donare il Flyer originale al museo fu rifiutata, e fu invece richiesto loro di fornire un esemplare di loro produzione nuovo: l'idea dei curatori del museo era quella di esporre un modello Wright costruito intorno al 1910 accanto all'Aerodrome del 1903, suggerendo che quest'ultimo avesse influenzato il lavoro dei fratelli di Dayton (il che era falso).\nLa Smithsonian tent\u00f2 addirittura di far passare l'Aerodrome per il primo aereo ad essersi mai alzato da terra, facendolo effettivamente staccare dal suolo nel 1914, dopo averlo pesantemente modificato.\nNegli anni venti del XX secolo, nello stesso periodo in cui queste divergenze divennero particolarmente gravi, il Flyer inizi\u00f2 a ricevere attenzioni degne di un \"tesoro nazionale\".\nNel 1925 Orville prese la decisione estrema di offrire il Flyer allo Science Museum di Londra, convinto che la Smithsonian si sarebbe arresa a riconoscergli i suoi meriti piuttosto che vedere un glorioso prodotto americano esposto in Europa. Invece la Smithsonian non reag\u00ec, e nel febbraio 1928 il Flyer assunse la sua nuova collocazione londinese.\nRitorno negli Stati Uniti.\nLa controversia fu risolta solo all'inizio degli anni quaranta. Nel 1942 la Smithsonian Institution pubblic\u00f2 un articolo in cui ritratt\u00f2 le sue posizioni su Langley e riconobbe ai Wright i loro meriti; nel 1943 Orville prese accordi affinch\u00e9 l'aereo tornasse negli USA, ma per essere protetto dai bombardamenti della seconda guerra mondiale il Flyer dovette essere conservato in un rifugio sotterraneo poco fuori Londra fino alla fine della guerra. Rimase poi in Inghilterra fino al 1948 affinch\u00e9 ne fosse fatta una copia. Orville mor\u00ec per un improvviso attacco cardiaco in quello stesso anno, e cos\u00ec fu solo dopo la sua morte, il 17 dicembre 1948, che il Flyer assunse la sua collocazione definitiva nel corso di una solenne cerimonia. In quell'occasione l'ambasciatore britannico, Sir Oliver Franks, comment\u00f2:\nNel 1976 il Flyer fu rimosso dal vecchio edificio della Smithsonian Institution dedicato alle arti e all'industria per essere spostato nel nuovo National Air and Space Museum; nel 1984-85 l'aereo sub\u00ec un restauro completo e un'estesa fase di studi, e nel 2003, nel centennale del suo primo volo, fu spostato in una nuova galleria dedicata completamente ad esso.\nIl restauro del 1984-1985.\nNel 1981, presso i responsabili della Smithsonian Institution, prese avvio una discussione sull'opportunit\u00e0 di sottoporre il Flyer ad un estensivo restauro finalizzato a riparare i danni subiti dall'aereo nel corso di molti anni di esposizione al pubblico. I lavori, iniziati nel dicembre 1984 e proseguiti fino alla primavera del 1985, costituirono la prima occasione di studio tecnico approfondito della struttura del Flyer da quando Orville aveva compiuto l'ultima operazione di restauro nel 1926-27.\nSotto la guida dei tecnici Karl Heinzel, Richard Horigan e Reed Ferguson l'aereo fu dapprima completamente smontato e ispezionato; tutti i suoi componenti vennero accuratamente analizzati per stabilirne il livello di degrado, mentre i segni di corrosione delle parti metalliche vennero eliminati e le riparazioni necessarie eseguite; l'intera struttura fu poi trattata con agenti preservanti. L'unico componente importante ad essere rimpiazzato fu il rivestimento in tela. Tutta l'operazione avvenne in un laboratorio visibile al pubblico, per non privare i visitatori della possibilit\u00e0 di vedere il Flyer.\nDurante il restauro, il Flyer fu studiato approfonditamente in ogni sua parte, e venne prodotta una vasta documentazione di tavole tecniche e fotografie.\nSulla Luna e su Marte.\nUn frammento del velivolo \u00e8 stato portato sulla Luna a bordo dell'Apollo 11 nel 1969, ritornando successivamente sulla Terra.\nNel 2021, un altro frammento di una delle sue ali \u00e8 arrivato su Marte a bordo del velivolo Ingenuity, per marcare il primo volo dell'uomo su un altro corpo celeste, effettuato il 19 aprile 2021.\nControversie sul primato.\nLe fonti non specializzate in genere attribuiscono sbrigativamente ai fratelli Wright il primo volo motorizzato della storia; prima del 17 dicembre 1903 per\u00f2 si erano svolti diversi tentativi \u2013 basati su studi non sempre propriamente scientifici \u2013 di alzarsi da terra su mezzi motorizzati \"pi\u00f9 pesanti dell'aria\", alcuni dei quali avevano incontrato parziale successo.\nI seguenti sono, tra i tanti, particolarmente degni di nota. Il gi\u00e0 citato Cl\u00e9ment Ader, quasi sicuramente, riusc\u00ec nel 1890 a far sollevare il suo \u00c9ole con propulsione a vapore di una ventina di centimetri dal suolo, per una distanza di circa 50\u00a0m; tuttavia quando ebbe l'occasione di ripetere la prova con testimoni ufficiali, nel 1897, il suo velivolo non si stacc\u00f2 da terra.\nPi\u00f9 completo, anche se pi\u00f9 controverso, fu il successo dell'immigrato tedesco negli Stati Uniti Gustav Weisskopf (poi anglicizzato Gustave Whitehead); sembra che, il 14 agosto 1901, Weisskopf fu in grado di far volare il suo Modello 21 a vapore su una distanza di circa 800\u00a0m toccando una quota di 15\u00a0m, come venne riportato dal cronista del \"Bridgeport Herald\" Dick Howell, testimone oculare, pochi giorni dopo. A quanto sembra in seguito le sue difficolt\u00e0 economiche e i suoi problemi nella comunicazione in inglese gli resero impossibile brevettare le sue invenzioni, e tutti i suoi disegni e le sue documentazioni andarono perdute. Il motivo per cui i suoi esperimenti sono sostanzialmente dimenticati potrebbe risiedere in parte anche nell'ostilit\u00e0 che poteva esserci verso un immigrato tedesco negli Stati Uniti di inizio secolo.\nUn altro versante della questione del primato dei Wright riguarda il fatto che, nel 1903, essi decollarono con un forte vento frontale e con l'ausilio di un carrellino e di una rotaia: in altre parole, il fatto che il decollo non fu effettuato dal Flyer in modo del tutto indipendente mette in dubbio il fatto stesso che esso abbia effettivamente volato poich\u00e9, secondo i regolamenti della F\u00e9d\u00e9ration A\u00e9ronautique Internationale, l'ente responsabile dell'omologazione dei primati aeronautici (che per\u00f2 \u00e8 stato fondato solo nel 1905), un record \u00e8 valido esclusivamente se l'aeroplano che l'ha infranto l'ha fatto decollando con i suoi soli mezzi. Tenendo conto di questo, il primo vero e proprio volo di un \"pi\u00f9 pesante dell'aria\" verrebbe ad essere quello compiuto dal pioniere dell'aviazione franco-brasiliano Alberto Santos-Dumont il 13 settembre 1906; il suo 14-bis infatti fu il primo aeroplano dotato di un moderno carrello d'atterraggio a riuscire a volare, e si alz\u00f2 da terra senza alcun ausilio.\nEffettivamente, la questione se il Flyer abbia o meno volato per primo dipende essenzialmente dalla definizione che si vuole dare alla parola \"volo\"; il fatto che la maggior parte delle istituzioni e dei testi specializzati consideri il Flyer il primo vero aereo della storia significa che la definizione di volo generalmente accettata insiste pi\u00f9 sulla controllabilit\u00e0 del velivolo che sulla sua capacit\u00e0 di decollare in modo completamente indipendente.\nIn complesso, i testi pi\u00f9 specializzati in tema di aviazione tendono a parlare del primato dei Wright con una certa prudenza: secondo la Smithsonian Institution, un'istituzione autorevole anche se legata strettamente ai Wright, il Flyer fu \"la prima macchina motorizzata pi\u00f9 pesante dell'aria a portare a termine un volo controllato e sostenuto con un pilota a bordo\". In questi termini, cio\u00e8 mettendo adeguatamente l'accento sulla controllabilit\u00e0 del velivolo, il primato dei Wright risulta difficilmente contestabile, sia rispetto al brevissimo balzo di Ader, sia rispetto ai presunti voli del Modello 21 di Weisskopf, il controllo del quale sembra essere stato affidato esclusivamente al movimento del corpo del pilota, con il conseguente spostamento dell'equilibrio del velivolo.\nComunque, indipendentemente dal fatto di considerare o meno quelli del 17 dicembre 1903 come veri e propri voli, i fratelli Wright rimangono tra i pionieri dell'aviazione che esercitarono le influenze pi\u00f9 notevoli sui loro contemporanei; inoltre furono probabilmente loro, negli anni immediatamente successivi al 1903, a riuscire ad acquisire pi\u00f9 compiutamente, con i loro aeroplani, un vero e proprio controllo dell'aria. In particolare, il Wright Flyer III (un velivolo derivato direttamente dal Flyer e ancora molto simile ad esso) che vol\u00f2 estensivamente nel 1905 e nel 1908 \u00e8 spesso considerato il primo aeroplano veramente efficiente e pratico mai costruito."}
{"id": "1186705", "revid": "119046176", "url": "https://it.wikipedia.org/wiki?curid=1186705", "title": "Luigi Snozzi", "text": "Biografia.\nStudi\u00f2 architettura alla Scuola politecnica federale di Zurigo; tra il 1962 e il 1971 lavor\u00f2 in associazione con l'architetto Livio Vacchini, in seguito apr\u00ec i propri studi professionali a Locarno, Zurigo e Losanna.\nOttenne poi la cattedra di professore di architettura alla Scuola politecnica federale di Losanna. Fu il primo degli architetti della nuova scuola ticinese (comprendente anche Mario Botta, Aurelio Galfetti e il suo ex collega Livio Vacchini). Sollecitato per progetti urbani in tutto il mondo, non costru\u00ec molto su vasta scala, mentre sono molto conosciute le sue soluzioni abitative unifamiliari, come casa Snider a Verscio (1965-66), casa Kalmann a Brione sopra Minusio (1974-76) e Casa Bianchetti a Locarno (1975-77).\nDimostr\u00f2 un profondo interesse per l'analisi storica e morfologica del sito, tanto da considerarla spesso fattore determinante per il progetto. Neorazionalista e amante del calcestruzzo armato pensato in linee austere, si dedic\u00f2 spesso a restauri di monumenti, tra cui il Santuario della Madonna del Sasso e a Monte Carasso la zona monumentale con la completa riqualificazione dell'antico convento. Numerose le mostre a lui dedicate in ambito europeo ed extraeuropeo, cos\u00ec come le conferenze ed i seminari tenuti presso le pi\u00f9 prestigiose facolt\u00e0 del mondo. Insegn\u00f2 presso la Facolt\u00e0 di Architettura di Alghero - Universit\u00e0 degli Studi di Sassari, dalla quale ottenne il 24 luglio 2007 la laurea honoris causa in Architettura.\nNel 1993 Luigi Snozzi vinse i premi \u201cBeton\u201d, \u201cWakker\u201d ed il \u201cPrince of Wales\u201d per il progetto di Monte Carasso.\nSnozzi \u00e8 morto sul finire del 2020 all'et\u00e0 di 88 anni per complicazioni da Covid-19."}
{"id": "1186706", "revid": "125091811", "url": "https://it.wikipedia.org/wiki?curid=1186706", "title": "Operette morali", "text": "Le Operette morali sono una raccolta di ventiquattro componimenti in prosa, divise tra dialoghi e novelle dallo stile medio e ironico, scritte tra il 1824 ed il 1832 dal poeta e letterato Giacomo Leopardi.\nSono state pubblicate definitivamente a Napoli nel 1835, dopo due edizioni intermedie nel 1827 e nel 1834.\nLe \"Operette\" sono l'approdo letterario di quasi tutto lo \"Zibaldone\".\nI temi sono quelli cari al poeta: il rapporto dell'uomo con la storia, con i suoi simili ed in particolare con la Natura, di cui Leopardi matura una personale visione filosofica; il confronto tra i valori del passato e la situazione statica e degenerata del presente; la potenza delle illusioni, la gloria e la noia.\nSono tematiche riproposte alla luce del cambiamento radicale avvenuto nel cuore dello scrittore: la ragione non \u00e8 pi\u00f9 un ostacolo alla felicit\u00e0, ma l'unico strumento umano per sfuggire alla disperazione.\nA differenza dei , sono state concepite interamente nell'anno 1824. Le differenti edizioni testimoniano integrazioni di dialoghi successivi e aggiustamenti circa il messaggio finale.\nLe Operette furono spesso confuse con un \"progetto parallelo\" del padre Monaldo, che ebbe molto successo, e spesso Giacomo era citato come l'autore, procurando al poeta forte imbarazzo e frustrazione.\nGli argomenti delle Operette, in particolar modo quelli sviluppati nel \"Dialogo della Moda e della Morte\" e \"Dialogo di Tristano e di un amico\", saranno ribaditi con decisione, come un corollario della filosofia leopardiana, da Carlo Michelstaedter ne \"La Persuasione e la Rettorica\".\nGenesi dell'opera.\nLe prosette satiriche.\nLeopardi accarezzava gi\u00e0 dal 1820 l'idea di scrivere delle \"Prosette satiriche\", ma solo nel 1824 il progetto matura e coinvolge pi\u00f9 argomenti ed esperienze.\nSono gli anni del trasferimento a Roma, nel tentativo di lasciare Recanati, la \"tomba de' vivi\", per trovare la felicit\u00e0 (illusione presto svanita); della crisi poetica (l'inaridimento della vena lirica della prima giovent\u00f9) e filosofica (il passaggio dal materialismo storico-progressivo a quello cosmico).\nIn un passo dei \"Disegni letterari\" ricostruito sulle carte autografe recanatesi, Leopardi rivela di voler scrivere dei:\nAl Besomi spetta il merito di aver ricostruito, il pi\u00f9 fedelmente possibile, la data di composizione di questi primi abbozzi. Non estranea l'influenza della delusione dei moti rivoluzionari del '20-'21 a Napoli che, successivamente, far\u00e0 sparire la coloritura politica di queste prime prove.\nIl Blasucci e il Secchieri considerano i tempi delle \"prosette satiriche\", momenti distinti dalle \"Operette\" vere e proprie.\nIl primo nucleo.\nSebbene di data incertissima si possono datare al 1820-'21, i seguenti esperimenti di \"prosette\". Dallo sporadico accenno del 1820, l'opera cresce fino alle dichiarazioni esplicite del 1821 al Giordani:\nNei dialoghi sono presenti alcune caratteristiche tipiche dello stile lucianeo (conversazione agli inferi, forme di comicit\u00e0 bassa, ecc.) che diventeranno proprie della produzione maggiore.\nIl tema principale di questo nucleo \u00e8 la \"penitenza della virt\u00f9\", ovvero la scelta di una scrittura morale che non pu\u00f2 pi\u00f9 insegnare \"quegli errori magnanimi\" che \"abbelliscono la nostra vita\"[...]. Questi errori sono la virt\u00f9 e la gloria. La nuova scrittura rinuncia alla poesia (lirica) e alla persuasione dell'entusiasmo; e consiste, molto praticamente, nell'astensione dall'impegno politico e filantropico. Resta solo l'ironia e il gioco fine a s\u00e9 stesso: a confronto sono presi Senofonte e Machiavelli, la Ciropedia e il Principe.\nI dialoghi e le novelle sono costantemente intrecciati e variati: \u00e8 difficile se non impossibile tracciare un quadro d'insieme. Mutano continuamente situazioni, personaggi, luoghi e tempi; \u00ab\"emerge un mondo bizzarro di gusto popolare e fanciullesco, pieno di grazia e di geniale vanit\u00e0\"\u00bb. Ben rappresentato appare il \"piacere della variazione\", della discontinuit\u00e0: il lettore \u00e8 provocato e stimolato; la conclusione del libro viene lasciata alla sua responsabilit\u00e0. Questo aspetto trover\u00e0 la sua pi\u00f9 compiuta attuazione nel Dialogo di Plotino e di Porfirio.\nGli abbozzi del '20-'21 riportano temi antitirannici e contro l'antropocentrismo. La forte coloritura politica, che sparir\u00e0 successivamente per essere ripresa solo nelle ultime operette, costituir\u00e0 uno spunto di riflessione talmente profondo da far mutare l'atteggiamento psicologico, filosofico-morale e letterario dell'autore, tanto da riconsiderare la forma stessa dell'espressione: \u00e8 questo il passaggio dalla poesia alla verit\u00e0, \"alla prosa\":\nTra il '22 e il '23 il poeta trascrive in una pagina dello Zibaldone, indicata come \"progetti letterari\" un indice approssimativo di 17 operette. Molti dialoghi e novelle sono gi\u00e0 presenti ma con un titolo provvisorio:\nL'edizione definitiva.\nLa versione definitiva delle \"Operette morali\" che oggi conosciamo segue questo ordine:\nStoria editoriale.\nEdizione del '24.\nNel 1888 al passaggio delle carte da Antonio Ranieri alla Biblioteca Nazionale di Napoli emerse un autografo con un indice per le venti operette fino ad allora composte, diverso dalla prima e da ogni edizione a stampa nota.Questo autografo \u00e8 una bella copia abilmente predisposta con ampi margini per contenere note e appunti soprattutto di carattere grammaticale e stilistico. In base ai diversi colori degli inchiostri usati \u00e8 stato possibile distinguere tre fasi correttorie anteriori al maggio del 1826. A differenza dei \"Canti\", le \"Operette morali\" non hanno subito grandi cambiamenti.\nNella prima prova mai data alle stampe, \u00e8 interessante la chiusura affidata al Cantico del Gallo Silvestre, che richiama la novella iniziale, Storia del genere umano: Leopardi affida ad un essere soprannaturale un messaggio escatologico che integra il tema della morte, facendo prevalere nel libro l'aspetto pi\u00f9 filosofico del suo pensiero. Questa immagine svanir\u00e0 nelle successive edizioni, per poi essere recuperata nel dittico che il \"Cantico\" former\u00e0 con il Frammento apocrifo di Stratone da Lampsaco, introdotto da una piccola nota in calce nell'edizione del 1835.\nEdizione del '27.\nConosciuta come la prima edizione ufficiale delle \"Operette morali\", \u00e8 stata pubblicata a Milano da Antonio Fortunato Stella, intelligente editore che seppe mediare con i rigidi censori dell'epoca. Lo Stella \u00e8 da annoverare, insieme con Giordani e il \"Montani\", tra quei personaggi che seppero comprendere lo spirito dell'opera, anche se l'Italia non era abituata a quel genere di letture. Tra il 1825 e il 1827 Leopardi scrive tre nuove prose ma qui non ve n'\u00e8 traccia. Dalla fitta corrispondenza del periodo, testimone delle correzioni, revisioni e commenti dell'autore, emerge \"l'unitariet\u00e0 del registro retorico delle Operette\" che giustifica l'assenza di un'introduzione che spieghi il suo disegno programmatico. Nello spostamento del \"Timandro\" a chiusura del libro, la critica ha letto una sorta di \"apologia\" dell'opera contro i filosofi moderni: evidentemente la composizione del \"Frammento apocrifo\", che con il \"Cantico\" andr\u00e0 a formare il pilastro del concetto leopardiano del \"tutto \u00e8 male\", ha condizionato il cambiamento del finale. Lo spostamento del \"Dialogo della Natura e di un Islandese\", inserito tra il \"Tasso\" e il \"Parini\", \u00e8 dettato da \"variatio\" letteraria: l'autore evita la successione di due operette che hanno per protagonisti due storici poeti e letterati.\nEdizione del '34.\nLa seconda edizione delle \"Operette\" fu pubblicata sei anni dopo, nel 1834 (inviata tra giugno e luglio 1833) perch\u00e9 la prima era letteralmente introvabile. In quel periodo Leopardi soffriva di un fastidioso male agli occhi e a causa del problema alla vista, fu Antonio Ranieri ad occuparsi materialmente della stampa, presso l'editore Guielmo Piatti di Firenze, che nel 1831 aveva gi\u00e0 pubblicato i \"Canti\". Sono pubblicate per la prima volta due nuove operette: nel 1832, il poeta aveva composto: \"Dialogo di un venditore di almanacchi e di un passeggere\" e \"Dialogo di Tristano e di un amico\", quest'ultimo, posto a conclusione, \u00e8 un testo polemico legato alla rottura col gruppo fiorentino dell\"'Antologia\".\nLa nuova edizione \u00e8 una risposta alle opinioni ostili mosse nei suoi confronti e un'occasione per riprendere in modo pi\u00f9 radicale le riflessioni in essa contenute. Delle operette del '25-'27 ancora nessun segno, tuttavia il contenuto del \"Frammento\" si fa sentire in una nota posta al \"Cantico\" in cui l'autore dichiara: \"Questa \u00e8 conclusione poetica non filosofica\"; il passo successivo sar\u00e0 quello di approfondire questa conclusione in un testo pi\u00f9 ampio e articolato.\nDa segnalare ancora una volta problemi legati alla censura. Nella \"Storia del genere umano\" compare una nota posta dal censore fiorentino \"Mauro Bernardini\":\nCassate per il momento anche \"Porfirio\" e il \"Copernico\", probabilmente pi\u00f9 per indecisione dell'autore che per paura della censura.\nEdizione del '35.\nLa terza edizione delle \"Operette\" presso l'editore Saverio Starita di Napoli, \"corretta e accresciuta\", fa parte di un progetto per la stampa completa delle opere poetiche e in prosa di Giacomo Leopardi in tre volumi: il primo per i \"Canti\" e il secondo, diviso in due tomi, per le \"Operette\". Sfortunatamente la pubblicazione fu interrotta dalla censura e solo le prime tredici videro la luce. Leopardi aveva finalmente risolto di pubblicare \"Il Copernico ovvero della gloria\" e il \"Frammento apocrifo di Stratone da Lampsaco\".\nNonostante la soppressione molte copie del primo volume furono vendute con uno stratagemma: il frontespizio originale fu sostituito con il seguente: \"Prose\" di \"Giacomo Leopardi\",\nEdizione corretta, accresciuta e sola approvata dall'autore, Napoli, Italia 1835.\nEdizione del '45.\nNel 1845 usc\u00ec la prima edizione postuma presso l'editore di Firenze, Le Monnier curata gelosamente da Antonio Ranieri che, sebbene piena di errori, fu costruita sull'autografo dell'autore e su i suoi appunti preparatori per l'edizione Starita e per quella parigina. Ranieri aggiunse alcune note al testo ma non sempre in modo puntuale.\nIl \"Frammento\" trova posto dopo il \"Cantico\". Il \"Copernico\" e il \"Porfirio\" sono interposti a Timandro e alle operette composte per ultime. La palinodia del \"Tristano\" si conferma a conclusione dell'opera.\nEscluso il \"Dialogo di un lettore di umanit\u00e0 e di Sallustio\", \u00abper volont\u00e0 dell'autore\u00bb, ma nessun documento ne spiega i motivi.\nAd avvalorare il lavoro, che testimonia sia stata attuata la volont\u00e0 di Leopardi e non quella di Ranieri, un esemplare del primo volume della Starita e un'edizione della Piatti corretta dall'autore, pi\u00f9 alcuni autografi e bozze.\nNella stampa era presente un'avvertenza, imposta a varie operette dal censore fiorentino, padre Amerigo Barsi, per proteggere il lettore, in nome del sistema cattolico, dagli errori del poeta.\nEdizioni critiche moderne.\nLe basi per la prima edizione critica furono gettate dal Mestica che concentr\u00f2 la maggior parte del suo lavoro sulla carte napoletane. Nonostante la morte prematura del curatore, avvenuta prima del compimento dell'opera, la casa editrice Le Monnier, appront\u00f2 una nuova edizione che si basava su i suoi studi nel 1906. Ad essa segu\u00ec l'edizione di Giovanni Gentile, per la Zanichelli, a Bologna nel 1918 che si rifaceva all'ultima edizione curata da Leopardi, pi\u00f9 l'autografo napoletano.\nA questo punto fu portata a termine da Francesco Moroncini e pubblicata nel 1929 a Bologna, ad essa si rifanno tutte le successive edizioni. Il Moroncini, come il Ranieri, si bas\u00f2 su una copia del primo volume della \"Starita\" corretta da Leopardi stesso e sulla \"Piatti\" con correzioni a mano del Ranieri dettate dal poeta. Per \"Copernico\" utilizz\u00f2 una bozza corretta per il terzo volume delle \"Opere\" edizione \"Starita\" che non usc\u00ec mai, mentre per \"Porfirio\" l'edizione del '45 pi\u00f9 riscontri con autografi.\nAnteprima in riviste e giornali.\nLe \"predilette\" Operette sono state pubblicate da Leopardi anche su riviste e giornali e hanno preceduto l'edizione in volume. Queste anticipazioni autorizzate pi\u00f9 di una volta sono state motivo di grande frustrazione. Molti gli errori e le sviste. Nella prima edizione dell\"'Antologia\", contenente solo tre dialoghi e apparsi sul numero LXI del gennaio 1826, l'ultima operetta \u00e8 stata inserita come prima, stravolgendo il significato del libro.\nLa seconda edizione, emendata di molti errori, \u00e8 apparsa sul Nuovo Ricoglitore: la prima operetta sul numero del 15 marzo 1826, le altre due sul numero del 16 aprile 1826.\nUn'altra preoccupazione per Leopardi era la pubblicazione spezzata: l'esordio con \"La storia del genere umano\" e la chiusura sempre diversa da un'edizione all'altra testimoniano un disegno ben preciso e articolato.\nIl fianco a malintesi, anche da parte degli editori, si presta principalmente \"per l'assenza nella struttura di qualsiasi elemento di sistematicit\u00e0\".\nDescrizione in breve delle operette.\nLa descrizione si ispira all'edizione definitiva del 1835.\nModelli e fonti.\nIl modello principale \u00e8 l'antica satira menippea. Nelle \"Operette\" domina l'imitazione dei \"\" di Luciano, che per Leopardi \u00e8 un modello di stile. In Italia non \u00e8 mai esistito niente di simile. Ne imita la comicit\u00e0 e le mosse umoristiche e argute, muovendosi dal sostenuto al dialogo basso e all'imitazione gratuita.\nLa variazione di numerosi inserti all'interno delle stesse \"Operette\", \"enfatizzano il paratesto per svuotarlo di significato\": su tutte \"Federico Ruysch\", in cui troviamo contemporaneamente, novella fantastica, teatro comico, dialogo dei morti e coro finale che ripropone un genere molto antico-, \"Il cantico\", canto ridotto in prosa, temi comici accanto a temi biblici, contrasti che nella scrittura ricordano lo stile ebraico o il moderno francese ecc.\nLa finzione del manoscritto ha come prototipo il Pulci, mentre il \"Prometeo\" e l\"'Islandese\" sono il miglior esempio di fusione tra narrazione e dialogo. Nel \"Parini\" \u00e8 sperimentato anche il trattato alla maniera di Cicerone.\n\"La scrittura alla maniera di Luciano\" \u00e8 una scelta che mira ad innalzare la commedia e il miglior procedimento per assecondare la sua immaginazione, sicuramente non un semplice esercizio retorico, o \"bazzecole grammaticali\".\nNon si trova nella letteratura italiana un modello per le \"Operette\" ovvero un \"altro libro di argomento profondo e tutto filosofico e metafisico\".\nPer la contaminazione di generi e la variet\u00e0 di registri stilistici interni Leopardi \u00e8 stato preceduto dall'Alberti delle \"Intercenales\". L'erudizione, quindi le sterminate fonti e riferimenti culturali, dotti, sono un travestimento letterario \"responsabile del tono ludico e parodico del testo\".\nLeopardi si rif\u00e0 al genere espresso da Luciano e gli autori che ad esso si sono ispirati, come il Machiavelli de \"La vita di Castruccio Castracani da Lucca\" o la Vita di Leon Battista Alberti, in chiave moderna \"Life and Opinions of Tristram Shandy, Gentleman\" (vedi l'Ottonieri) di Laurence Sterne. Per la battuta di Malambruno (\"Fammi felice per un momento di tempo\") e il gioco a palla di Ercole e Atlante \u00e8 stato tirato fuori il Faust di Goethe. Sono presenti influssi della saggistica argomentativa e della narrativa filosofica settecentesca (Voltaire, Diderot), dell'elogio commemorativo, del frammento apocrifo, della raccolta di detti memorabili di uomini celebri. Tra i personaggi troviamo scienziati (Copernico), personaggi storici (Cristoforo Colombo), filosofi (Plotino, Porfirio).\nSocrate rappresenta un modello di filosofia, fondatore della morale della cultura occidentale: Leopardi riteneva proprio l'etica la parte pi\u00f9 importante della filosofia in generale. Tuttavia in alcuni momenti dell'Ottonieri, finisce per costruire un testo di maniera, molto libresco e poco vero.\nBuona parte dei dialoghi leopardiani possiede una natura filosofica di matrice scettica, caratteristica della letteratura moralistica, sia antica (Luciano) che moderna (Illuminismo). Per difendere le sue convinzioni dall'attacco del Tommaseo, il poeta si rif\u00e0, per esempio, al pirronismo di Bayle:\nTolto Luciano, i modelli pi\u00f9 significativi da un punto di vista di gusto meramente letterario sono principalmente illuministi. Di Fontenelle apprezza la \"superficialit\u00e0\" e la \"leggerezza\"; il cinismo di Voltaire nel suo Candido si affaccia sullo stato d'animo dell'Islandese. La battuta di un personaggio di Christoph Martin Wieland sono all'origine della misantropia di Eleandro. Sul fronte italiano Ariosto \u00e8 un autore particolarmente caro al nostro che nel Dialogo terra Luna esprime al meglio il suo \"stile comico\". Vastissima invece la mole di fonti letterarie citate pi\u00f9 o meno direttamente dall'autore e che appartengono al suo bagaglio culturale, sono informazioni importanti funzionali alla creazione di un'atmosfera di divertita erudizione all'interno del testo, uno sfoggio di cultura ironica perch\u00e9 volutamente frivola. Non semplice \u00e8 il lavoro stesso di ricerca data l'alta frequenza di informazioni puntuali e dottrine in cui s'inseriscono, secondo il gusto tipico dell'autore, notizie curiose e bizzarre. Difficile quindi, distinguere, all'interno del testo, \u00abl'ironia allusiva da ci\u00f2 che \u00e8 riuso poetico, memoria (volontaria o involontaria). Resta che la scrittura di Leopardi comporta sempre un fitto dialogo intertestuale\u00bb.\nQuest'opera assume dunque un'importanza come momento necessario nell'evoluzione della spiritualit\u00e0 leopardiana ed i dialoghi hanno un intrinseco valore lirico e poetico.\nBazzecole grammaticali.\nLe Operette morali si presentano come una raccolta di testi apparentemente slegati, senza una cornice o espliciti collegamenti tematici. Formalmente mostrano l'impiego di un elevato registro espressivo; le tecniche paratestuali coinvolgono testi fittizi, manoscritti ritrovati o volgarizzati, apocrifi. Il lettore \u00e8 spinto a seguire il ragionamento da angolazioni sempre diverse.\nQuesta sistematica variazione fornisce ai testi un'inconfondibile originalit\u00e0 filosofica, morale e poetica. Il pensiero dell'autore non appare circoscritto ad un determinato testo, ma sconfina volutamente in altre parti del libro senza soluzione di continuit\u00e0. La curiosit\u00e0 del lettore su tematiche sensibili trover\u00e0 soddisfazione proprio procedendo con la lettura.\nSi pu\u00f2 considerare un'opera aperta proprio per quel \"trionfo dell'immaginazione e dell'estro che governa l'invenzione in conflitto con l'attesa di una sistematicit\u00e0 che il titolo promette\".\nL'unico esempio disponibile al tempo erano delle prosette alla \"maniera di Luciano\" di Vincenzo Monti. Il poeta romagnolo aveva rispolverato il genere, evitando l'abusato dialogo dei morti, e aveva inserito alcuni componimenti nei quattro volumi della \"Proposta di alcune correzioni e aggiunte al vocabolario della Crusca\", editi tra il 1817 e il 1824. Leopardi analizz\u00f2 con cura nel marzo del 1821 gli esemplari montiani prima di cominciare a lavorare al suo progetto gi\u00e0 concepito da tempo. Nonostante l'illustre precedente, le operette resteranno un'opera originale e senza seguito nella storia della letteratura italiana.\nTematiche e contenuti.\nIl titolo.\nIl titolo lega insieme i due aspetti principali dell'opera leopardiana: il carattere satirico e il fine morale.\n\"Operette\" \u00e8 un diminutivo di umilt\u00e0: si tratta di componimenti brevi, considerati piccoli in mole e in valore dall'autore.\nLa loro minuzia contribuisce a renderli, per\u00f2, di un'efficacia filosofica e poetica lucida, programmatica e chiara. Il termine \"morali\" segna il contenuto filosofico: i \"mores\", i costumi, indicano la volont\u00e0 di individuare nuovi modelli di comportamento, mettendo a confronto l'antichit\u00e0 e la modernit\u00e0: implicito il richiamo agli \"Opuscula Moralia\" di Plutarco.\nL'attenuazione canonica del genere morale antico e umanistico, riporta a Isocrate, di cui Leopardi volgarizza alcune \"Operette morali\" e Plutarco, fino a Machiavelli e al moralismo illuministico.\nLe \"Operette\" prendono il titolo anche dal messaggio pratico, non solo teoretico che danno: proponendo un umile rimedio agli effetti funesti della filosofia moderna o della verit\u00e0, recuperano l'inesperienza, le passioni e l'immaginazione dell'antichit\u00e0 (fondate sul falso), unico rimedio per migliorare la qualit\u00e0 della vita umana, e, in alternativa, suggeriscono delle tattiche di narcotizzazione per alleviare il dolore.\nUn impegno simile sar\u00e0 profuso in un altro scritto del 1826, il \"\", in cui sono evidenti le finalit\u00e0 politiche, morali e storiche.\nFase materialista.\nAlla fine del '24 il pensiero di Leopardi \u00e8 orientato verso il materialismo, come attestano le letture del barone d'Holbach annotate nello Zibaldone. L'aspetto pessimistico, usato da una parte della critica per riferirsi alla sua filosofia \u00e8 da riconsiderare perch\u00e9 non accettata dall'autore:\nIl \"Frammento apocrifo di Stratone da Lampsaco\" \u00e8 il culmine filosofico del libro. Insieme con l\"'Islandese\" e il \"Metafisico\" formano il gruppo di operette che definisce pi\u00f9 compiutamente il materialismo leopardiano. Il fine della natura non \u00e8 il bene ma la conservazione in vita degli esseri (\"Natura e Islandese\"). La vita \u00e8 infelice: meglio un'esistenza breve ma intensa e ricca di forti illusioni, che una lunga, piena di emozioni dilatate e narcotizzanti.\n\"A chi piace e a chi giova questa infelicissima vita dell'universo?\" Nessun filosofo sa rispondere alla domanda. \u00c8 una sconfitta del pensiero filosofico e in generale la rappresentazione dell'inadeguatezza della filosofia a spiegare la condizione del genere umano nell'universo. Il \"Cantico del gallo silvestre\", con il suo andamento lirico, snocciola monolitiche sentenze mettendo il lettore nell'attesa di una soluzione filosofica, \"Cos\u00ec questo arcano mirabile e spaventoso dell'esistenza universale, innanzi di essere dichiarato n\u00e9 inteso, si dileguer\u00e0 e perderassi\", fornita nel Frammento:\nMalgrado le apparenze, resta un non finale e sar\u00e0 il punto modificato pi\u00f9 spesso dall'autore.\nLeggerezza apparente.\nAll'interno delle operette si rincorrono e si sovrastano diversi temi, particolarmente cari al poeta. Un argomento spesso presente \u00e8 la \"perfezione naturale\". Tale condizione implica uno stato di felicit\u00e0 che per natura agli uomini \u00e8 impossibile conseguire (\"Scommessa di Prometeo\", \"Dialogo di un Fisico e un Metafisico\"), mentre \u00e8 concessa ad altre specie, come gli uccelli (\"Elogio degli uccelli\"), simbolo del movimento continuo e armonico, rapido ed elegante. L'assenza della felicit\u00e0 nel mondo \u00e8 la prova della sua imperfezione e la miserabile condizione umana verificata da Prometeo una verit\u00e0 inoppugnabile, simbolicamente costata una scommessa.\nImpossibilitato a raggiungere una perfezione naturale, l'uomo pu\u00f2 conseguire uno stato di eccellenza attraverso l'intelletto e la ragione: il \"genio\". \u00c8 la tematica del \"Parini\" chiamato a rinnegare la gloria a causa della sproporzione esistente tra il progresso del sapere e la condizione infelice del genio. Situazione toccata anche nel \"Dialogo della Natura e di un'Anima\" dove la gloria \u00e8 associata ad una condizione umana miserevole in cui grandezza e infelicit\u00e0 sono due aspetti inseparabili e i grandi ingegni mal si relazionano col resto del mondo (vedi anche l'\"Ottonieri\"). L'Anima pertanto chieder\u00e0 d'essere \"alluogata\" nell'essere umano pi\u00f9 imperfetto e stupido.\nAltro tema che ricorre attraverso pi\u00f9 operette \u00e8 il suicidio indicata nella \"Storia del genere umano\" come \"morte preposta o preponibile alla vita\". \u00c8 un desiderio proprio dell'essere umano, estraneo a tutti gli altri esseri viventi. Nel \"Fisico e Metafisico\", Leopardi spiega come \"non la vita ma la felicit\u00e0 \u00e8 amata dall'uomo\".\nL'analisi tra antichi e moderni \u00e8 esplorata nel \"Timandro\", nel \"Tristano\", nel \"Dialogo d'Ercole e Atlante\", e \"Moda e Morte\". La vitalit\u00e0 antica si oppone all'inerzia moderna: Ercole e Atlante giocano a palla con la terra, leggera e senza vita; la Moda ha fatto sparire gli esercizi e le fatiche che fanno bene al corpo e spento nell'uomo il desiderio di gloria e d'immortalit\u00e0, proprio degli antichi; nel \"Parini\" si svolge l'argomentazione della superiorit\u00e0 dell'azione sul pensare e lo scrivere.\nLa teoria del piacere derivante dall'idea di \"vastit\u00e0\" e \"indefinito\" \u00e8 l'argomento pi\u00f9 famoso e conosciuto dell'autore, ampiamente esplorato nelle altre opere maggiori, Zibaldone e Canti. Ad essa si ricollegano diversi temi minori: la noia, che deriva dall'\"assuefazione\" e da una vita priva di grandi azioni (\"Tasso\", \"Porfirio\"); il \"rischio\" e la \"distrazione\", che allontanano l'uomo dal tedio e per pochi attimi catturano l'essenza della vita, tanto pi\u00f9 la si mette in gioco (\"Colombo\", \"Elogio degli uccelli\", \"Storia del genere umano\"); i grandi sentimenti, gli unici in grado di \"mover il core a grandi azioni\"; e infine lo \"stupore\", vissuto nel sogno, attraverso la meraviglia degli antichi, nei fanciulli, nei non civilizzati e nei solitari.\nPer Leopardi la vita \u00e8 dolore, mentre la morte \u00e8 cessazione del dolore. \u00c8 un tema molto ricorrente, quasi il pilastro del suo pensiero. Il poeta propone vari modi per combattere il dolore. Lo stesso sonno (\"Dialogo Malambruno e Farfarello\") aiuta quando rende la realt\u00e0 vaga e incerta, mai ben definita (secondo la teoria del piacere), oppure attraverso l'assunzione di sostanze narcotiche come gli alcolici (\"Tasso\"). La morte non \u00e8 \"molto dissimile dal diletto che \u00e8 cagionato agli uomini dal languore del sonno, nel tempo che si vengono addormentando\" (Ruysch).\nLa noia pu\u00f2 essere combattuta con \"il sonno\" (effetto narcotizzante: \"l'oppio\") ma \u00e8 il \"dolore\", il rimedio (\"Tasso\"). \u00c8 il sentimento pi\u00f9 potente di tutti, \"perch\u00e9 l'uomo mentre patisce, non si annoia per niuna maniera\". Per Leopardi \u00e8 impossibile la felicit\u00e0, mentre il patimento \u00e8 necessario alla vita.\nLingua e stile.\nLa scelta della lingua va inquadrata all'interno di un ambizioso progetto letterario:\nLo stile delle \"Operette\" \u00e8 incisivo, ironico e serrato, caratterizzato da un linguaggio chiaro e puntuale, con l'effetto di trattare con estrema lucidit\u00e0 le tematiche fondamentali.\nLeopardi rifiuta le due soluzioni moderne: \"puristica\" da un lato, \"francesizzante\" dall'altro. Scartato anche il modello \"ipotattico\", latineggiante, caro all'amico Giordani. La scelta \u00e8 per il recupero nell'italiano, a tutti i suoi livelli (popolare incluso), di tutto quello che c'era di analogo al greco attico.\nLa ricchissima variet\u00e0 della lingua italiana, avrebbe permesso di recuperare un linguaggio antico ma funzionale, col quale l'autore avrebbe ottenuto principalmente una semplificazione sintattica: meno ricorso all'ipotassi, alle figure retoriche e all'inversione dell'ordine delle parole.\nImportanti sono i procedimenti che individuano l'intensificazione emozionale: moltiplicazione verbale e accumulo di proposizioni; uso di elativi e di voci perplesse e indefinite.\nMolte Operette hanno la struttura del dialogo, sulla base dello stile della trattazione filosofica dell'antica Grecia o del settecento illuminista; le narrative mostrano l'impronta di Cicerone, Machiavelli, Cervantes, Foscolo, Goethe, Sterne e l'Alfieri.\nIl paradosso.\nLa tecnica usata dall'autore viaggia come anche altre soluzioni su due piani: uno strutturale: lo scrivere un libro di filosofia morale per vivere meglio, consapevole dell'impossibilit\u00e0 di arrecare qualche bene; l'altro microstrutturale: mettere insieme all'interno dei dialoghi sentenze antiche e motti moderni.\nLo strumento del paradosso \u00e8 parte necessaria del pensiero filosofico e insieme con l'ironia non pu\u00f2 essere scisso dal discorso leopardiano. Nelle \"Operette\" predomina un intento ludico studiato per far sorridere il lettore. La presenza di una volont\u00e0 di \"distruggere\" i costumi del tempo, implica un continuo ricorso \"all'azione ironica\", strumento necessario per costruire una fitta trama di relazioni che hanno come scopo ultimo il rifiuto dell'oggetto deriso e, allo stesso tempo, la proposta di un differente modello di vita: ci\u00f2 permette all'autore di giocare e scherzare con i comportamenti umani contemporanei e allo stesso tempo mantenere la finalit\u00e0 \"morale\" dell'opera.\nIl riso ha poi una funzione medicamentosa, che allevia i dolori dell'essere umano causati dalla nuda verit\u00e0. Secondo Leopardi \u00e8 uno dei pochi mezzi con cui l'uomo pu\u00f2 accrescere la propria vitalit\u00e0 (Elogio degli uccelli).\nProsopopea.\nIl continuo ricorso di Leopardi ad esseri immaginari, (gnomi, folletti, mummie), storici (Torquato Tasso, Cristoforo Colombo, Giuseppe Parini,), mitologici (Ercole, Atlante, Giove), filosofici (Plotino, Porfirio, Amelio), letterari (Malambruno, Farfarello), comuni (passeggeri, islandesi, venditori ambulanti), inanimati (la Terra, la Luna), simbolici (la Natura, l'Anima, la Morte, la Moda) sono una satira dell'antropocentrismo, la derisione del progresso moderno e di una societ\u00e0 in cui prevale un odio distruttore. Tutti i protagonisti possiedono una forte rappresentativit\u00e0 simbolica, ottenuta attraverso la tecnica dello straniamento e della prosopopea che rende animati elementi che non lo sono.\nLeopardi non ha mai voluto comparire nel testo. Nega la sua realt\u00e0 di personaggio ideologico.\nNessun protagonista \u00e8 Giacomo, tutti sono complici, portavoce del suo pensiero e degli affetti pi\u00f9 riposti: il ricorso alla citazione continua, all'argomentazione discorsiva da un lato, le preoccupazioni didascaliche, il paradosso e l'ironia dall'altro, provocano nel lettore un senso di straniamento e sorpresa; una condizione, fortemente cercata dall'autore, che la personificazione, a qualsiasi livello, finirebbe per annullare.\n\"Appendice\" delle Operette morali.\nL\"'Appendice\" delle Operette morali \u00e8 stata messa insieme per la prima volta in un'edizione critica da Francesco Moroncini, raccogliendo testi di provenienza diversa, ma riconducibili al disegno programmatico dell'autore, in particolar modo il nucleo primordiale dell'opera, costituito da quei testi che Leopardi aveva definito, in una lettera al Giordani, \"Prosette satiriche\".\nLe \"Note\" delle Operette.\nLe \"Note\" delle \"Operette morali\", in totale sessantadue, sono state scritte da Leopardi tra l'ottobre e il dicembre del 1824.\nNelle varie edizioni hanno subito poche modifiche: si ricordano alcune integrazioni di mano del Ranieri, espunte nell'edizione critica dal Moroncini.\nNel complesso si tratta di informazioni puntuali circa alcuni argomenti trattati o curiosit\u00e0 di ordine storico, filosofico, filologico, ma anche cronaca dell'epoca. Sar\u00e0 lo stesso poeta a spiegarne il senso e la collocazione:"}
{"id": "1186710", "revid": "58166", "url": "https://it.wikipedia.org/wiki?curid=1186710", "title": "Run-D.M.C.", "text": ""}
{"id": "1186712", "revid": "1810027", "url": "https://it.wikipedia.org/wiki?curid=1186712", "title": "Chiesa della Compagnia della Disciplina della Santa Croce", "text": "La chiesa della Compagnia della Disciplina della Santa Croce \u00e8 una delle chiese monumentali di Napoli; \u00e8 ubicata del centro storico della citt\u00e0.\nStoria.\nLa struttura religiosa \u00e8 sede di una delle pi\u00f9 antiche e prestigiose istituzioni religiose nobiliari del capoluogo campano, l'Augustissima Compagnia della Disciplina della Santa Croce, fondata nel 1290. Essa ha sempre rappresentato uno snodo cruciale della storia del Regno di Napoli e dello Stato Pontificio.\nNel 1384 la chiesa della Compagnia sub\u00ec un rifacimento voluto dal cardinale Rinaldo Brancaccio. Dopo un secolo, nel 1485, la chiesa venne chiusa al culto per ordine del re Ferrante I di Napoli, poich\u00e9 molti nobili appartenenti alla Compagnia avevano preso parte alla Congiura dei Baroni. La Compagnia fu comunque ripristinata nel 1551 e l'edificio venne riaperto al culto.\nNella seconda met\u00e0 del XVII secolo furono attivi, nei restauri barocchi, gli architetti Dionisio Lazzari e Arcangelo Guglielmelli; tuttavia l'opera venne rimaneggiata completamente nel XVIII secolo e ulteriori rifacimenti si protrassero fino al 1930, quando vennero rifatti il pavimento e il soffitto dell'oratorio.\nIn anni recenti la Compagnia ha provveduto a restaurare gli affreschi del giardino e l'oratorio. Il prezioso retablo quattrocentesco attribuito a Pietro Befulco nel 2021 \u00e8 stato ricollocato dietro l'altare maggiore dopo un restauro che gli ha restituito l'antica bellezza. Attualmente la chiesa \u00e8 chiusa al pubblico, ma dovrebbe essere totalmente restaurata negli anni a venire.\nDescrizione.\nL'edificio.\nLa facciata settecentesca presenta una semplice partizione ed \u00e8 caratterizzata da lesene giganti di ordine ionico. Il portale centrale, in piperno, \u00e8 caratterizzato da un timpano circolare con stemma, sormontato da un finestrone in stucco. Il prospetto \u00e8 coronato mediante un timpano triangolare, ornato per mezzo di acroteri a forma di coppe e aperto, al centro, da un oculo ovale.\nL'interno \u00e8 caratterizzato dal bel pavimento maiolicato della prima met\u00e0 del XVIII secolo, realizzato dal riggolaio Giuseppe Massa; al centro vi \u00e8 una lastra sepolcrale risalente al 1367 di Bartolomeo del Sasso. La gran parte dei dipinti che ornava l'aula ecclesiale \u00e8 scampata ai furti ed \u00e8 attualmente custodita in altre sedi.\nLa macchina d'altare fu realizzata da scultori della bottega di Lorenzo Vaccaro; al centro era collocato un rarissimo retablo quattrocentesco, raffigurante \"La Deposizione di Cristo\" (attualmente esposto nel Museo Nazionale di San Martino).\nNell'oratorio spiccano gli stalli lignei del 1603, eseguiti da Nunzio Maresca; mentre lungo le pareti sono collocate diverse tele di Jacopo Cestaro e Girolamo Cenatiempo (ritornate nel loro sito originario dopo esser state occultate per decenni nei depositi della Sovrintendenza).\nIl giardino.\nIl complesso \u00e8 composto da un chiostro, il quale, in origine, era abbellito da un giardino coltivato ad agrumeto, fattore alquanto frequente nei chiostri napoletani. Vi si trovavano affreschi di storie della vita di Ges\u00f9 risalenti al XVIII secolo, mentre, oggi, \u00e8 sopravvissuta soltanto una scena in cui sono raffigurati Cristo e la samaritana."}
{"id": "1186713", "revid": "287204", "url": "https://it.wikipedia.org/wiki?curid=1186713", "title": "San Vincenzo al Volturno", "text": ""}
{"id": "1186717", "revid": "1543377", "url": "https://it.wikipedia.org/wiki?curid=1186717", "title": "C\u00facuta", "text": "C\u00facuta (nome completo \"San Jos\u00e9 de C\u00facuta\") \u00e8 una citt\u00e0 della Colombia di 742.689 abitanti, capoluogo del dipartimento di Norte de Santander, nella parte nord-orientale del paese. \nSorge nella Cordillera Oriental delle Ande. Data la vicinanza con il confine tra Colombia e Venezuela, \u00e8 un importante centro commerciale. Il comune \u00e8 situato all'interno del Area metropolitana di C\u00facuta.\nL'altitudine \u00e8 di 313\u00a0m sopra il livello del mare, la temperatura media \u00e8 di 28\u00a0\u00b0C e la media annua delle precipitazioni \u00e8 pari a 1.041\u00a0mm."}
{"id": "1186720", "revid": "15756", "url": "https://it.wikipedia.org/wiki?curid=1186720", "title": "Franco Micalizzi", "text": "Biografia.\nDopo aver iniziato a suonare il pianoforte in un complesso a livello dilettantesco, viene scoperto da Robby Poitevin, che lo chiama per entrare come tastierista nel suo complesso, i Robby's; dopo qualche anno decide di abbandonare il gruppo per dedicarsi alla composizione di colonne sonore per il cinema.\nNel 1970 riceve l'incarico di comporre la sua prima colonna sonora per il cinema. Si tratta di un western all'italiana in versione comica, \"Lo chiamavano Trinit\u00e0\", con due attori allora pressoch\u00e9 sconosciuti, Bud Spencer e Terence Hill. Il film riscuote un successo strepitoso sia in Italia che all'estero, decretando l'ingresso di Micalizzi nel novero dei pi\u00f9 importanti compositori italiani di colonne sonore.\nA questo film ne seguono molti altri: nel 1974, compone la musica del film \"L'ultima neve di primavera\", il cui tema conduttore balza ai primi posti della Hit Parade discografica sia in Italia che all'estero, confermandolo compositore di successo. \u00c8 autore delle musiche di molti dei pi\u00f9 importanti poliziotteschi quali \"La banda del gobbo\", \"Italia a mano armata\", \"Napoli violenta\" e \"Roma a mano armata\". In totale ne ha composte pi\u00f9 di ottanta, collaborando spesso coi registi Umberto Lenzi e Marino Girolami.\nCollabora nello stesso periodo con Luciano Salce, componendo le musiche del film \"Alla mia cara mamma nel giorno del suo compleanno\" del 1974. Nel 1975 e poi ancora nel 1978 Micalizzi si reca negli Stati Uniti dove compone e registra le colonne sonore di \"Chi sei?\" e \"Stridulum\".\nPartecipa nel 1978-79, come direttore musicale, alle prime tredici puntate della terza edizione di \"Domenica in\" condotta da Corrado. Torner\u00e0 a collaborare con la trasmissione nel 1986, durante la conduzione di Elisabetta Gardini.\nNei primi anni ottanta fonda l'orchestra The Micalizzi Family, dove trova posto anche suo figlio Cristiano. Collabora poi con Bud Spencer e Terence Hill per alcuni poliziotteschi in chiave comica, tra cui \"Nati con la camicia\", \"Non c'\u00e8 due senza quattro\", e \"Delitto a Porta Romana\" con Thomas Milian e Bombolo. Un altro grande successo \u00e8 una versione della sigla di \"Lupin III\" interpretata da Irene Vioni con l'Orchestra Castellina-Pasi nel 1982.\nLa sua attivit\u00e0 comprende anche diverse collaborazioni con la Rai per le musiche di alcune importanti fiction quali \"Albert e l'uomo nero\"; le cento puntate della serie televisiva \"Passioni\" su Rai 1; il film televisivo in due puntate \"Un figlio a met\u00e0\" su Rai 2.\nNel 2005 Micalizzi forma un'orchestra di 18 elementi, la Big Bubbling Band, con la quale intraprende una serie di concerti dove esegue le sue numerose colonne sonore e in particolare i temi dei polizieschi all'italiana degli anni settanta e ottanta, molto richiesti da un pubblico di appassionati.\nNel 2006 Micalizzi d\u00e0 vita al progetto Gli Originali, in collaborazione con numerosi artisti della scena hip-hop italiana, fra i quali Deda MD, i Colle der Fomento, The NextOne, Kaos, Funky Turi a.k.a. Calabro Nove, Speaker Dee Mo e altri ancora. Nel 2012 dirige l'orchestra dello spettacolo televisivo \"Panariello non esiste\". Nello stesso anno torna con un disco di inediti \"Veleno\". A novembre 2013 esce il nuovo disco \"Miele\", e contemporaneamente la sua autobiografia \"C'est la vie d'artiste\".\nA ottobre 2014 esce il suo lavoro pi\u00f9 recente, \"Ondanuova 1\", all'interno del quale Micalizzi ospita solisti italiani e internazionali quali il tastierista Jeff Lorber, il sassofonista Eric Marienthal, il bassista Jimmy Haslip, il trombettista Fabrizio Bosso, il batterista Cristiano Micalizzi, suo figlio, che \u00e8 anche produttore dell'album."}
{"id": "1186722", "revid": "287204", "url": "https://it.wikipedia.org/wiki?curid=1186722", "title": "Cucuta", "text": ""}
{"id": "1186731", "revid": "767487", "url": "https://it.wikipedia.org/wiki?curid=1186731", "title": "The Hits (MC Hammer)", "text": "The Hits \u00e8 una raccolta di MC Hammer, pubblicata nel 2000."}
{"id": "1186732", "revid": "767487", "url": "https://it.wikipedia.org/wiki?curid=1186732", "title": "Pituriaspida", "text": "I pituriaspidi (Pituriaspida) sono un piccolo gruppo di vertebrati fossili, vissuti esclusivamente tra il Devoniano inferiore e il Devoniano medio (circa 390 milioni di anni fa), i cui resti sono stati rinvenuti in ci\u00f2 che \u00e8 oggi l'Australia.\nDescrizione.\nQuesti pesci senza mascelle assomigliavano in apparenza agli osteostraci, anche se erano sprovvisti della caratteristica struttura che negli osteostraci era posta al di sopra degli occhi. Lo scudo cefalico era molto allungato e nella forma pi\u00f9 conosciuta (\"Pituriaspis\") terminava in un vero e proprio rostro come quello di un pesce spada. Due processi laterali a forma di corna fornivano l'inserzione per due pinne pari. La stranezza del \"casco osseo\", per\u00f2, era data dal fatto che posteriormente si allungava fino a ricoprire in pratica tutto il corpo. Una caratteristica unica di questo piccolo gruppo, inoltre, era la presenza di una sorta di apertura al di sotto delle orbite, dalla funzione ancora sconosciuta, forse ospitante un organo di senso. La bocca, le branchie e l'apertura nasale erano probabilmente situate nella parte inferiore dello scudo cefalico.\nIl fossile.\nIl nome Pituriaspida significa \"scudo Pituri\", dal nome di una droga allucinogena usata dagli sciamani aborigeni per produrre visioni. Lo scopritore dei pituriaspidi, quando rinvenne il primo fossile dall'apparenza cos\u00ec bizzarra, pens\u00f2 di essere sotto l'effetto di una sostanza allucinogena. Da qui lo strano nome di questi animali, spesso mal tradotto come \"scudo allucinogeno\"."}
{"id": "1186739", "revid": "1318658", "url": "https://it.wikipedia.org/wiki?curid=1186739", "title": "Complesso monumentale di Santa Sofia", "text": "Il complesso monumentale di Santa Sofia si trova a Benevento, nella piazza omonima, inizialmente intitolata a Carlo Maurizio Talleyrand, affacciata su Corso Garibaldi. Comprende la chiesa, una delle pi\u00f9 importanti della Langobardia Minor giunte fino ai giorni nostri, il campanile antistante la piazza, l'ex monastero con un bel chiostro, la fontana al centro dell'area.\nStoria.\nIl complesso di Santa Sofia si svilupp\u00f2 intorno alla chiesa, fondata dal duca longobardo Arechi II intorno al 760. Dopo la sconfitta di Desiderio ad opera di Carlo Magno (774) divenne tempio nazionale dei Longobardi, che nel Ducato di Benevento avevano trovato rifugio.\nProprio nel 774 la chiesa fu dedicata a Santa Sofia, con una donazione; Arechi vi annesse anche un monastero femminile benedettino che divenne, attorno al XII secolo, una delle pi\u00f9 importanti dell'Italia meridionale. Attorno a questo periodo, ad opera dell'abate Giovanni IV il Grammatico, capo del monastero dal 1119, sub\u00ec le prime modifiche: furono infatti aggiunti un campanile romanico sulla sinistra della facciata e un protiro a quattro colonne davanti alla porta d'ingresso, con un bassorilievo ora posizionato nella lunetta sovrastante l'ingresso.\nNel 1595 i benedettini abbandonarono il monastero. Gravi danni sub\u00ec poi la chiesa durante il terremoto del 5 giugno 1688, che provoc\u00f2 il crollo delle aggiunte medievali e della cupola primitiva, e poi ancora a causa del sisma del 14 marzo 1702. Gi\u00e0 in quest'occasione il cardinale Orsini, futuro papa Benedetto XIII, volle che la chiesa fosse ricostruita secondo il gusto barocco: nei lavori di restauro, affidati dal 1705 all'ingegnere Carlo Buratti, la pianta fu trasformata da stellare a circolare, furono costruite due cappelle laterali, fu cambiato l'aspetto dell'abside, della gacciata, dei pilastri. Furono inoltre distrutti quasi del tutto gli affreschi di artisti legati alla Scuola di miniatura beneventana (fine VIII - inizio IX secolo) che ricoprivano la chiesa, dei quali restano solo alcuni frammenti con \"Storie di Cristo e della Vergine\".\nDopo l\u2019Unit\u00e0 d\u2019Italia , a seguito del Regio Decreto 7 luglio 1866 n\u00ba 3036 e del successivo Decreto attuativo 21 luglio 1866 n\u00ba 3070, con cui si stabiliva la soppressione delle case di ordini, corporazioni e congregazioni religiose, fu avviato l\u2019iter per l\u2019incameramento dei beni del Convento allora occupato dai cosiddetti \u201cIgnorantelli\u201d, cio\u00e8 i Fratelli delle Scuole Cristiane.\nLa presa di possesso fu materialmente eseguita il 20 novembre, con la compilazione del \u201cVerbale di presa di possesso e formazione d\u2019inventario\u201d.\nIl 13 giugno 1872 il notaio Vincenzo Compatangelo rogava il Verbale di cessione, da parte dell\u2019Amministrazione del Fondo per il Culto a favore del Municipio di Benevento, dell\u2019intero fabbricato del Convento delle Scuole Cristiane erette in Benevento.\nIl 4 maggio 1919, con rogito notarile redatto dal Notaio Domenico Mele, venne stipulato un Atto di donazione da parte del Comune di Benevento a favore dell\u2019Orfanotrofio Vittorio Emanuele III (estremi della registrazione: N\"\u00b0 1206, Mod. I\u00b0, Vol. 178, registrato a Benevento l\u00ec 23 maggio 1919\").\nAll\u2019art. 1 di tale atto \u00e8 riportato che il Comune di Benevento \u201c\"trasferisce tutti i descritti e confinanti beni meno il Campanile, il quale resta di propriet\u00e0 del Comune, in piena propriet\u00e0 dell\u2019Ente Orfanotrofio Maschile Vittorio Emanuele III\u00b0 in Benevento\"\u201d.\nInfine, con atto notarile datato 17 aprile 1939 rogato dal Notaio Errico Marinaro, l\u2019Orfanotrofio cedette l\u2019ex convento all\u2019Amministrazione Provinciale.\nIn verit\u00e0 i documenti sopra richiamati lasciano spazio a letture e interpretazioni diverse circa la reale consistenza dei beni oggetto dei vari passaggi di propriet\u00e0. Attualmente gli ambienti conventuali sono di propriet\u00e0 dell\u2019Amministrazione Provinciale di Benevento e sede centrale del Museo del Sannio, la Chiesa risulta di propriet\u00e0 del FEC (Fondo Edifici di Culto) nonch\u00e9 sede dell\u2019omonima parrocchia (che nella seconda met\u00e0 del secolo scorso ha acquisito il titolo dell\u2019antica parrocchia del Santissimo Salvatore), mentre il campanile \u00e8 di fatto acquisito al patrimonio del Comune di Benevento.\nUn discusso intervento di restauro nel 1951 ripristin\u00f2 scrupolosamente, sulla base dei documenti disponibili, le absidi e l'originale pianta della chiesa longobarda ed elimin\u00f2 le cappelle settecentesche; tuttavia lasci\u00f2 quasi immutata la facciata barocca.\nLa chiesa.\nLa chiesa di Santa Sofia presenta una pianta centrale molto originale: al centro sei colonne sono disposte ai vertici di un esagono e collegate da archi che sorreggono la cupola. L'esagono interno \u00e8 poi circondato da un anello decagonale con otto pilastri e due colonne ai fianchi dell'entrata. Non meno originale \u00e8 la forma delle pareti. La zona delle tre absidi \u00e8 circolare, ma nella porzione centrale ed anteriore le mura disegnano parte di una stella, interrotta dal portone, con quattro nicchie ricavate negli spigoli. La facciata presenta, dal restauro settecentesco, degli spioventi ricurvi.\nDegli affreschi originari, dai colori vivaci, che una volta ricoprivano tutto l'interno della chiesa, sono rimasti alcuni frammenti nelle due absidi laterali: l\"Annuncio a Zaccaria\", \"Zaccaria muto\", l\"Annunciazione\" e la \"Visitazione alla Vergine\".\nIl monastero.\nIl monastero annesso alla chiesa oggi esistente \u00e8 stato costruito tra il 1142 e il 1176 dall'abate Giovanni IV, in parte con frammenti di quello precedente dell'VIII secolo, distrutto dal terremoto del 986.\nLa sua parte pi\u00f9 notevole \u00e8 il \"chiostro\", dalla struttura romanico-campana arricchita dal gusto arabo. \u00c8 a pianta quadrangolare, composto da quindici quadrifore ed una trifora, che, nell'angolo a sud, ripiegando con la quadrifora dell'altro lato per dare spazio alla chiesa, forma un angolo sporgente di bell'effetto, esistente forse gi\u00e0 nel primo chiostro costruito intorno all'VIII secolo. Al centro del giardino, un capitello incavato funge da pozzo.\nLe aperture del chiostro sono adornate da 47 colonne di granito, calcare ed alabastro, ciascuna con la sua caratteristica, che su ciascuno dei lati si inseguono in una prospettiva composita. Poggiate su basi alte 50\u00a0cm, dimostrano il gusto creativo teso all'originalit\u00e0 dell'opera, tipico del tempo, come i capitelli e i pulvini elaboratissimi, sfaccettati con le figurazioni pi\u00f9 impensate: fogliame, allegorie, profili di figure umane e di animale, colte in momenti di vitalit\u00e0 e di forza. A partire dall'entrata dell'abbazia situata a sinistra della chiesa e procedendo in senso antiorario, si riconoscono tre sequenze, ad opera di tre monaci detti il \"Maestro dei Mesi\", che realizz\u00f2 una serie dei lavori agresti dell'anno (di cui sono riconoscibili sono quelli da giugno a dicembre), il \"Maestro dei Draghi\" e il \"Maestro della cavalcata di Elefanti\".\nGli archi delle aperture sono a sesto ribassato, di gusto moresco. Essi sostengono la terrazza al piano superiore, con la suggestiva passeggiata su cui si aprono le stanze dell'ex monastero, che hanno subito svariati restauri e ammodernamenti.\nSotto Arechi II e la moglie Adelperga, che protesse gli studi di Paolo Diacono, nel monastero fiorirono le dispute dottrinali e le ricerche umanistiche, che continuarono nei secoli seguenti, al punto che, intorno al Mille, esso fu centro di attivit\u00e0 tale da annoverare ben 32 dottori delle arti liberali.\nLo \"Scriptorium\" di Santa Sofia elabor\u00f2 anche la famosa \"lettera beneventana\" (scrittura beneventana) derivata dai caratteri longobardi ed usata poi in codici e documenti, fino a tutto il XIII secolo, in tutte le regioni del Mezzogiorno, escluse Lucania e Calabria, fino alla Dalmazia ed alle isole Tremiti.\nL'ex monastero \u00e8 ora sede Museo del Sannio (insieme alla Rocca dei Rettori); possiede una raccolta di reperti archeologici (tra cui molti resti dell'antico tempio di Iside, come uno dei due obelischi), armi, stampe, monete ed una pinacoteca con quadri dal Cinquecento al Settecento.\nIl campanile.\nIl primo campanile fu costruito da un tale Gregorio II, abate di Santa Sofia tra il 1038 ed il 1056, sotto il principato di Pandolfo III, come si legge da un'epigrafe scritta in caratteri longobardi, in una lapide incastrata nella parete occidentale di quello attuale, e proteggeva il sepolcro di Arechi II.\nSi riportano la trascrizione e la traduzione di questa antica epigrafe.\nTRASCRIZIONE:\nChristi fultus spiramine\nGregorius Piramidem\nHanc Iunior laudabilem\nnovo struxit Fundamine\nPrincipante cum filio\nPandulpho Illustrissimo\nTurritum hoc aedificium\nIncoepit Abbas Inclitus.\nTRADUZIONE: Sorretto dallo spirito di Cristo, Gregorio il giovane elev\u00f2 su una nuova fondazione questa pregevole piramide, essendo principe l\u2019illustrissimo Pandolfo con suo figlio, allora l\u2019inclito abate intraprese questo turrito edificio).\nIl primo campanile croll\u00f2 con il terremoto del 5 giugno 1688, rovinando sull'atrio monumentale costruito nel Millecento.\nIl nuovo campanile fu ricostruito nel 1703, in una posizione diversa da quella originale, nell'ambito delle mura che allora recingevano il convento e il giardino.\nAll\u2019interno del campanile \u00e8 conservata la lapide del 1703, riportante l\u2019epigrafe incisa in occasione della ricostruzione del 1703 a cura del Cardinale Orsini. La lapide, precedentemente posta sulla parete esterna esposta a mezzogiorno, \u00e8 larga 78\u00a0cm e alta 66\u00a0cm.\nSi riportano la trascrizione e la traduzione dell\u2019epigrafe.\nTRASCRIZIONE:\nCAMPANARIAM TURRIM ALIO IN LOCO\nA GREGORIO ABBATE BENEDECTINO UT\nSUPERSTES LAPIS EDOCET EXCITATAM\nTERRAEMOTUS VI DIE V IUNIJ MDCLXXXVIII\nFUNDITUS DELETAM HIC RESTITUENS PENE\nABSOLVERAT TANDEM ALTERO TELLURIS\nCONCUSSU, DIE XIV MARTIJ MDCCII QUASSA\nTAM SOLO FERE AEQUARE COACTUS AD CUL\nMEN USQUE PERDUXIT\u00a0\u2013 FR. VINCENTIUS MA\nRIA ORD. PRAED. CARD. URSINUS ARCHIEPI\nSCOPUS BENEVENTANUS CONGREGATIONIS\nCANONICORUM REGULARIUM S. SALVATO\nRIS PROTECTOR AC S. SOPHIAE PERPETUUS\nCOMMENDATARIUS ANNO MDCCIII\nTRADUZIONE:\nFRATE VINCENZO MARIA\nDELL\u2019ORDINE DEI PREDICATORI CARDINALE ORSINI,\nARCIVESCOVO DI BENEVENTO, PROTETTORE DEI CANONICI REGOLARI\nDELLA CONGREGAZIONE DEL SANTISSIMO SALVATORE\nE PERPETUO COMMENDATARIO DI SANTA SOFIA NELL\u2019ANNO 1703,\nMENTRE RICOSTRUIVA QUI LA TORRE CAMPANARIA,\nCOSTRUITA IN ALTRO LUOGO DALL\u2019ABATE BENEDETTINO GREGORIO\nCOME INFORMA L\u2019EPIGRAFE SUPERSTITE,\nDISTRUTTA DALLE FONDAMENTA DALLA VIOLENZA DEL TERREMOTO\nIL GIORNO 5 GIUGNO 1688,\nAVEVA QUASI CONCLUSO CHE FU COSTRETTO A SPIANARLA,\nRASA QUASI AL SUOLO DA UN\u2019ALTRA SCOSSA DI TERREMOTO\nIL GIORNO 14 MARZO 1702,\nLA INNALZO\u2019 FINO ALLA CIMA\nNel 1915 rischi\u00f2 di essere abbattuto dall'amministrazione comunale, che lo riteneva un ingombro inutile, e non affatto un'opera d'arte da conservarsi; ma \"Corrado Ricci\" si adoper\u00f2 presso il ministero competente affinch\u00e9 non venisse compiuta tale opera di distruzione.\nSulle pareti del campanile si possono ammirare gli stemmi delle dominazioni succedutesi in Benevento, posti in tempi recenti, come le tavole marmoree delle facciate sud ed est, rievocanti l'estensione del Sannio antico e del Ducato di Benevento.\nLa fontana.\nCreato nel 1806 principe di Benevento, il Talleyrand si propose di restaurare i pi\u00f9 importanti monumenti cittadini. Su proposta del governatore Louis de Beer, una volta sgomberata l'area antistante la chiesa di Santa Sofia, egli vi fece costruire la \"fontana\" oggi esistente.\nProgettata dall'architetto \"Nicola Colle De Vita\", \u00e8 costituita da una vasca circolare al cui centro si erge un obelisco, sulla schiena di quattro leoni dalla cui bocca sgorga l'acqua. L'obelisco era sormontato da un globo con sopra l'aquila imperiale, emblema della Francia napoleonica, in bronzo. Alla facciata meridionale dell'obelisco si leggeva l'iscrizione: \"Carolo Maurizio / Optimo Principi / Pro publico curato bono Cives Beneventani / D. /A. MDCCCIX.\" La realizzazione dell'opera cost\u00f2 2.000 ducati. La piazza, dedicata al Talleyrand (il suo nome era \"piazza Carlo Maurizio\"), fu donata dal principe al Comune con atto pubblico, il 21 aprile 1810.\nDopo il 1815, con l'avvento della Restaurazione, l'epigrafe fu poi raschiata via, anche se qualche traccia si scorgeva sotto la scritta \"Fontana Chiaromonte - Pio VII\" con cui la fontana fu dedicata al Papa (la parola \"fontana\", invece che col \"t\", era stata incisa incisa col \"d\"; fu corretta in seguito). All'aquila imperiale venne sostituito il triregno dei papi con le \"somme chiavi\" e, successivamente, questo fu sostituito con lo stemma d'Italia.\nTra gli ultimi lavori di risistemazione della piazza si sono lasciati sui lati della fontana due obl\u00f2 in vetro da cui \u00e8 possibile vedere le rovine sottostanti. Tuttavia nel giugno 2014 sono iniziati dei lavori di rimozione degli obl\u00f2 in quanto usurati e di conseguenza pericolosi per i passanti.\nAlla piazza, a partire dalla sua realizzazione nel 1809, sono stati assegnati diversi toponimi:\n1) Piazza Carlo Maurizio (in onore di Charles-Maurice de Talleyrand-P\u00e9rigord, Principe di Benevento), dal 1806 al 1814;\n2) Piazza Pia (in onore di Pio VII, Papa all\u2019epoca della Restaurazione) dal 1814, presumibilmente fino al 1822;\n3) Largo di Santa Sofia, dal 1823 fino all'Unit\u00e0 d'Italia;\n4) Piazza Principe Umberto, dopo l'Unit\u00e0 d'Italia, verosimilmente fino al 1920;\n5) Piazza Santa Sofia, dopo il 1920 fino al dopoguerra; nei primi anni del 1900 tale piazza veniva chiamata dal popolo anche Largo San Giovenale;\n6) Piazza Giacomo Matteotti, dal dopoguerra fino al 1990;\n7) Piazza Santa Sofia, dal 1990 (variazione toponomastica approvata dal Consiglio Comunale con Delibera n\u00ba 328 del 15 marzo 1990)."}
{"id": "1186741", "revid": "77358", "url": "https://it.wikipedia.org/wiki?curid=1186741", "title": "Pound Sterling", "text": ""}
{"id": "1186744", "revid": "827882", "url": "https://it.wikipedia.org/wiki?curid=1186744", "title": "Catupiry", "text": "La marca di formaggio Catupiry \u00e8 stata creata, nel 1911, da M\u00e1rio e Isa\u00edra Silvestrini, una coppia di immigrati italiani residenti a Lambari, nello stato di Minas Gerais, Brasile.\nLa parola pass\u00f2 in seguito a designare formaggio molto cremoso, usato come complemento in varie ricette della cucina brasiliana, ivi compresa la pizza."}
{"id": "1186745", "revid": "287204", "url": "https://it.wikipedia.org/wiki?curid=1186745", "title": "Chiesa di Santa Sofia", "text": ""}
{"id": "1186747", "revid": "303585", "url": "https://it.wikipedia.org/wiki?curid=1186747", "title": "Maritza", "text": ""}
{"id": "1186751", "revid": "125341181", "url": "https://it.wikipedia.org/wiki?curid=1186751", "title": "Opera pia", "text": "Un'opera pia \u00e8 un'istituzione di assistenza e/o beneficenza, che si incarica di \"prestare assistenza ai poveri, tanto in stato di sanit\u00e0 quanto di malattia, di procurarne l'educazione, l'istruzione, l'avviamento a qualche professione, arte o mestiere, o in qualsiasi altro modo il miglioramento morale ed economico\".\nStoria.\nLe opere pie nacquero in Italia nel Medioevo, ed ebbero grande sviluppo nel Cinquecento. Esse erano istituzioni generalmente di natura confessionale, finanziate da lasciti privati o da congregazioni religiose. Esse costituirono fino all'inizio del XX secolo uno dei pilastri dei servizi assistenziali e sociali in Italia.\nNell'Italia unita, con l'emanazione della Legge 3 agosto 1862, n.753, si ebbe una prima normativa unitaria sull'amministrazione di tali enti, allo scopo di rafforzare il controllo statale sul loro operato. La riforma venne completata con il relativo regolamento attuativo contenuto nel Regio Decreto 27 novembre 1862 n. 1007. Tali provvedimenti istituirono presso ogni comune del Regno una Congregazione di carit\u00e0 con lo scopo di amministrare i beni destinati a beneficio dei poveri e delle opere pie, la cui gestione fu affidata ad un consiglio d'amministrazione, eletto dal consiglio comunale o cooptato.\nAlla fine dell'800, nel quadro storico di una espansione del ruolo dello stato nel settore sociale in forte sviluppo in Italia come in Europa, vennero intraprese ulteriori riforme del settore. La legge del 17 luglio 1890 (cd. \u00ablegge Crispi\u00bb) trasform\u00f2 le Opere Pie in Istituti pubblici di assistenza e beneficenza, che passarono sotto il controllo pubblico dei Comuni, attraverso le Congregazioni di Carit\u00e0. La legge proibiva la presenza del clero negli organi di gestione. \nAll'inizio del XX secolo le Opere pie andarono soggette al coordinamento da parte del \u00abConsiglio superiore dell'assistenza e della beneficenza pubblica\u00bb, per volont\u00e0 di Giovanni Giolitti, che ispir\u00f2 la legge del 18 luglio 1904.\nCoi Patti lateranensi del 1929, o meglio nei regolamenti allegati, si ebbe il riconoscimento dell'autonomia dallo Stato per le confraternite che avessero prevalente scopo di culto."}
{"id": "1186754", "revid": "287204", "url": "https://it.wikipedia.org/wiki?curid=1186754", "title": "Acqua demineralizzata", "text": "Lacqua demineralizzata (o deionizzata) \u00e8 un'acqua da cui \u00e8 stata estratta la componente salina. \n\u00c8 impiegata nei ferri da stiro (evita il formarsi delle incrostazioni), nelle batterie, negli acquari e nei casi in cui sia consigliato l'uso di acque prive di durezza. L'acqua demineralizzata non \u00e8 microbiologicamente pura, pu\u00f2 contenere perci\u00f2 batteri e altri microorganismi.\nMetodi di produzione.\nL'acqua deionizzata pu\u00f2 essere prodotta via scambio ionico tramite resine anioniche o cationiche. Tali resine devono essere rigenerate con acido e sostanze caustiche. Per ridurre il costo della rigenerazione per sistemi pi\u00f9 grandi, l'acqua prima di venire trattata con le resine a scambio ionico \u00e8 pretrattata con un'unit\u00e0 di osmosi inversa, che riduce il contenuto salino totale di pi\u00f9 del 90% riducendo cos\u00ec il costo dei rigenerante delle resine poste a valle. La fase successiva attraverso gli scambiatori anionici e cationici consiste nel trattamento con scambiatori ionici a letto misto per ridurre ulteriormente la conducibilit\u00e0 elettrica. L'acqua cos\u00ec deionizzata presenta una conduttivit\u00e0 di 0,055 \u03bcS\u00b7cm\u22121 o una resistivit\u00e0 di 18 M\u03a9\u00b7cm in condizioni STP.\nI laboratori chimici e fisici utilizzano apparecchiature per demineralizzare ulteriormente l'acqua, che viene chiamata \"ultrapura\", ci\u00f2 avviene ad esempio con l'elettrodeionizzazione; il procedimento \u00e8 per\u00f2 costoso, anche in termini di tempo."}
{"id": "1186755", "revid": "84184", "url": "https://it.wikipedia.org/wiki?curid=1186755", "title": "Maurice Blondel", "text": "Pensiero filosofico.\nIl suo saggio filosofico anti-intellettualistico e anti-scientista \"L'azione\" del 1893 fu ben accolto dai movimenti di reazione al trionfante positivismo.\nLegato agli ambienti del modernismo, dopo la condanna del movimento da parte di papa Pio X nel 1907 (enciclica \"Pascendi\"), si chiuse per un lungo periodo nel pi\u00f9 assoluto riserbo, non rinnegando il suo precedente impegno e la propria adesione di fondo a tale corrente teologica e filosofica.\nNel suo pensiero trova ampio spazio il primato della volont\u00e0 che si manifesta nell'azione, sulla ragione.\nCon il 1934, a partire dai temi volontaristici, and\u00f2 elaborando una filosofia cosmica centrata sulla provvidenza e la redenzione.\nFilosofia dell'azione.\n\u00c8 una delle forme dello spiritualismo moderno e i suoi presupposti si basano su un modo peculiare di intendere la pratica della filosofia.\nIl pensatore deve volgere lo sguardo dentro di s\u00e9, elaborare una ricerca interiore e ricercare l'interorit\u00e0 spirituale; perci\u00f2 il campo di indagine \u00e8 costituito dalla coscienza e non certo dalla natura o dall'esteriorit\u00e0.\nPer i filosofi dell'azione la coscienza si esplica, soprattutto, nella volont\u00e0, nell'attivit\u00e0 pratica e creativa nell'ambito della sfera morale, religiosa, sociale, pi\u00f9 che nella pura contemplazione e nella teoresi.\nAlla dialettica reale frutto della ragione, di chiara matrice hegeliana, Blondel contrappone quella della volont\u00e0; l'impulso dello sviluppo non \u00e8 pi\u00f9 la contraddizione, bens\u00ec il contrasto tra la volont\u00e0 e la sua realizzazione; da questo contrasto fioriscono, sia l'insoddisfazione della volont\u00e0 sia la spinta conseguente all'azione.\nLa vera scienza, secondo Blondel, nulla deve alla ricerca esterna, ma deve penetrare nel cuore stesso dell'azione.\nL'azione \u00e8 considerata da Blondel come una \"iniziativa a priori\": il mondo stesso e il corpo dell'uomo non sono altro che manifestazioni o concretizzazioni della sua volont\u00e0. La coscienza della fatica, la pena, il dolore dell'azione, dovuti certamente dalla natura e da fattori materiali, sono causati dalla necessit\u00e0 di una espansione \"sociale\" di una volont\u00e0 non omogenea. \nL'azione forma dapprima l'anima e la personalit\u00e0 dell'uomo, poi spinge l'individuo verso gli altri per raggiungere alcune basi fondamentali quali la famiglia, la patria e l'umanit\u00e0 stessa, che regolano e limitano l'espansione.\nA questo punto l'espansione prosegue nel campo morale, producendo, ancora una volta, un contrasto fra la volont\u00e0 e la realizzazione.\nPer far coincidere l'azione alla volont\u00e0 umana spesso si ricorre alle religioni \"inferiori\", quelle basate sulle supertizioni e sulle magie, ma l'esito di questo utilizzo rimane illusorio.\nLa via della trascendenza, della rinuncia a se stesso \u00e8 l'unica che porta all'adeguamento tra la volont\u00e0 e la sua realizzazione.\nBlondel insiste nel sostenere l'insufficienza dell'ordine naturale e della storia;\necco perch\u00e9 la via della trascendenza consente la comprensione, contemporaneamente, sia della natura dell'essere e sia il proprio senso nell'infinito.\nIl pensiero maturo.\nNell'opera il \"Pensiero\" Blondel identifica l'impulso allo sviluppo nel contrasto fra l'unit\u00e0, definita \"pensiero noetico\", e la molteplicit\u00e0, definita \"pensiero pneumatico\"; ma ancora una volta Blondel delinea l'impossibilit\u00e0 a conciliare questi due aspetti e quindi ritiene indispensabile il ricorso alla sfera trascendentale.\nNell'ultima fase della carriera riscrive la sua opera principale \"L'azione\", ridimensionando l'importanza del valore dell'azione stessa nello sviluppo, mentre, contemporaneamente, descrive un senso provvidenziale del mondo, nei suoi aspetti positivi e negativi."}
{"id": "1186756", "revid": "767487", "url": "https://it.wikipedia.org/wiki?curid=1186756", "title": "Arimaspi", "text": "Gli Arimaspi sono un popolo leggendario citato da autori greci e latini (tra i quali Plinio il Vecchio) abitanti in un territorio posto a nord-est della Grecia.\nAvevano la particolarit\u00e0 di avere un unico occhio e per questo venivano chiamati anche uomini monocoli. Fanno parte dei popoli mitologici ciclopi.\nSecondo Erodoto, che cita un poema sugli Arimaspi di Aristea di Proconneso, il loro territorio si trovava tra quelli degli Iperborei e degli Issedoni, probabilmente nel nord della Scizia e quindi tra i monti del Caucaso ed il Mar Nero.\nSono spesso rappresentati mentre combattono con i grifoni (guardiani delle miniere) per il possesso delle miniere d'oro."}
{"id": "1186757", "revid": "72396", "url": "https://it.wikipedia.org/wiki?curid=1186757", "title": "Family Affair (MC Hammer)", "text": "Family Affair \u00e8 un album di studio di MC Hammer, pubblicato nell'estate del 1998.\nIl disco vendette alla fine poco pi\u00f9 di 500 copie, ed \u00e8 ora un oggetto per collezionisti."}
{"id": "1186758", "revid": "1855488", "url": "https://it.wikipedia.org/wiki?curid=1186758", "title": "Vanessa Ferlito", "text": "Biografia.\nVanessa Ferlito nasce a Brooklyn (New York) il 28 dicembre 1980 da una famiglia di origini italiane: i genitori hanno un negozio di parrucchieri.\nDivenuta famosa per aver interpretato Claudia Salazar nella terza stagione della serie televisiva \"24\" ed un ruolo minore in \"Spider-Man 2\", \u00e8 per lo pi\u00f9 conosciuta per il ruolo del detective Aiden Burn in \"\".\nNel 2007 ha partecipato, nel ruolo di Arlene Butterfly, all'episodio \"A prova di morte\" di \"Grindhouse\", diretto da Quentin Tarantino. Dal 2013 \u00e8 uno protagonisti della serie trasmessa sul canale via cavo USA Network della serie \"Graceland\" dove interpretata il ruolo dell'agente FBI Catherine \"Charlie/Chuck\" DeMarco. Dal 2016 interpreta l'agente speciale Tammy Gregorio in \"\", a partire dalla terza stagione.\nVita privata.\nHa un figlio di nome Vince nato il 21 settembre 2007.\nL'attrice \u00e8 alta 1,68 m ed \u00e8 vegana. \u00c8 inoltre una sostenitrice dei diritti degli animali e membro attivo dei PETA.\nDoppiatrici italiane.\nNelle versioni in italiano dei suoi film, \u00e8 stata doppiata da:"}
{"id": "1186770", "revid": "838137", "url": "https://it.wikipedia.org/wiki?curid=1186770", "title": "Ludovico Gavotti", "text": "Biografia.\nNacque il 28 novembre 1868 a Genova.\nFu ordinato presbitero il 27 maggio 1893.\nIl 22 giugno 1903 fu eletto vescovo di Casale Monferrato e consacrato vescovo il 5 luglio 1903.\nDa l\u00ec il 22 gennaio 1915 fu trasferito alla sede arcivescovile di Genova.\nNella sua vita episcopale ordin\u00f2 il vescovo Angelo Cambiaso.\nMor\u00ec a Genova 23 dicembre 1918.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1186771", "revid": "1060", "url": "https://it.wikipedia.org/wiki?curid=1186771", "title": "Lodovico Gavotti", "text": ""}
{"id": "1186782", "revid": "767487", "url": "https://it.wikipedia.org/wiki?curid=1186782", "title": "The Signals - Esperimento fuori controllo", "text": "The Signals - Esperimento fuori controllo \u00e8 un film di fantascienza/thriller del 2002 per la regia di Andre Van Heerden.\nTrama.\nStati Uniti: in un osservatorio astronomico viene ricevuto un segnale di originale extraterrestre. Viene formato un gruppo di ricerca composto dalla giornalista Kara Walsh (Deborah Odell), dal reverendo Fletcher (Jefferson Mappin) e da un esperto di computer, Jack Jones (Judd Nelson). Il segnale per\u00f2 \u00e8 stato captato anche dall'esercito e che \u00e8 in grado di aumentare le capacit\u00e0 sensoriali della mente umana."}
{"id": "1186783", "revid": "15756", "url": "https://it.wikipedia.org/wiki?curid=1186783", "title": "Clemente Riva", "text": "Il suo nome \u00e8 noto per l'impegno nei riguardi del dialogo fra le religioni, in particolare con l'ebraismo.\nBiografia.\nSecondogenito di nove figli, nel 1935 fa l'esame di ammissione alla prima Ginnasiale al Seminario Diocesano di Bergamo; risultato negativo, si indirizza, anche per motivi economici, a fare domanda all'Istituto della Carit\u00e0. Nel 1935 Clemente Riva entra quindi all'Aspirantanto di Pusiano dei padri rosminiani.\nNel 1939 arriva al Sacro Monte Calvario di Domodossola, sede del noviziato rosminiano: qui emette i primi voti, il 1\u00ba luglio 1941 (memoria liturgica del Preziosissimo Sangue di Ges\u00f9 e anniversario della morte di Antonio Rosmini), i voti perpetui il 10 settembre 1944, i voti di Coaudiatore spirituale il 27 luglio 1963 e successivamente quelli di sacerdote il 20 febbraio 1967.\nVenne ordinato sacerdote a Roma il 24 marzo 1951: anche in questo caso una coincidenza con Rosmini, nato proprio il 24 marzo. Nel 1951 \u00e8 Assistente della FUCI per il Vicariato di Roma.\nNel 1953 ottiene la laurea in teologia alla Pontificia Universit\u00e0 Lateranense; la tesi ha per titolo \"Il problema dell'origine dell'anima intellettiva secondo A. Rosmini\".\nNel 1966 Riva \u00e8 Rettore della Basilica dei Santi Ambrogio e Carlo al Corso Roma, affidata alla cura dei padri rosminiani, presso la quale abiter\u00e0 fino alla morte. Il 20 febbraio 1967, anniversario della fondazione dell'Istituto della carit\u00e0, don Clemente Riva emette i voti di Presbitero all'Istituto, voto speciale con cui un confratello promette solennemente e significativamente obbedienza al Sommo Pontefice.\nNel 1971, l'allora preposito generale dei rosminiani, padre Giovanni Gaddo, nomina Riva Vicario Generale della Carit\u00e0 Intellettuale della Curia dell'Istituto. Il 22 giugno 1975 riceve la consacrazione episcopale nella basilica dei Santi Ambrogio e Carlo al Corso per l'imposizione delle mani del cardinale Ugo Poletti, vicario generale del Papa per la citt\u00e0 di Roma, coadiuvato da Giovanni Canestri, arcivescovo titolare di Monterano e vicegerente di Roma, e da Enrico Bartoletti, arcivescovo emerito di Lucca, segretario generale della Conferenza Episcopale Italiana.\nSvolge il suo ministero come vescovo ausiliare di Roma per la zona Sud, titolare di Atella. Gi\u00e0 presidente della Commissione Ecumenica di Roma, Riva era un profondo conoscitore del pensiero di Antonio Rosmini, sacerdote fondatore dell'Istituto della Carit\u00e0 di cui faceva parte.\nNel 1982 assume la Presidenza della Commissione Diocesana per l'ecumenismo ed il dialogo interreligioso, nel 1984 diventa membro del Pontificio Consiglio per l'unit\u00e0 dei Cristiani (fino al 1988 cfr. Annuario Pontificio 1985/86/87/88/89) e nella CEI, dopo essere stato membro (e segretario per un biennio) della Commissione per la Famiglia (1976-1982), nel 1982 diventa Segretario della Commissione per l'ecumenismo ed il dialogo.\nNel 1997, quando Riva compie i 75 anni di et\u00e0, il cardinale vicario per la citt\u00e0 di Roma Camillo Ruini chiede a Giovanni Paolo II di prorogargli il mandato per un anno. Nel 1998 al suo posto viene nominato mons. Salvatore Fisichella, che si riveler\u00e0 molto importante per la causa di beatificazione di Antonio Rosmini, poich\u00e9 Fisichella era tra i concelebranti della beatificazione di Antonio Rosmini.\nMuore il 30 marzo 1999.\nIn occasione della morte di Clemente Riva papa Giovanni Paolo II invia al cardinal Ruini un messaggio in cui ricorda il presule rosminiano come uomo di profonda spiritualit\u00e0 e particolarmente attento al dialogo interreligioso. Anche la comunit\u00e0 ebraica di Roma espresse un profondo cordoglio: l'ex rabbino capo di Roma, Elio Toaff si rec\u00f2 alla camera ardente per rendergli omaggio.\nIl suo funerale si \u00e8 svolto nella basilica dei Santi Ambrogio e Carlo al Corso, officiato dal cardinal Vicario del papa per la citt\u00e0 di Roma Camillo Ruini e concelebrato dai vescovi ausiliari della citt\u00e0 e dai suoi confratelli rosminiani.\nCon deliberazione del 27 gennaio 2010, la giunta comunale di Roma ha approvato la proposta di intitolare alla memoria di mons. Clemente Riva una grande area verde a pochi passi dal litorale di Ostia, facente parte del settore Sud di Roma di cui appunto Riva ne era la guida in qualit\u00e0 di Vescovo Ausiliare della capitale.\nScritti.\nCuratele di scritti di Rosmini.\nClemente Riva ha curato le seguenti opere di Antonio Rosmini:"}
{"id": "1186785", "revid": "121599853", "url": "https://it.wikipedia.org/wiki?curid=1186785", "title": "Asociaci\u00f3n Mundial de Futsal", "text": "La Asociaci\u00f3n Mundial de Futsal o AMF, \u00e8 un'associazione internazionale \nNata nel 2002 ad Asunci\u00f3n (Paraguay) come erede della FIFUSA, ha il nome attuale dal 2012.\nStoria.\nLa AMF \u00e8 un'entit\u00e0 nata dopo un periodo travagliato nella gestione mondiale del calcio a 5 indoor: alla fine degli anni 1990 la FIFA inizi\u00f2 a spingere per pubblicizzare e diffondere la propria versione di calcio a 5, diversa dalla versione originale giocata nei paesi sudamericani con regole codificate negli anni 1950 e fatte proprie dalla Federaci\u00f3n Internacional de F\u00fatbol de Sal\u00f3n (FIFUSA) nel 1971 all'atto della sua fondazione.\nLa FIFA non riusc\u00ec a trovare un accordo con la FIFUSA, nel Congresso di Rio de Janeiro 1989.\nIl tentativo di ricucire la situazione fu tentato nel 2000 in Guatemala, mentre la FIFA celebrava in questo paese i suoi quarti Campionati del Mondo a seguito della quale la FIFUSA si sciolse. Il protocollo non ebbe seguito da parte della fortissima federazione mondiale, ed a seguito di questo la PANAFUTSAL diede vita nel 2002 alla Asociaci\u00f3n Mundial de Futsal che attualmente conta 40 federazioni nazionali iscritte, e cinque federazioni continentali:\nManifestazioni organizzate.\nLa AMF, dalla sua fondazione si \u00e8 occupata di alcune attivit\u00e0 prima proprie della FIFUSA che ha sostituito, poi della PANAFUTSAL, tra queste sicuramente spicca la realizzazione del \"Campionato Mondiale per Selezioni Maggiori\", che secondo il conteggio che parte dal primo mondiale FIFUSA del 1982 in Brasile, nel 2007 celebra la sua IX edizione in Argentina, la terza in Colombia nel 2011 vinta dai padroni di casa per 8 a 2 sul Paraguay. La prima edizione del campionato del mondo, svolta in Paraguay nel novembre 2003, ha visto vincere la nazionale di casa.\nLa AMF ha rilevato anche la gestione del Torneo Panamericano per Club e del Mondiale per club; la federazione si occupa anche in maniera massiccia della promozione di questo sport a livello giovanile, con l'organizzazione dei Campionati del Mondo di categoria infantile (fino a 11 anni di et\u00e0), categoria sub-12 e sub-13 e sub-18."}
{"id": "1186786", "revid": "1348353", "url": "https://it.wikipedia.org/wiki?curid=1186786", "title": "Unfabulous", "text": "Unfabulous \u00e8 una serie televisiva statunitense per ragazzi, va in onda sul canale Nickelodeon.\nIl telefilm parla di un gruppo di ragazzi che frequentano la \"high school. \"La serie ha debuttato nel 2004, ed \u00e8 stato uno dei programmi pi\u00f9 visti negli Stati Uniti d'America nella fascia dai 9 ai 14 anni.\nLa parte principale \u00e8 interpretata da Emma Roberts.\nL'autrice \u00e8 Sue Rose, la creatrice delle serie tv animate \"Pepper Ann\" e \"Angela Anaconda\". La sigla \u00e8 cantata da Jill Sobule, che ha anche scritto le canzoni della serie.\nSono state trasmesse 3 stagioni fino al 2007.\nTutti gli episodi della prima e della seconda stagione sono disponibili nell'iTunes Store USA dal 2006.\nIn Italia la prima e la seconda serie sono andate in onda dal 30 settembre 2005 nel canale Nickelodeon di Sky.\nTrama.\n\"Unfabulous\" parla di una tredicenne che frequenta la seconda media, Addie Singer (Emma Roberts), che scrive canzoni della sua vita nella junior high school.\nI suoi migliori amici sono Geena Fabiano (Malese Jow), considerata da tutti alla moda, si disegna i suoi vestiti da sola, e l'ecologista, giocatore di basket Zack (Jordan Calloway). Addie ha anche un fratello pi\u00f9 grande, Ben (Tadhg Kelly), che lavora al Juice, il luogo dove si incontrano Addie e tutti i suoi amici spesso dopo la scuola.\nNella prima stagione, Addie \u00e8 ossessionata da Jake Beari (Raja Fenske), per il quale ha una cotta. Nella seconda stagione, Addie comincia a frequentare la terza media e qui comincia ad uscire con Randy Klein (Evan Palmer). Ma la loro storia finisce quando Addie capisce alla fine della seconda stagione che le piace ancora Jake, cos\u00ec cerca di parlargliene ma presto scoprir\u00e0 che Jake passer\u00e0 il resto dell'estate in Canada, tutto si risolver\u00e0 nell'ultimo episodio \"The Perfect Moment\".\nMerchandising.\nNel novembre 2005 sono usciti due libri, \"Keepin It Real\" e \"Split Ends\", scritti da Robin Wasserman, ed \u00e8 anche uscita la prima linea di vestiti basati sul guardaroba di Addie nel telefilm. Nel febbraio 2006 sono stati pubblicati altri 2 libri, \"Starstruck\" e \"Jinxed!\".\nIl 25 settembre 2006 \u00e8 stato anche pubblicato un videogioco basato al telefilm per il Game Boy Advance dalla THQ.\nSolo un episodio di Unfabulous, l'episodio della prima stagione \"The Little Sister\", \u00e8 stato pubblicato nel DVD \"TEENick Picks\", nell'aprile 2006, insieme agli episodi di \"Drake &amp; Josh\", \"Zoey 101\", \"Ned - Scuola di sopravvivenza\", e \"Romeo\".\nColonna sonora.\nIl 27 settembre 2005, dopo la premi\u00e8re della seconda stagione, la Columbia Records e la Nick Records hanno pubblicato l'album musicale \"Unfabulous and More: Emma Roberts\", contenente la colonna sonora del telefilm e l'album di debutto di Emma Roberts.\nL'album include \"Dummy\" e \"I Wanna Be\", di cui sono stati pubblicati dei video musicali, e anche dei brani co-scritti da Emma Roberts: \"I Have Arrived\" e \"This Is Me\".\nTra gli altri brani \"Punch Cocker\", \"New Shoes\", \"94 Weeks\" e \"Mexican Wrestler\".\nL'album \u00e8 arrivato al n\u00b046 della \"Billboard's Top Heatseekers\"."}
{"id": "1186790", "revid": "287204", "url": "https://it.wikipedia.org/wiki?curid=1186790", "title": "Scuola peripatetica", "text": "La scuola peripatetica (in greco \u03a0\u03b5\u03c1\u03b9\u03c0\u03b1\u03c4\u03b7\u03c4\u03b9\u03ba\u03ae \u03a3\u03c7\u03bf\u03bb\u03ae \"Peripatetik\u00e9 Schol\u00e9\") fu una delle grandi scuole filosofiche greche, fondata da Aristotele. I suoi membri erano detti peripatetici.\nDenominazione.\nLa scuola in origine deriva il suo nome Peripato (\u03a0\u03b5\u03c1\u03af\u03c0\u03b1\u03c4\u03bf\u03c2, \"Peripatos\") dai \"peripatoi\" (\u03c0\u03b5\u03c1\u03af\u03c0\u03b1\u03c4\u03bf\u03b9, \"colonnati dei porticati\") del ginnasio di Atene, dove i membri si riunivano, che si trovava presso il santuario dedicato ad Apollo Licio da cui deriva l'altro nome della scuola: il Liceo. Una parola greca simile, \"peripatetikos\" (\u03c0\u03b5\u03c1\u03b9\u03c0\u03b1\u03c4\u03b7\u03c4\u03b9\u03ba\u03cc\u03c2) si riferisce all'atto di camminare e, come aggettivo, \"peripatetico\" \u00e8 spesso usato per indicare itinerante, errante, in movimento. Dopo la morte di Aristotele, nacque la leggenda che egli fosse un docente \"peripatetico\" - che camminasse intorno insegnando - e la designazione Peripatetikos \u00e8 venuta a sostituire il Peripatos originale.\nStoria.\nLa scuola risale al 335 a.C. circa, quando Aristotele intraprese l'insegnamento nel Liceo. Si trattava di un'istituzione informale, i cui membri conducevano indagini filosofiche e scientifiche. La scuola peripatetica diede inoltre grande impulso all'indagine storica come strumento di indiscussa validit\u00e0 per la conoscenza e la comprensione delle manifestazioni religiose, artistiche, poetiche e letterarie.\nTeofrasto e Stratone, i successori di Aristotele, continuarono la tradizione di esplorare teorie filosofiche e scientifiche, ma dopo la met\u00e0 del III secolo a.C. la scuola cadde in declino, per rinascere non prima del periodo romano. In seguito i membri della scuola si concentrarono sulla conservazione e sul commento delle opere di Aristotele, piuttosto che estenderle, e la scuola alla fine mor\u00ec nel III secolo d.C.\nAnche se la scuola si estinse, lo studio delle opere di Aristotele fu proseguito da studiosi che vennero chiamati peripatetici attraverso la tarda antichit\u00e0, il Medioevo ed il Rinascimento. Dopo la caduta dell'Impero romano d'Occidente, le opere della scuola peripatetica andarono perse in Occidente, ma in Oriente furono incorporate nella prima filosofia islamica, svolgendo un ruolo importante nella rinascita delle dottrine aristoteliche nell'Europa medioevale e rinascimentale. Si riflessero nel doppio filtro applicato all'aristotelismo dapprima da Alessandro di Afrodisia e poi continuato nell'eredit\u00e0 spirituale di Al-Farabi, Avicenna e Averro\u00e8.\nScolarchi ed altri Peripatetici.\nMaggiori esponenti della Scuola peripatetica"}
{"id": "1186792", "revid": "110157", "url": "https://it.wikipedia.org/wiki?curid=1186792", "title": "Inside Out (MC Hammer)", "text": "Inside Out \u00e8 un album di MC Hammer, uscito nel 1995.\nDopo il magro successo ottenuto con \"The Funky Headhunter\", Hammer decise di ritornare nei suoi classici panni pop.\nI singoli estratti dal disco furono \"Sultry Funk\" e il pezzo gospel \"Going up Yonder\", che per\u00f2 non aiutarono il rapper a raggiungere il successo sperato: l'album infatti si rivel\u00f2 un fallimento, fermandosi solo alla posizione numero 119 di \"Billboard\".\n\"Inside Out\" ora \u00e8 ignorato e raramente citato dallo stesso Hammer."}
