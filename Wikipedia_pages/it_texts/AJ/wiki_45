{"id": "1146453", "revid": "559685", "url": "https://it.wikipedia.org/wiki?curid=1146453", "title": "Dossale", "text": "Nella terminologia della Chiesa cattolica, con il termine dossale (derivato e talvolta indicato nei documenti pi\u00f9 antichi con il termine latino \"dorsale\", ma anche denominato \"retrotabula\", da cui anche retablo) si intende un oggetto artistico destinato alla parte posteriore dell'altare. Esso ha dato origine al polittico e alla pala d'altare nelle sue varie forme, e assume solitamente l'aspetto di una tavola dipinta, di andamento orizzontale, sebbene possa essere anche scolpito o in oreficeria. Viene contrapposto all'antependio o \"antependium\" che - similmente - ne decora la parte frontale.\nStoria.\nTestimonianze storiche.\nLe testimonianze dei primi dossali, utilizzati nelle celebrazioni, risalgono a data assai precoce. Secondo una fonte antica, il pannello donato da Enrico II alla cattedrale di Basilea nel 1019 avrebbe svolto la funzione di retablo, ma solo in determinate circostanze.\nCollocati a ridosso del muro su cui poggiavano gli altari, specialmente quelli minori, i primi dossali erano di dimensioni modeste e mobili, esposti solo nelle solennit\u00e0 maggiori. L'uso risalirebbe, non solo in base alle opere sopravvissute, ma anche a quelle documentate dai testi, alla fine del X secolo e sembra che in alcune chiese francesi porre un retablo mobile sulla mensa sia perdurato fino ai secoli XVII e XVIII. Solo nel XII secolo il dossale diventa elemento fisso della mensa. Al 1135 risale il dossale nella basilica di Santiago di Compostela, in Galizia. Antependio e dossale vengono inaugurati nel 1189 per l'altare dell'abbazia di Grandmont. Nello stesso periodo vengono realizzati i dossali in pietra dell'abbazia di Saint-Denis, che imitano le contemporanee opere di oreficeria. Anche in Italia il dossale assume una collocazione stabile dal XII secolo, ma in un primo tempo limitata ai soli altari laterali, mentre l'altare maggiore rimase a lungo privo di tavole dipinte.\nIpotesi della posizione del celebrante.\nUn luogo comune lega la nascita del retablo a mutamenti liturgici inerenti alla posizione del sacerdote rispetto all'altare. Nel corso del XIII secolo, ed in particolare nel IV Concilio Lateranense, sarebbe stato imposto al celebrante di rivolgere le spalle al popolo e di dire Messa rivolto verso l'abside o \"ad orientem\", in modo da essere anch'egli orientato, nella preghiera, verso oriente cos\u00ec come l'assemblea. Precedentemente egli si sarebbe trovato dietro la mensa, celebrando in faccia al popolo (\"versus populum\"). Questo cambio di posizione avrebbe reso possibile l'alloggiamento al di sopra dell'altare di immagini, decorazioni e oggetti di vario tipo. Le immagini erano confinate all'antependium, essendo la parte libera al di sotto della mensa. Disponendosi ora il sacerdote davanti all'altare, egli avrebbe coperto e oscurato il paliotto, mentre la presenza delle immagini poteva ben disporsi al di sopra della tavola a creare un dialogo visivo tra il celebrante e le figure sacre, nonch\u00e9 fornire un'enfasi visiva alla elevazione dell'ostia, resa canonica sempre dal Concilio Lateranense del 1215. Questa ipotesi sull'origine del dossale non ha ragione di essere. Invero nella maggior parte delle circostanze la celebrazione \u00e8 avvenuta, sicuramente gi\u00e0 dal V secolo, dando le spalle ai fedeli, mentre solo nel limitato caso delle basiliche romane (e delle sue imitazioni e derivazioni anche al di fuori di Roma) la Messa veniva celebrata di fronte al popolo, per specifiche motivazioni di orientamento. L'antependium esisteva nonostante venisse parzialmente coperto dalla presenza del sacerdote davanti ad esso. Il dossale era assente nonostante ci fossero i presupposti spaziali per il suo alloggiamento.\nIpotesi del mutamento di stile architettonico.\nVa presa con cautela anche l'ipotesi che vede la nascita delle pale d'altare, eredi del dossale, come una conseguenza del mutamento dello stile architettonico, dal romanico al gotico. L'introduzione di elementi come colonne, nervature, costoloni nelle pareti e nelle volte delle chiese sembra abbia sottratto spazio ai cicli di affreschi che si estendevano precedentemente lungo le navate e specialmente nella zona absidale. L'impossibilit\u00e0 di creare un organico e coerente insieme di immagini nel frammezzato spazio delle mura avrebbe portato alla concentrazione delle stesse all'interno della pittura mobile e favorito la creazione di ampie pale a coronamento ed esplicitazione della liturgia. Il fatto potrebbe avere fondamento, ma riguarderebbe soltanto le zone d'oltralpe, laddove lo stile gotico si \u00e8 sviluppato nelle forme di estremo verticalismo note a tutti, e specialmente in Germania. Le vetrate istoriate e gli arazzi hanno in effetti ben compensato la mancanza della pittura murale, ma nei paesi tedeschi il particolare sviluppo della pala a sportelli sembra voglia raccogliere in s\u00e9 tutto il programma liturgico e teologico. \nIn Italia la presenza dello stile gotico non ha mai avuto lo stesso sviluppo del nord Europa, e nelle chiese \u00e8 continuato a sussistere tanto spazio per la realizzazione ad affresco di interi cicli. Forse per questo il polittico italiano ha notevoli differenze strutturali e iconografiche rispetto ai dossali tedeschi (ed anche ai retabli spagnoli), privilegiando aspetti della devozione dei santi e della Vergine e tralasciando sequenze narrative che potevano ancora essere svolte sulle pareti, spesso in modo complementare con le pale.\nCaratteristiche e figurazioni.\nI soggetti scelti per decorare i dossali aiutano a capire le funzioni svolte da essi e il senso che assumono al di sopra dell'altare. Il rapporto con la liturgia diventa, infatti, sempre pi\u00f9 stretto ed esplicito. \nLe principali raffigurazioni vengono desunte dalla precedente tradizione figurativa, dagli antependia, dai reliquiari e dai tabernacoli con sportelli che racchiudevano la statua della Vergine. \nIl formato delle tavole della prima met\u00e0 del XIII secolo rende dubbia la loro destinazione. Rettangolari e alte intorno al metro, esse potevano svolgere sia la funzione di frontale che quella di dossale, ed esiste la possibilit\u00e0, per alcune di esse, che siano state riutilizzate secondo il nuovo uso, passando dal lato anteriore a quello superiore della mensa. Lo schema tipico di queste prime opere presenta una figura centrale, solitamente in trono, vero fulcro della venerazione, circondata a destra e a sinistra da scene sovrapposte illustranti storie evangeliche o della vita del santo, a seconda dei casi. \nDossali celebri.\nFra gli esemplari pi\u00f9 famosi si pu\u00f2 citare la tavola proveniente dalla Badia Berardenga, del 1215, forse facente parte della sistemazione presbiteriale della Cattedrale di Siena antecedente il 1260, oppure la tavola del Maestro del dossale di San Pietro con San Pietro in trono fra scene della sua vita, entrambe conservate nella Pinacoteca di Siena. \nQuesto tipo di impostazione della tavola verr\u00e0 mantenuto in un'altra tipologia di opere destinate ad essere collocate al di sopra della mensa, sia per la loro altezza, sia per la terminazione cuspidale che la maggioranza di esse presenta. In questo caso tuttavia possiamo rintracciare anche altri fattori che hanno esercitato la loro influenza nella formazione di questo tipo di dossale: la pittura delle icone agiografiche bizantine e la forma dei gi\u00e0 menzionati scrigni della Vergine con sportelli istoriati. \nL'importazione di icone bizantine, raffiguranti santi circondati da storie della loro vita poste sulla cornice, ha fornito un sicuro modello per l'elaborazione di pi\u00f9 di un'opera, come per la tavola di Santa Caterina, per il convento domenicano di Pisa, e soprattutto per le numerose tavole raffiguranti San Francesco che si sono moltiplicate in seno all'Ordine francescano. Notevole anche il dossale in lamina d'argento di San Jacopo, opera di Andrea di Jacopo di Ognibene, ubicato nella Cattedrale di San Zeno a Pistoia.\nDossali dipinti, scolpiti e misti.\nLa preferenza per la pittura, rispetto a quella avuta per la scultura nei secoli precedenti, ha comportato invece un adeguamento ed un trasferimento dei modelli tridimensionali sui supporti piatti, ma mantenendo analogia di funzioni. \n\u00c8 il caso dei trittici richiudibili raffiguranti la Vergine, mentre la stessa forma cuspidale delle tavole agiografiche ricorderebbe il modello del tabernacolo, i cui sportelli si sarebbero atrofizzati in due bande laterali istoriate. La dipendenza dai modelli scolpiti, poi, si manifesta nella creazione di alcuni ibridi, tavole a bassorilievo dipinte, quali il gi\u00e0 citato antependium della Badia Berardenga, o anche la \u201cMadonna dagli occhi grossi\u201d, gi\u00e0 sull'altare maggiore della cattedrale di Siena, o la tavola attribuita a Coppo di Marcovaldo per Santa Maria Maggiore a Firenze. I soggetti presenti in questo tipo di tavole sono gli stessi: figure di santi o la Maest\u00e0 della Vergine in trono, affiancate da storie della loro vita.\nCollocazione dei dossali.\nLa maggioranza di questi dipinti non aveva collocazione sull'altare maggiore. Il loro soggetto, troppo esclusivamente agiografico per adeguarsi al variare dell'anno liturgico, le rende inadatte a tale posizione. Esse venivano piuttosto utilizzate come immagini festive mobili, temporaneamente collocate sulla mensa dell'altare in occasione delle solennit\u00e0, o, come detto, trovavano posizione stabile sugli altari laterali dedicati a particolari santi. Nemmeno le immagini raffiguranti la sola Vergine col Bambino hanno trovato collocazione negli altari principali, sempre per l'esclusivit\u00e0 del tema raffigurato. Le mastodontiche tavole realizzate nel secolo XIII da Coppo di Marcovaldo, Duccio e Cimabue sono state commissionate per gli altari privati delle confraternite laiche, in una sorta di gara di prestigio e devozione.\nL'esigenza primaria cui le tavole per gli altari principali dovevano rispondere \u00e8 quella di racchiudere in s\u00e9 l'intero anno liturgico o l'insieme dei santi particolarmente cari alla data chiesa, in modo da essere adatte ad ogni solennit\u00e0. \nL'impressione generale che si ricava dai retabli del XIII secolo \u00e8 quella di una grande variet\u00e0 di forme e soluzioni, ed anche di un po' di incertezza nella formulazione di opere per le quali non erano disponibili modelli.\nDossali a fregio di icone.\nLa formula vincente, che trover\u00e0 pieno sviluppo nel XIV secolo, sar\u00e0 quella del fregio di icone. Lo schema non pu\u00f2 essere desunto che dai \"templon\" delle iconostasi bizantine, caratterizzati dall'allineamento di tavole separate con figure a mezzo busto formanti la Deesis. Questo tipo di dossale ha forma rettangolare bassa e allungata, e le sue dimensioni si adattano a quelle della mensa sopra cui erano poste stabilmente. I dossali di questo periodo non sono che icone di gruppo e costituiscono la conseguenza pi\u00f9 importante della venerazione delle immagini e dell'importanza in cui in Italia erano tenute le icone greche. \nLa possibilit\u00e0 di raggruppare un numero maggiore di figure all'interno di una stessa tavola, ma in un modo organico e coerente, ha fatto s\u00ec che da questo tipo di dossale prendesse il via lo sviluppo dei polittici gotici. Il risultato finale del processo, che inizia con tavole come quella di Meliore di Jacopo conservata agli Uffizi, sar\u00e0 il polittico di Simone Martini, realizzato nel 1320 per la chiesa domenicana di santa Caterina a Pisa. La dipendenza dall'esemplare pi\u00f9 antico \u00e8 evidente nell'allineamento dei santi a mezzo busto, ma la differenza sostanziale \u00e8 la componente strutturale dell'insieme. Gli elementi dell'architettura gotica, che trovavano gi\u00e0 largo impiego nella realizzazione di reliquiari, miniature e nelle arti suntuarie, sono stati utilizzati per dare unit\u00e0 e omogeneit\u00e0 all'insieme. \nIl processo che ha portato alla formulazione del polittico gotico \u00e8 stato graduale ma coerente. Gli impulsi maggiori e gli spunti pi\u00f9 fruttuosi sono venuti soprattutto dalla citt\u00e0 di Siena, che ha elaborato progressivamente le diverse forme dei polittici. \nI dossali sono per lo pi\u00f9 realizzati in un'unica tavola orizzontale, spesso munita di un elemento aggettante centrale, corrispondente alla figura principale. I personaggi, effigiati a mezzo busto, non sono separati gli uni dagli altri, bench\u00e9 siano inquadrati talvolta da archeggiature. Non \u00e8 raro incontrare in questo periodo la stessa scena della Deesis, con il Cristo al centro fiancheggiato dalla Madonna e dai santi in atteggiamento di intercessione. Frequentissima rimane comunque l'immagine della Vergine col Bambino. \nDossali con livello superiore.\nQuesto tipo di forma base verr\u00e0 complicata dall'aggiunta di un livello superiore, composto da pinnacoli triangolari, ospitanti una seconda serie di figure. L'esempio pi\u00f9 tipico \u00e8 il dossale di Vigoroso da Siena alla Galleria nazionale dell'Umbria, del 1291. Il passo successivo sar\u00e0 la separazione dei santi, non solo attraverso colonnine e cornici, ma fisicamente, cosicch\u00e9 il dossale si compone infine di una serie di pannelli autonomi uniti dalla cornice. I polittici numero 28 e 47 della Galleria Nazionale di Siena, realizzati da Duccio, e il polittico di Badia di Giotto, conservato agli Uffizi, del primo decennio del Trecento, sono i testimoni di questo stadio di arricchimento formale, architettonico e iconografico. I pannelli vengono infatti incorniciati ed uniti attraverso delle cornici che assumono la forma di archi trilobi e pinnacoli direttamente desunti dall'architettura. \nUnicit\u00e0 della Maest\u00e0 di Duccio.\nLa Maest\u00e0 di Duccio, collocata sull'altare del Duomo di Siena nel 1311, \u00e8 un'opera al di fuori di ogni schema precedente e rimarr\u00e0 un esemplare unico anche successivamente. Essa \u00e8 il primo dipinto posto su un altare maggiore ad accogliere la Madonna e i santi a figura intera, e rivaleggia per proporzioni con le grandi tavole gi\u00e0 realizzate dalle confraternite laiche. La sua struttura e la complessit\u00e0 della narrazioni racchiuse hanno sicuramente offerto un modello e fornito un impulso per l'introduzione nei polittici di elementi come la predella, i pilastri laterali a sostegno della struttura, e l'inserimento di elementi tratti dall'architettura gotica. In questo modo i polittici assumeranno la forma che sar\u00e0 canonica dal terzo decennio del XIV secolo fino al secolo seguente: tavole separate, unificate dall'aggiunta di cornici di tipo architettonico, ed una molteplicit\u00e0 di livelli e piani che danno alle opere l'aspetto della facciata di una chiesa. "}
{"id": "1146454", "revid": "132266", "url": "https://it.wikipedia.org/wiki?curid=1146454", "title": "Commissario", "text": "Il commissario \u00e8 un organo monocratico che pu\u00f2 indicare:\nL'ufficio al quale tali funzionari sono preposti \u00e8 detto \"commissariato\". Talvolta si utilizza il titolo di \"alto commissario\" e, allora, l'ufficio cui \u00e8 preposto \u00e8 detto \"alto commissariato\".\nOrdinamenti del passato.\nIl termine era inizialmente utilizzato per indicare chi ricopriva un ufficio in virt\u00f9 di una \"commissione\", ossia di un incarico temporaneo del sovrano. In questo senso Jean Bodin gli contrapponeva la figura dell\"'ufficiale\" che, a differenza del commissario, ricopriva un \"ufficio\" ereditato o acquisito in virt\u00f9 della venalit\u00e0 delle cariche, molto diffusa nella Francia dell'Ancien R\u00e9gime e negli altri stati europei dell'epoca.\nIl commissario era spesso uno strumento del centralismo monarchico: per il suo tramite il monarca poteva controllare l'operato dei funzionari proprietari dell'ufficio ricoperto, i quali, in virt\u00f9 della sicurezza derivante da tale propriet\u00e0, tendevano ad assumere un atteggiamento di maggiore indipendenza dalla corona. La figura pi\u00f9 nota e caratteristica di \"commissario del Re\" nella Francia dell'Ancien R\u00e9gime era rappresentata dagli Intendant, in italiano intendenti.\nOrdinamenti attuali.\nOrgani temporanei.\nL'origine storica spiega il motivo per cui tuttora la denominazione di commissario (cos\u00ec come quella di commissione per gli organi collegiali) \u00e8 frequentemente, anche se non esclusivamente, utilizzata per designare organi temporanei. Si possono citare quali esempi, con riferimento all'ordinamento italiano, i \"commissari straordinari\", ai quali il ministero o l'ente vigilante attribuisce in via straordinaria l'amministrazione di enti pubblici o privati in sostituzione degli organi ordinari, oppure il cosiddetto \"commissario prefettizio\", al quale \u00e8 affidata l'amministrazione straordinaria di un comune o di una provincia in caso di scioglimento del consiglio. Sempre nell'ordinamento italiano \u00e8 detto \"commissario ad acta\" l'organo straordinario nominato dal giudice amministrativo o dalla stessa pubblica amministrazione per il compimento di un atto obbligatorio in caso di omissione o rifiuto da parte dell'organo ordinariamente competente.\nMembri di organi di governo.\nIn Italia gli alti commissari sono organi nominati per far fronte ad esigenze particolari, di carattere temporaneo o straordinario, che, seppur non previsti dalla Costituzione, possono essere considerati componenti del Governo. Sono preposti ad un alto commissariato, che non fa parte di alcun ministero, e direttamente coordinati dal Presidente del Consiglio dei ministri. Possono partecipare alle riunioni del Consiglio dei ministri ma non hanno diritto di voto. Il titolo viene utilizzato con un significato simile anche in Francia.\nNell'Unione europea sono detti commissari i membri della Commissione europea, l'organo posto al vertice dell'esecutivo dell'Unione.\nIn Unione Sovietica, fino al 1946, erano detti \"commissari del popolo\" i ministri; erano preposti ad un dicastero denominato \"commissariato del popolo\" e l'organo collegiale che li riuniva era detto \"Consiglio dei commissari del popolo\".\nNegli Stati Uniti sono detti commissari i membri, eletti dal popolo, dell'organo collegiale (denominato \"board of commissioners\" o \"county commission\") che governa talune contee riunendo competenze analoghe a quelle del consiglio e della giunta negli enti territoriali italiani. In alcuni stati federati (Minnesota, Alaska, Tennessee e Stato di New York) i commissari sono membri del gabinetto del governatore preposti a dipartimenti dell'amministrazione statale; figure, dunque, assimilabili ad un ministro.\nRappresentanti del governo.\nIl titolo di commissario o alto commissario viene utilizzato in certi ordinamenti per designare il funzionario che rappresenta il governo in una circoscrizione territoriale, con un significato quindi analogo a governatore o prefetto.\nIn alcuni ordinamenti, come in Canada, Belgio, Francia e fino al 2001 in Italia \u00e8, o era prevista, la figura del commissario del governo.\nIn Lussemburgo il \"commissario di distretto\", nominato dal governo, \u00e8 il rappresentante dello stesso nel distretto, la suddivisione amministrativa di livello pi\u00f9 elevato del paese.\nIn Belgio il \"commissario d'arrondissement\", nominato dal governo regionale, \u00e8 il rappresentante dello stesso, oltre che del governo della comunit\u00e0 e del governo federale, nell'\"arrondissement\", suddivisione amministrativa della provincia, alle dipendenze del governatore di questa.\nErano detti alti commissari taluni rappresentanti del governo in colonie o protettorati. Nell'Impero britannico, in particolare, l'alto commissario rappresentava il governo in un protettorato, mentre il rappresentante del governo in una colonia aveva di solito il titolo di governatore; potevano anche essere nominati dei \"commissari generali\" ai quali facevano capo pi\u00f9 alti commissari o governatori. In Italia il titolo di Alto Commissario fu attribuito al rappresentante del governo nell'Africa Orientale Italiana fino al 1936, quando assunse il titolo di vicer\u00e9.\nSono detti alti commissari gli agenti diplomatici, di solito con rango di ambasciatore, che i paesi membri del Commonwealth si scambiano in luogo degli ambasciatori; a differenza di questi ultimi sono formalmente considerati rappresentanti del governo e non del capo dello stato.\nFunzionari di polizia.\nIl titolo di commissario \u00e8 utilizzato in molti ordinamenti per designare funzionari di polizia. Tuttavia, mentre nei paesi anglosassoni \u00e8 detto \"commissioner of police\" (in alternativa a \"chief constable\" o \"chief of police\") il funzionario posto al vertice di un corpo di polizia, altrove (specialmente in Francia e nei paesi che ne hanno adottato il modello amministrativo, tra cui l'Italia) quello di commissario \u00e8 un grado intermedio, assimilabile ad un ufficiale inferiore o superiore delle forze armate (ad esempio, in Italia le qualifiche di \"vice commissario\", \"commissario\" e \"commissario capo\" della Polizia di Stato equivalgono ai gradi di sottotenente, tenente e capitano dei Carabinieri, che sono Ufficiali inferiori). \nUfficiali delle forze armate.\nNell'Unione Sovietica il \"commissario politico\" era un ufficiale incaricato dal partito comunista di supervisionare un'unit\u00e0 militare svolgendo opera di propaganda e vigilando che le decisioni del partito fossero eseguite. La figura era ed \u00e8 presente anche in altri stati comunisti e in alcune formazioni resistenziali o rivoluzionarie.\nNelle forze armate dei paesi latini (Francia, Italia, Spagna, Portogallo, Argentina ecc.) sono detti commissari gli ufficiali che sovrintendono ai servizi amministrativi (logistica, approvvigionamenti, gestione finanziaria ecc.) e che costituiscono il cosiddetto \"commissariato militare\"."}
{"id": "1146468", "revid": "712828", "url": "https://it.wikipedia.org/wiki?curid=1146468", "title": "Ar-Ad\u00fbnakh\u00f4r", "text": ""}
{"id": "1146473", "revid": "767487", "url": "https://it.wikipedia.org/wiki?curid=1146473", "title": "Amore senza confini - Beyond Borders", "text": "Amore senza confini - Beyond Borders (\"Beyond Borders\") \u00e8 un film del 2003 diretto da Martin Campbell. \u00c8 un film drammatico con Angelina Jolie e Clive Owen, uscito negli USA il 24 ottobre 2003 e in Italia il 6 febbraio 2004. Nelle edizioni home video la pellicola \u00e8 stata successivamente reintitolata \"Beyond Borders - Amore senza confini\".\nTrama.\nSarah Jordan \u00e8 una giovane donna statunitense che ha sposato un inglese e vive a Londra. Mentre partecipa ad una riunione fra persone benestanti, viene colpita dalla personalit\u00e0 del medico Nick Callahan che interrompe bruscamente la serata per portare alla luce i problemi che attanagliano l'Africa, e in particolare l'Etiopia, dopo la sospensione dei fondi per gli aiuti umanitari, motivata dal governo Thatcher con ragioni politiche.\nPer rendere di maggior effetto la sua richiesta di aiuto, Callahan porta anche un bambino malnutrito proveniente dalle zone in cui lui presta il suo impegno, e con il quale verr\u00e0 arrestato poco pi\u00f9 tardi per aver disturbato la cena. Una persona paga la cauzione chiedendogli in cambio alcuni favori nel commercio illegale nei paesi africani, ma Callahan rifiuta di aiutarlo. Il bambino africano, intanto, durante uno spostamento in prigione, scappa e muore assiderato.\nSarah riflette a lungo sulle problematiche esposte dal dottor Callahan e infine decide di abbandonare temporaneamente il marito per andare a dare il suo aiuto direttamente sul campo, portando con s\u00e9 camion pieni di medicinali e cibo. Durante il tragitto verso la base di Nick Callahan, Sarah porta sul suo camion una madre con il ventre squarciato ed un bambino in evidente stato di denutrizione. Una volta arrivata alla base, chiede a Nick di curarli, ma questi riesce a salvare solo il bambino che cos\u00ec pu\u00f2 essere anche vaccinato.\nConclusa l'esperienza in Africa, Sarah fa ritorno a Londra, ha un bambino e collabora con l'ONU per gli aiuti umanitari ai profughi. Un giorno arriva a Londra un amico di Nick che le chiede di poter mettere il nome dell'ONU su dei camion di medicinali affinch\u00e9 questi non vengano depredati durante il tragitto. Questa richiesta, e l'aver sorpreso il marito in casa con un'amante, convince Sarah a tornare in prima linea ed aiutare Nick direttamente.\nQuesta volta siamo in Cambogia, e Sarah scopre che per aiutare maggiormente le persone Nick si \u00e8 dedicato anche al traffico illegale di armi. Sarah che pensava di essersi compromessa gi\u00e0 abbastanza autorizzando il trasporto di semplici medicinali da parte dell'ONU, si sente tradita. Ma quando Nick le spiega la situazione, lei lo capisce, lo perdona, e gli rivela per la prima volta i sentimenti che nutre nei suoi confronti e, prima di lasciarlo, fanno l'amore.\nPi\u00f9 tardi a Londra, al compleanno della figlia pi\u00f9 piccola ripensa a Nick (che \u00e8 il padre della bimba) e chiede alla sorella, giornalista, di andare in Cecenia a cercarlo. La sorella riesce a farsi mandare in Cecenia per lavoro e qui scopre che Nick, durante le riprese di un servizio per la BBC, ha sub\u00ecto un'imboscata e non si sa che fine abbia fatto. Raggiunta anche lei la Cecenia, lo cerca disperatamente e riesce a scoprire che si trova in un posto a qualche chilometro dalla citt\u00e0 dove, una volta giunta, lo ritrova per poi scappare insieme. Braccati dai rapitori riescono comunque a portare quasi a termine la fuga quando Nick \u00e8 colpito dalle fucilate degli inseguitori e Sarah mette il piede su una mina. Sarah, ormai spacciata, si fa saltare in aria e cos\u00ec Nick potr\u00e0 essere soccorso e salvato.\nAlla fine si vede Nick mentre legge una lettera scritta da Sarah, in cui lei gli scrive che lo ha sempre amato e che ha sempre sperato che un giorno potessero avere una vita felice. Nick va a trovare sua figlia, Anna, mentre suona al piano il brano (Tr\u00e4umerei di Robert Schumann) che piaceva tanto a Sarah e che aveva suonato la prima sera in Africa."}
{"id": "1146477", "revid": "119666091", "url": "https://it.wikipedia.org/wiki?curid=1146477", "title": "Plasmolisi", "text": "La plasmolisi \u00e8 un fenomeno osmotico che produce su cellule vegetali immerse in soluzione ipertonica la riduzione del volume e il conseguente distacco della membrana plasmatica dalla parete cellulare.&lt;br&gt;\nCi\u00f2 generalmente causa prima la perdita di turgore e poi la morte della cellula, che avviene solo conseguentemente ad uno stress dato dall'alternanza dei processi di plasmo-/deplasmolisi. \nLa cellula \u00e8 morta quando non riassorbe l'acqua con cui \u00e8 stata bagnata e mantiene una forma raggrinzita. Nelle cellule di Cipolla rossa di Tropea (\"Allium cepa\"), il fenomeno \u00e8 ben visibile poich\u00e9 il colore violaceo caratteristico permette di notare pi\u00f9 facilmente il distacco della membrana plasmatica (parte in rosso violaceo) dalla parete cellulare (contorni neri). \nIl procedimento inverso (deplasmolisi), consiste nel bagnare con molta acqua le cellule vegetali, evitando cos\u00ec l'effetto."}
{"id": "1146479", "revid": "268377", "url": "https://it.wikipedia.org/wiki?curid=1146479", "title": "Indovina Chi?", "text": "Indovina Chi? \u00e8 un gioco da tavolo per bambini progettato da Theo e Ora Coster pubblicato originariamente nel 1980 in Gran Bretagna dall'azienda MB con il nome Guess Who?.\nCome si gioca.\nIl gioco si svolge tra due giocatori: a ciascuno di essi viene consegnato un tabellone sul quale sono disposte 24 figurine che raffigurano altrettanti personaggi, disegnati in modo caricaturale, ognuno contraddistinto da diverse peculiarit\u00e0 fisiche (colore della pelle, colore dei capelli, occhiali ecc.) ed identificato dal solo nome proprio di persona. Le donne sono 5 (Susan, Maria, Anita, Anne e Claire) e i restanti 19 sono uomini (Franz, Richard, Peter, Sam, Paul, David, Max, Alex, Philip, Eric, Bernard, Robert, Charles, Alfred, George, Joe, Bill, Herman e Tom).\nOgni giocatore sceglie poi una venticinquesima figurina, scelta da un mazzo a parte, che raffigura uno dei personaggi; scopo del gioco \u00e8 indovinare la figurina posseduta dall'avversario, andando per esclusione.\nCiascun giocatore a turno pu\u00f2 porre una domanda circa una caratteristica dell'aspetto del personaggio avversario: in base alla risposta, \u00e8 possibile eliminare tutte le figurine che non si adattano alla caratteristica. Ad esempio, un giocatore pu\u00f2 domandare se il personaggio porta gli occhiali; in caso di risposta affermativa possono essere eliminati tutti i personaggi che non li portano.\nScopo del gioco \u00e8 ovviamente indovinare per primi il personaggio posseduto dall'avversario, ripetendo ed incrociando le domande in pi\u00f9 turni, fino ad eliminare tutte le figure tranne una (determinate domande o sequenze di domande permettono ovviamente di eliminare in minor tempo un numero maggiore di figure).\nVersioni.\nDel gioco, attualmente distribuito in Italia dalla Hasbro (che rilev\u00f2 l'azienda MB nel 1983) esistono diverse versioni, di cui una raffigurante, al posto dei personaggi \"classici\", i protagonisti dei film d'animazione Disney, un'altra con protagonisti i supereroi dell'universo fumettistico Marvel.\nQuesto popolare gioco \u00e8 stato oggetto, negli anni novanta di una versione \"umana\" che andava in onda di pomeriggio tra un cartone animato e l'altro nel corso del popolare contenitore per ragazzi Bim bum bam. In un grande studio televisivo erano allestite le due tavolette del gioco in grandezza naturale e le due squadre di bambini, una rossa e una blu, si sfidavano per mezzo di due capitani che ponevano le domande (spesso dopo essersi consultati con il resto della squadra) e di un componente che correva tra le tessere per \"abbatterle\". Il fatto che le tessere fossero spesso alte quanto lo stesso bambino che le doveva buttare gi\u00f9 complicava ulteriormente il gioco, dal momento che il concorrente aveva necessariamente bisogno dell'aiuto del resto della squadra per non abbattere erroneamente le tessere che invece dovevano restare in piedi. Alla fine la squadra vincente si aggiudicava il premio finale, tipicamente un ricco assortimento di giocattoli per tutti i componenti.\nEsistono inoltre alcune varianti, diffuse soprattutto negli anni novanta. La prima variante consiste nell'indovinare pi\u00f9 di un personaggio (2 o pi\u00f9). Tale variante \u00e8 destinata a dei giocatori particolarmente abili. Un'altra variante, denominata \"Indovina chi psicologico\", consiste nell'individuare il personaggio non attraverso domande relative all'aspetto fisico (ha gli occhiali?, \u00e8 calvo?, etc), ma attraverso domande, appunto, riguardanti aspetti non fisici dei personaggi (che lavoro fa? \u00e8 irascibile? dove va in vacanza? etc). Un'ulteriore variante, denominata \"Indovina chi parapsicologico\", consiste nell'eliminare (facendole cadere) le figurine avversarie in base a presunti elementi parapsicologici.\nUn'ulteriore variante, lanciata nel 2019 e denominata \"Who\u2019s she?\", \u00e8 costituita da un set di personaggi femminili celebri, e il gioco \u00e8 incentrato sulla scoperta delle qualit\u00e0 intellettuali, artistiche o sportive per le quali tali donne si sono contraddistinte."}
{"id": "1146481", "revid": "94902", "url": "https://it.wikipedia.org/wiki?curid=1146481", "title": "Indovina Chi", "text": ""}
{"id": "1146482", "revid": "94902", "url": "https://it.wikipedia.org/wiki?curid=1146482", "title": "Indovina chi?", "text": ""}
{"id": "1146488", "revid": "767487", "url": "https://it.wikipedia.org/wiki?curid=1146488", "title": "Erich H\u00fcckel", "text": "Viene ricordato principalmente per lo sviluppo della teoria di Debye-H\u00fcckel per le soluzioni di elettroliti e del metodo di H\u00fcckel per il calcolo approssimato degli orbitali molecolari di sistemi \u03c0. \nH\u00fcckel nacque a Charlottenburg, un sobborgo di Berlino. Studi\u00f2 fisica e matematica dal 1914 al 1921 all'Universit\u00e0 di Gottinga. Conseguito il dottorato con una tesi sullo \"scattering di raggi X per mezzo di liquidi anisotropi\", divenne assistente a Gottinga, ma presto si trasfer\u00ec a Zurigo per assistere Peter Debye. Fu in questo periodo, nel 1923, che lui e Debye svilupparono la loro teoria per le soluzioni di elettroliti spiegandone la conduttivit\u00e0 sulla base dell'instaurarsi di forze interioniche. Dopo essere stato negli anni 1928-1929 in Inghilterra e in Danimarca, lavorando brevemente anche con Niels Bohr, H\u00fcckel si un\u00ec alla Facolt\u00e0 dell'Universit\u00e0 Tecnica di Stoccarda. Nel 1935 si spost\u00f2 a Marburgo dove insegn\u00f2 fino al suo ritiro nel 1961.\nH\u00fcckel \u00e8 famoso per avere sviluppato metodi quantomeccanici semplificati utilizzati per lo studio di molecole organiche insaturi planari. Nel 1930 propose una teoria per spiegare la difficolt\u00e0 di rotazione del doppio legame C=C degli alcheni sulla base della differenza fra i legami \u03c3 e \u03c0. Secondo H\u00fcckel solo il legame \u03c3 dell'etilene ha simmetria assiale lungo i due atomi di carbonio, mentre il legame \u03c0 si estende sopra e sotto il piano in cui giace l'asse di legame carbonio-carbonio e risultando rigido impedisce la libera rotazione. Nel 1931 generalizz\u00f2 i suoi studi formulando, tramite l'utilizzo del legame di valenza e degli orbitali molecolari, delle descrizioni strutturali della molecola del benzene e di altri idrocarburi ciclici coniugati. Sebbene il suo lavoro nell'ambito chimico organico sia stato fondamentale per i moderni sviluppi di questa branca chimica, i concetti enunciati da H\u00fcckel si diffusero solamente dopo due decenni principalmente a causa di suoi difetti in ambito comunicativo. La famosa regola di H\u00fcckel per determinare l'eventuale aromaticit\u00e0 di molecole cicliche insature deriva dall'applicazione del metodo di H\u00fcckel.\nEra sposato con Annemarie Zsigmondy, figlia del premio Nobel per la chimica Richard Zsigmondy. Insieme ebbero quattro figli."}
{"id": "1146489", "revid": "1104133", "url": "https://it.wikipedia.org/wiki?curid=1146489", "title": "Noi ci saremo", "text": "Noi ci saremo \u00e8 il sesto album del gruppo musicale italiano Nomadi, pubblicato nel 1977 in Italia dalla EMI.\nDescrizione.\nL'album \u00e8 diviso in due parti: la prima, \"La foresta\", si occupa della societ\u00e0, mentre la seconda, \"L'albero\", analizza le sfaccettature della personalit\u00e0 di ogni uomo.\nIl disco presenta canzoni \"arrabbiate\", con cui i Nomadi esprimevano il loro disprezzo nei confronti della musica italiana dell'epoca, fatta solo di canzonette destinate ad essere presto dimenticate. Anche la copertina, volutamente scialba con il titolo dattiloscritto e lo sfondo bianco, era un mezzo di critica verso le copertine degli album degli altri autori italiani, colorate e fantasiose.\nPer questo album, in cui per la prima volta compare il violino suonato da Chris Dennis, fino a quel momento solo chitarrista e tastierista, i Nomadi decisero di rivolgersi a giovani sconosciuti, che scrissero i vari brani; uno di loro, Gisberto Cortesi, diverr\u00e0 collaboratore assiduo dei Nomadi, scrivendo per loro molti brani fino al 1992.\nPer l'incisione dell'album, i Nomadi si chiusero in un vecchio mulino, dove ognuno si occupava di una mansione: cucinare, pulire etc. Carletti, per esempio, da sempre considerato il \"contabile\" del gruppo, si occupava di fare la spesa.\nAd ognuno dei titoli delle canzoni, il gruppo volle aggiungere un sottotitolo."}
{"id": "1146491", "revid": "712828", "url": "https://it.wikipedia.org/wiki?curid=1146491", "title": "Ar-Zimrath\u00f4n", "text": ""}
{"id": "1146492", "revid": "287204", "url": "https://it.wikipedia.org/wiki?curid=1146492", "title": "Erich Huckel", "text": ""}
{"id": "1146494", "revid": "1442080", "url": "https://it.wikipedia.org/wiki?curid=1146494", "title": "Fernando Pannullo", "text": "Biografia.\nNel corso della sua lunga carriera ha lavorato come attore con alcuni tra i principali Teatri Stabili italiani (Napoli, Bolzano, Roma), con alcune importanti cooperative (ad es. Compagnia Italiana), con compagnie private (ad es. Compagnia degli Ipocriti, Teatro Nuovo di Torino).\nNel 1975 fonda il Teatro Popolare di Roma assieme a Maurizio Scaparro, Pietro Nuti, Adriana Innocenti e Pino Micol.\nHa lavorato con registi quali Maurizio Scaparro, Franco Enriquez, Luca Ronconi, Massimo Castri, Ugo Gregoretti, Renzo Giovampietro, Sandro Sequi, Roberto Guicciardini, interpretando ruoli teatrali in spettacoli sia classici sia moderni.\nHa partecipato a diversi film e a numerosi sceneggiati televisivi."}
{"id": "1146497", "revid": "1450446", "url": "https://it.wikipedia.org/wiki?curid=1146497", "title": "Gordon", "text": ""}
{"id": "1146500", "revid": "22643", "url": "https://it.wikipedia.org/wiki?curid=1146500", "title": "Essere supremo", "text": ""}
{"id": "1146502", "revid": "767487", "url": "https://it.wikipedia.org/wiki?curid=1146502", "title": "Televisione a definizione avanzata", "text": "480p \u00e8 un'abbreviazione informale che identifica la modalit\u00e0 di visualizzazione del segnale video standardizzata come Enhanced-definition television (EDTV).\nIl suffisso \"p\" indica una modalit\u00e0 di scansione \"progressiva\", ovvero non interlacciata, mentre il numero 480 indica la risoluzione verticale di 480 righe. 480i \u00e8 l'abbreviazione per il formato EDTV \"interlacciato\".\nSpecifiche.\nLa risoluzione standard EDTV orizzontale \u00e8 uguale o inferiore a 854 pixel, e solitamente in campo informatico per la codifica digitale viene utilizzato un valore di 848, multiplo di 16, per compatibilit\u00e0 mod16, per il e 640 pixel per il , analogo a quello della televisione a risoluzione tradizionale (SDTV). La velocit\u00e0 di quadro (o di semiquadro nel caso di segnale interlacciato) \u00e8 di solito di 30 o 60 Hertz e pu\u00f2 essere specificata dopo la lettera.\nUso.\nViene usato di solito nei paesi che seguivano lo standard NTSC (principalmente Nord America e Giappone) in quanto l'NTSC pu\u00f2 rientrare nella risoluzione 480p30, sia pure con un segnale analogico e interlacciato. Grazie al raddoppio della risoluzione temporale, la versione 480p60 viene considerata TV a definizione potenziata (\"enhanced-definition television\", EDTV). Il segnale 480p pu\u00f2 essere trasportato da entrambi i formati di televisione digitale pi\u00f9 diffusi, ATSC e DVB; nel caso del 480p30 pu\u00f2 essere usato anche su DVD.\nFormati e standard.\nLe caratteristiche del video negli standard televisivi analogici maggiormente diffusi al mondo sono: 576 o 480 linee di risoluzione verticale delle immagini e frequenza rispettivamente di 25 o 30 immagini al secondo con scansione interlacciata. Questi formati video vengono indicati con le notazioni 576i50 (esistono anche altri tipi di notazione: 576i/50 oppure 576/50i) e 480i60, dove la lettera i sta per scansione interlacciata e i numeri 50 e 60 rappresentano i semiquadri al secondo (i semiquadri al secondo, usati nella scansione interlacciata, sono sempre il doppio delle immagini al secondo).\nI formati video pi\u00f9 popolari correlati alla EDTV invece sono: 576 o 480 linee (o pixel in caso di formato digitale) di risoluzione verticale delle immagini e frequenza rispettivamente di 50 o 60 immagini al secondo con scansione progressiva (576p50 e 480p60, dove la lettera \"p\" sta per scansione progressiva). Per un elenco completo degli standard televisivi che rientrano nella EDTV \ne dei corrispondenti formati video si veda la voce standard televisivi.\nAl livello qualitativo superiore alla EDTV c'\u00e8 la televisione ad alta definizione con formati video a 720, 1035, o 1080 linee (o pixel) di risoluzione verticale delle immagini."}
{"id": "1146505", "revid": "247222", "url": "https://it.wikipedia.org/wiki?curid=1146505", "title": "I Nomadi 3", "text": "I Nomadi 3, noto anche come I Nomadi Volume 3, \u00e8 un album raccolta dei Nomadi, pubblicato nel 1987."}
{"id": "1146507", "revid": "1522738", "url": "https://it.wikipedia.org/wiki?curid=1146507", "title": "Flegone", "text": ""}
{"id": "1146508", "revid": "712828", "url": "https://it.wikipedia.org/wiki?curid=1146508", "title": "Ar-Sakalth\u00f4r", "text": ""}
{"id": "1146509", "revid": "131011", "url": "https://it.wikipedia.org/wiki?curid=1146509", "title": "Tronchetto della felicit\u00e0", "text": ""}
{"id": "1146510", "revid": "767487", "url": "https://it.wikipedia.org/wiki?curid=1146510", "title": "Time Out (Max Pezzali)", "text": "Time Out \u00e8 il secondo album da solista di Max Pezzali, pubblicato il 25 maggio 2007. L'album \u00e8 entrato direttamente al primo posto nella classifica italiana dei dischi pi\u00f9 venduti diventando disco di platino prima dell'uscita grazie alle 80.000 ordinazioni.\nIl disco \u00e8 arrivato a vendere oltre 110.000 copie, risultando tra gli album pi\u00f9 venduti in Italia dell'estate 2007.\nIl disco.\nL'album segna una svolta sonora nell'artista pavese: dopo \"Il mondo insieme a te\", album a met\u00e0 tra le sonorit\u00e0 delle canzoni degli 883 e un nuovo approccio alla musica pi\u00f9 maturo e meno adolescenziale, la sua musica cambia sia lo stile musicale che la natura dei testi, che vedono nel \"viaggio\" il tema principale che attraversa tutto il disco. A proposito di questo, in un'intervista Pezzali ha detto: \nLa copertina dell'album \u00e8 stata realizzata da Enrico Bonafede, e raffigura il volto di Max Pezzali in una cartina stradale.\nIl primo singolo estratto \u00e8 stato \"Torno subito\", in rotazione radiofonica dal 4 maggio 2007 e disponibile nei negozi di dischi dal 25 maggio 2007. Il secondo singolo estratto \u00e8 stato \"Sei fantastica\", pubblicato il 7 settembre 2007. Per entrambi \u00e8 stato realizzato un rispettivo video musicale. Nel 2009 \u00e8 stato pubblicato anche il video ufficiale per il brano \"Il meglio\". Realizzato amatorialmente mesi prima dal giovane fan Samuele Dal\u00f2, in arte Alphetto, \u00e8 stato successivamente scelto da Max Pezzali e la casa discografica come video ufficiale. Alphetto \u00e8 stato poi messo sotto contratto da Claudio Cecchetto. Il video \u00e8 costato all'autore circa 9 euro, costo necessario all'acquisto di una cuffia da chirurgo."}
{"id": "1146511", "revid": "1906976", "url": "https://it.wikipedia.org/wiki?curid=1146511", "title": "Stemma del Togo", "text": "Lo stemma del Togo (\"Armoiries du Togo\") fu adottato il 14 marzo 1962, due anni dopo il conseguimento dell'indipendenza.\nDescrizione.\nNello stemma, composto da uno scudo ovale bianco e bordato di verde, compaiono due leoni rossi che simboleggiano il coraggio del popolo; reggono arco e frecce, a indicare che il popolo del Togo \u00e8 pronto a combattere per la propria libert\u00e0. Fra i due leoni appare uno scudo giallo con le lettere \"RT\", per \"R\u00e9publique Togolaise\". Sopra lo scudo compaiono due bandiere del Togo e un cartiglio con il motto \"Travail, Libert\u00e9, Patrie\" (in francese \"lavoro, libert\u00e0, patria\").\nStemmi storici.\nNel 1914, il governo dell'Impero tedesco decise di assegnare alle sue colonie degli stemmi. Effettivamente per\u00f2 non furono mai usati per via dello scoppio della prima guerra mondiale. Per il Togoland fu progettato uno stemma raffigurante una un albero sorretto da due cobra. Il capo, uguale per tutti gli emblemi coloniali, conteneva un'aquila imperiale tedesca."}
{"id": "1146519", "revid": "8929799", "url": "https://it.wikipedia.org/wiki?curid=1146519", "title": "EDTV", "text": ""}
{"id": "1146525", "revid": "181699", "url": "https://it.wikipedia.org/wiki?curid=1146525", "title": "AEEG", "text": ""}
{"id": "1146526", "revid": "1522738", "url": "https://it.wikipedia.org/wiki?curid=1146526", "title": "Piroide", "text": ""}
{"id": "1146527", "revid": "767487", "url": "https://it.wikipedia.org/wiki?curid=1146527", "title": "Groove Armada", "text": "I Groove Armada sono un duo musicale inglese di musica elettronica, originario di Cambridge, attivo dal 1996 e formato da Andy Cato (al secolo Andrew Cocup) e Tom Findlay.\nBiografia.\nLa loro attivit\u00e0 ha avuto inizio nella prima met\u00e0 degli anni novanta nei club di Londra. Groove Armada era il nome di una discoteca kitsch di Newcastle in voga negli anni '70, dove il duo incontr\u00f2 il suo primo pubblico. Pare che la loro unione ebbe come madrina la fidanzata del polistrumentista (eccelle in particolare con il trombone, il basso e le tastiere) appassionato di house, Andy; \u00e8 lei ad introdurlo al milieu musicale di Cambridge dove conosce subito Tom. Fra i due \u00e8 intesa immediata: oltre alla passione per jazz, funk, dance e house, il vero amore \u00e8 quello per il basso, il mixer e il computer.\nIl loro album di debutto, \"Northern Star\" (1998), non ebbe un grande seguito, pur contenendo due brani di successo, \"4 Tune Cookie\" ed in particolare \"At the River\", singolo di esordio che venne riproposto due anni dopo, nel 1999, in \"Vertigo\".\nQuesto disco \u00e8, invece, un grande successo: vero e proprio campionario musicale e di stile sonoro (sull'esempio dell\"'Illustrated Musical Encyclopaedia\" di un Sakamoto d'annata), \u00e8 in grado di spaziare dal jazz all'ambient, fino alla disco.\nSe a \"At the River\" tocc\u00f2 di aprire le porte dei lounge club, ad aprire quelle del successo nelle discoteche fu \"If Everybody Looked the Same\". Con questo pezzo il duo conquist\u00f2 la Top 20 del loro paese, ma soprattutto si afferm\u00f2 nei circuiti internazionali per quel \"Groove Armada Style\" che trova d'accordo la grande produzione ed i musicisti pi\u00f9 raffinati. Il primo ad accorgersene fu forse Quentin Leo \"Norman\" Cook, alias Fatboy Slim, che produsse il remix di \"I See You Baby\", riproposto anche nei rispettivi \"Greatest Hits\". Fu l'inizio di una svolta, quella dei remix, che quando giunse negli Stati Uniti (a seguito della versione di \"Vertigo\" per quel mercato) si concretizz\u00f2 con \"The Remixes\", che vede la post-produzione di DJ Icey, Attaboy, Kinobe e Tim \"Love\" Lee. Si tratt\u00f2 di uno di quei casi in cui gli interpreti finiscono per influenzare gli originali.\nInfatti, dopo un album di mix, \"Back to Mine\", il duo di Cambridge diede sfogo al proprio eclettismo con il terzo disco del 2001, tutto made in USA: \"Goodbye Country (Hello Nightclub)\". In questo lavoro, accanto a celebrit\u00e0 come l'antesignano Chic Nile Rodgers e il rapper underground Jeru the Damaja, spicca - quasi mistico - il cameo Richie Havens.\nNonostante la grande attenzione della critica e ancor pi\u00f9 dei musicisti, \"Superstylin' \", il brano di punta del disco, non arriver\u00e0 mai ai successi dei primi dischi. Lo stesso vale per il celebrato \"Lovebox\" (2003), un piccolo capolavoro di stile con partecipazioni importanti, fra cui Neneh Cherry, Sandy Denny, Nappy Roots, Sunshine Anderson e ancora Richie Havens. Gi\u00e0 dopo \"Vertigo\" il duo aveva cominciato ad alternare la propria presenza come DJ resident, oltre che al Fabric di Londra, anche al club Twilo di New York, dove viene immediatamente notato, fra gli altri, da sir Elton John, che combina un concerto abbinato, e Madonna, che affider\u00e0 loro il remix del singolo \"Music\". \nFu quello l'inizio di una interminabile sequenza di collaborazioni. La loro attivit\u00e0 di clubbing \u00e8 ben rappresentata dai lavori minori, primo fra tutti \"Doin` It After Dark Vol. 01 e 02\" del 2004, preceduto da \"Another Late Night\" del 2003 e \"The Dirty House Session\" del 2002.\nNel 2007 esce \"Soundboy Rock\" (di cui esiste anche una versione Live esclusiva di iTunes registrata durante l'omonimo festival londinese) che riprende il lavoro degli ultimi due dischi aggiungendovi un'iniezione di freschezza beat e un groove meticcio con partecipazioni di famiglia e inedite (Mutya Buena, Prince, AIR, DJ Shadow, Jeru the Damaja e altri). Pi\u00f9 che mai evidente \u00e8, se non l'abbandono, almeno il passaggio in secondo piano dei campionamenti e dei sample a favore di un nuovo stile live entusiastico e rimixato con arte.\nL'estetica dotta, per quanto elettronica, si \u00e8 mischiata alla strada per far s\u00ec che divertimento e bellezza siano una cosa sola.\nNel 2010 esce \"Black Light\", disco che rinnova l'originalit\u00e0 del gruppo e che aggiunge, ai gi\u00e0 numerosi cantanti e ospiti dei propri dischi, una nuova personalit\u00e0 femminile, Saint Saviour che dai due singoli pre- e post-album (\"I won't kneel\" e \"Paper Romance\") dimostra di essere all'altezza dell'originalit\u00e0 e innovazione che sono le qualit\u00e0 che in 15 anni di musica elettronica targata Groove Armada non sono mai mancate. \"Black Light\" si disersifica dagli altri album per la propensione al genere, che in futuro grazie anche al loro apporto, si catalogher\u00e0 da solo come Balearic Lounge (anche solo Balearic) staccandosi o aggiungendosi ai gi\u00e0 toccati generi chillout, lounge, downtempo e altri derivati dell'elettronica. \"Black Light\" appare inizialmente un album rumoroso e hard per chi \u00e8 abituato al loro sound pacato, ma gi\u00e0 al secondo ascolto lo si capisce e percepisce come un disco che lascia e lascer\u00e0 il segno. Groove Armada ha sempre contribuito allo sviluppo e la crescita della musica elettronica in generale e con quest'ultimo lavoro ne d\u00e0 un'ulteriore conferma, questo disco verr\u00e0 sicuramente apprezzato dal pubblico. \"White Light\" \u00e8 un disco di versioni alternative dei brani contenuti in \"Black Light\".\nCuriosit\u00e0.\n\u00c8 celebre il festival londinese da loro promosso all'insegna del marchio \"Lovebox\".\nIl brano \"Madder\" \u00e8 stato utilizzato nel 2003 per il videogioco Rayman 3: Hoodlum Havoc, prodotto da Ubisoft.\nI brani \"I see you baby\" e \"My friend\" sono stati rispettivamente utilizzati dalla pubblicit\u00e0 della Renault M\u00e9gane e della \u0160koda Fabia.\nIl brano Edge Hill (dall'album Goodbye Country Hello Nightclub) fa parte della colonna sonora del film Tombraider (Lara Croft)\nHanno scritto brani per album di Kylie Minogue e R\u00f3is\u00edn Murphy."}
{"id": "1146531", "revid": "547034", "url": "https://it.wikipedia.org/wiki?curid=1146531", "title": "'99 Live", "text": "99 Live \u00e8 l'ottavo album live della rockband italiana Litfiba, uscito nel 2005.\nNel 2008 viene stampata una versione economica con una custodia di cartone chiamata \"Il Meglio di Litfiba '99 Live\", contenente solo 10 tracce gi\u00e0 presenti nella versione completa dell'album.\nLe registrazioni sono tratte dai concerti del 6 maggio al Forum di Assago e del 13 maggio al Palastampa di Torino.\nNel 2011 i Litfiba hanno deciso di ristampare l'album all'interno del Box Set \"Litfiba Rare &amp; Live\".\nTracce.\n99 Live\nCD 2.\nIl Meglio di Litfiba '99 Live"}
{"id": "1146534", "revid": "1104133", "url": "https://it.wikipedia.org/wiki?curid=1146534", "title": "Croce e delizia (album Litfiba)", "text": "Croce e delizia, \u00e8 il sesto album live della rockband italiana Litfiba, pubblicato nel 1998 dalla EMI italiana.\nDescrizione.\nL'album \u00e8 stato registrato da Fabrizio \"Fabry\" Simoncioni con \"l'Amek &amp; Vanis White Mobil\" al Forum d'Assago il 28 novembre del 1997 ed \u00e8 la testimonianza live del \"Mondi Sommersi Tour\" dello stesso anno.\nNel 2011 i Litfiba hanno deciso di ristampare l'album all'interno del Box Set \"Litfiba Rare &amp; Live\"."}
{"id": "1146535", "revid": "1522738", "url": "https://it.wikipedia.org/wiki?curid=1146535", "title": "E\u00f2o", "text": ""}
{"id": "1146540", "revid": "111574617", "url": "https://it.wikipedia.org/wiki?curid=1146540", "title": "Villa Niccolini", "text": "Villa Niccolini si trova in via San Carlo a Firenze.\nFatta costruire dai Cavalcanti. Nel 1496 divenne propriet\u00e0 dei \"Sinibaldi\", nel 1606 dei \"Bardi-Serzelli\". Verso il 1850 fu acquistata dal poeta Giovanni Battista Niccolini, nato nel 1782 e morto nel 1861, che qui scrisse la tragedia \"Mario e i Cimbri\"."}
{"id": "1146545", "revid": "92719", "url": "https://it.wikipedia.org/wiki?curid=1146545", "title": "Falso hutia", "text": ""}
{"id": "1146546", "revid": "125319254", "url": "https://it.wikipedia.org/wiki?curid=1146546", "title": "Lacio drom (buon viaggio)", "text": "Lacio drom (Buon viaggio) \u00e8 il quinto album live della rockband italiana Litfiba, pubblicato dalla EMI italiana nell'autunno 1995 con, in allegato, una VHS contenente alcuni stralci del \"dietro le quinte\", con la partecipazione anche di Danilo Fatur, dello \"Spirito Tour\" dello stesso anno.\nDescrizione.\nIl disco \u00e8 stato pubblicato nel 1995 nel corso del tour successivo all'album \"Spirito\". L'album contiene \"Lacio drom (Buon viaggio)\", \"No frontiere\", \"Spirito\" e \"Lo spettacolo\", brani originariamente pubblicati su \"Spirito\", qui presentati con un missaggio leggermente differente eseguito da Tom Lord-Alge presso l'Encore Studio di Los Angeles, e sette tracce suonate dal vivo durante il concerto di Modena e mixate da Fabrizio Simoncioni all'IRA SoundLab di Firenze. La canzone \"Africa\" \u00e8 presente con testo ed arrangiamenti differenti rispetto alla versione presente in \"Colpo di coda\". Nella canzone \"Il vento\" viene ricordata la Strage di piazza Fontana, e nel finale viene inoltre citato il ritornello di \"Eroi nel vento\", brano degli anni '80 della band. Il titolo del disco \u00e8 il corrispettivo in lingua rom di \"\"Buon cammino\", \"Buon viaggio\"\", da cui il sottotitolo del disco e dell'omonima canzone.\nNel 2011 i Litfiba hanno deciso di ristampare l'album all'interno del Box set \"Litfiba Rare &amp; Live\".\nLa videocassetta.\nIn allegato al CD \u00e8 stata distribuita anche una videocassetta, comprendente stralci del \"dietro le quinte\" dello Spirito Tour della durata di circa 1 ora.\nNel filmato compare anche Danilo Fatur ex componente dei CCCP Fedeli alla Linea.\nNel 2010 \u00e8 stato ristampato in DVD all'interno di una pubblicazione editoriale curata da L'Espresso."}
{"id": "1146552", "revid": "92719", "url": "https://it.wikipedia.org/wiki?curid=1146552", "title": "Hexolobodon", "text": ""}
{"id": "1146553", "revid": "125671571", "url": "https://it.wikipedia.org/wiki?curid=1146553", "title": "Sogno ribelle", "text": "Sogno ribelle \u00e8 la prima raccolta ufficiale della rockband italiana Litfiba, pubblicata nel 1992.\nDescrizione.\nIl disco, pubblicato in CD, musicassetta e doppio LP contiene principalmente le canzoni del loro repertorio degli anni ottanta + 2 tratte dall'album \"El Diablo\" del 1990, reinterpretate nel nuovo stile rock della band. Contiene inoltre un inedito, \"Linea d'ombra\", tre canzoni live tratte\ndall'ultimo tour della band, e la versione da studio del brano \"Cangaceiro\" (fino a quel momento pubblicata solo in versione live), che in quegli anni concludeva i concerti della band fiorentina.\nL'edizione limitata.\nQuest'album \u00e8 uscito anche in edizione limitata, comprendente 4 CD con custodie Digipak ed una bandana con raffigurata l'immagine di copertina dell'album racchiusi in un box di cartone formato LP. Il CD 4 racchiude 3 Bonus Tracks non incluse nell'edizione standard."}
{"id": "1146554", "revid": "838137", "url": "https://it.wikipedia.org/wiki?curid=1146554", "title": "Aimone (conte)", "text": ""}
{"id": "1146558", "revid": "33689", "url": "https://it.wikipedia.org/wiki?curid=1146558", "title": "Cecina Mavorzio Basilio Decio", "text": " \nBiografia.\nAppartenente all'influente famiglia aristocratica dei Cecina, figlio di Cecina Decio Basilio (console del 463), Decio fu console per l'anno 486, \"praefectus urbi\" di Roma, e Prefetto del pretorio d'Italia (486-493).\nSuo figlio Vettio Agorio Basilio Mavorzio fu console per l'anno 527."}
{"id": "1146564", "revid": "1305772", "url": "https://it.wikipedia.org/wiki?curid=1146564", "title": "Flavio Longino", "text": "Flavio Longino rappresenta una serie di personaggi di epoca romana come:"}
{"id": "1146568", "revid": "712828", "url": "https://it.wikipedia.org/wiki?curid=1146568", "title": "Ar-Gimilz\u00f4r", "text": ""}
{"id": "1146571", "revid": "486946", "url": "https://it.wikipedia.org/wiki?curid=1146571", "title": "Amandus", "text": ""}
{"id": "1146573", "revid": "767487", "url": "https://it.wikipedia.org/wiki?curid=1146573", "title": "V\u00e5lerenga (Oslo)", "text": "V\u00e5lerenga \u00e8 un quartiere di Oslo, la capitale della Norvegia, appartenente al distretto di Gamle Oslo e posta tra i distretti di Gamlebyen, Jordal, Ensj\u00f8, Etterstad e Lodalen. \u00c8 nota per le tradizionali case in legno e per essere sede del V\u00e5lerenga I.F. Fotball, squadra di calcio, e di una squadra di hockey su ghiaccio."}
{"id": "1146576", "revid": "1419531", "url": "https://it.wikipedia.org/wiki?curid=1146576", "title": "Risentimento", "text": "Il risentimento (o rancore) \u00e8 un sentimento dato da un misto di rabbia e desiderio di rivalsa, protratto nel tempo, che si prova come conseguenza di un torto o frustrazione subita, sia essa reale o immaginaria.\nDescrizione.\nIl risentimento \u00e8 un'esperienza affettiva che le persone sperimentano quando un agente esterno nega loro le opportunit\u00e0 o le risorse di valore (incluso lo status), che esse considerano socialmente accessibili. Non riconducibile a un fenomeno psichico meramente intraindividuale, il risentimento \u00e8 un sentimento sociale contrassegnato da peculiari dinamiche relazionali, storicamente e culturalmente situate. Pu\u00f2 essere un'esperienza emotivamente disturbante, che viene provata nuovamente o rivissuta nella mente. Secondo gli psicologi, il risentimento \u00e8 uno dei sentimenti-chiave nello sviluppo del narcisismo.\nQuando una persona prova risentimento verso se stessa si parla di \"rimorso\".\nIl risentimento riguarda simultaneamente le strutture e le relazioni nelle quali le persone sono ingaggiate. Nella societ\u00e0 contemporanea l'eguaglianza proclamata sul piano dei valori contrasta con le disuguaglianze sul piano delle differenze di potere e di accesso alle risorse materiali. Questo divario genera una tensione sempre maggiore tra desideri egualitari, tra loro fittamente concorrenziali, e le disuguaglianze sociali strutturali crescenti. \nGli attori sociali hanno ampie possibilit\u00e0 di scelta, ma sono tendenzialmente incapaci di promuovere le condizioni di uguaglianza di opportunit\u00e0 che sono necessarie alla loro concreta realizzazione. Questo comportanta che un desiderio sempre pi\u00f9 ambizioso e mimetico si scontra con una realt\u00e0 competitiva e selettiva. Una conseguenza \u00e8 la diffusione del risentimento nella vita quotidiana."}
{"id": "1146585", "revid": "287204", "url": "https://it.wikipedia.org/wiki?curid=1146585", "title": "Tomas de Torquemada", "text": ""}
{"id": "1146599", "revid": "2131089", "url": "https://it.wikipedia.org/wiki?curid=1146599", "title": "Eccellenza Marche", "text": "Il campionato di Eccellenza Marche \u00e8 il quinto livello in ordine di graduatoria all'interno del campionato italiano di calcio. \u00c8 il secondo campionato dilettantistico per importanza, il maggiore a livello regionale, ed \u00e8 organizzato dal Comitato Marchigiano tramite delega della Lega Nazionale Dilettanti.\nVi partecipano 16 squadre raggruppate in un unico girone, delle quali una o due vengono promosse in Serie D (in base al risultato del club marchigiano nei Play-off nazionali) e quattro (numero variabile in base al numero di retrocessioni di squadre marchigiane dalla Serie D) vengono retrocesse in Promozione.\nIl campionato venne istituito nel 1991, a seguito della riforma nazionale dei campionati dilettanti, andando cos\u00ec a sostituire come importanza quello di Promozione, che venne declassato.\nContemporaneamente viene disputata la fase regionale della Coppa Italia Dilettanti alla quale prendono parte tutte le 16 squadre, in cui la vincente ha accesso alla fase finale nazionale con altre 18 squadre; la coppa mette in palio per la squadra vincente della fase nazionale un ulteriore posto per la Serie D dell'anno successivo, facendo in modo che si abbia un massimo di 3 promozioni.\nRegolamento.\nPromozioni.\nLa squadra che arriva prima viene promossa direttamente in Serie D. Invece le squadre che si piazzano dalla seconda alla quinta posizione si affrontano nei Play-off, la cui vincitrice si aggiudica il passaggio alla fase Nazionale, che prevede degli spareggi Interregionali con altre 27 squadre per un totale di ulteriori 7 posti nella Serie D dell'anno successivo. Se la seconda classificata durante il campionato ha 10 o pi\u00f9 punti di distacco dalla terza, i Play-Off non vengono disputati ed ha accesso alla fase Nazionale direttamente la seconda classificata.\nRetrocessioni.\nLa squadra che arriva ultima viene retrocessa direttamente in Promozione. Invece le squadre che si piazzano dalla quintultima alla penultima posizione si affrontano nei Play-out, dove la vincitrice si aggiudica il diritto al mantenimento della categoria. Se il distacco di punti \u00e8 pari o superiore ai 10 punti la squadra peggior classificata viene retrocessa direttamente.\nAlbo d'oro.\nIn \"corsivo\" le squadre ripescate in Serie D.\nPartecipazioni.\nSono 86 squadre hanno militato in questo campionato in 31 stagioni sportive dal 1991-1992 al 2021-2022. Le 17 squadre che attualmente partecipano all'Eccellenza Marche 2021-2022 sono in grassetto.\nStatistiche e record.\nLa serie pi\u00f9 lunga di partecipazioni consecutive, 15, appartiene alla Biagio Nazzaro (dal 2004-2005 al 2018-2019). Le squadre pi\u00f9 longeve tra quelle che militano nel campionato sono Grottammare e Urbania con 13 partecipazioni (dal 2009-2010).\nLa Sambenedettese \u00e8 l'unica squadra ad aver vinto tutte le edizioni (3) a cui ha preso parte.\nNegli annali rimane la stagione 2012-2013 quando il calcio marchigiano ottiene il numero massimo di promozioni disponibili per un girone singolo di eccellenza ovvero 3: al Matelica vincitore del campionato, si aggiungono il Montegranaro che si aggiudica i playoff nazionali e la Fermana vincitrice della Coppa Italia Dilettanti.\nSolamente 2 squadre marchigiane non hanno mai giocato in Eccellenza e militano in una divisione superiore: "}
{"id": "1146604", "revid": "1318658", "url": "https://it.wikipedia.org/wiki?curid=1146604", "title": "Provincia di Palawan", "text": "La provincia di Palawan \u00e8 un arcipelago e una provincia delle Filippine. Il capoluogo della provincia \u00e8 la citt\u00e0 di Puerto Princesa. La maggior parte del territorio provinciale ricade sull'omonima isola. \u00c8 la pi\u00f9 grande provincia filippina e si estende da nord-est a sud-ovest tra Mindoro e il Borneo compresa tra il Mar Cinese Meridionale a nord e il Mare di Sulu a sud. \u00c8 un coacervo di differenti gruppi culturali ed etnici (ne sono stati censiti 87) ed ha un immenso patrimonio naturalistico che \u00e8 anche la base della sua sussistenza, sempre pi\u00f9 legata al turismo.\nGeografia fisica.\nLa Provincia di Palawan occupa circa 1.800 piccole isole e isolotti. I principali gruppi sono:\nIsola di Palawan.\nL'isola di Palawan, chiamata \"Pulaoan\" da Magellano che la raggiunse nel 1521, \u00e8 di gran lunga la pi\u00f9 estesa delle isole che compongono la provincia omonima con i suoi 11.785\u00a0km\u00b2 distribuiti su una lunghezza di 434\u00a0km e una larghezza variabile che non supera i 39\u00a0km. Oltre alle centinaia di chilometri di spiagge, equamente divise tra il lato nord-occidentale sul Mar Cinese Meridionale e il lato sud-orientale rivolto sul Mare di Sulu, l'entroterra \u00e8 caratterizzato da un paesaggio collinare e montuoso, con rilievi anche importanti tra i quali spicca a sud il monte Mantalingajan (2.085 m s.l.m.).\nPalawan, inoltre, \u00e8 sede di ben due siti dichiarati Patrimonio dell'umanit\u00e0 dall'UNESCO per il loro valore naturalistico: il parco marino del Tubbataha Reef con i suoi atolli corallini (dal 1993), e il Parco nazionale del fiume sotterraneo di Puerto Princesa (dal 2000).\nGeografia antropica.\nSuddivisioni amministrative.\nLa provincia di Palawan comprende una citt\u00e0 indipendente e 23 municipalit\u00e0.\nStoria.\nPalawan ha fatto parte della regione del Southern Tagalog fin quando la stessa \u00e8 stata divisa in due nel 2002 e Palawan \u00e8 entrata a far parte di una nuova regione denominata Mimaropa.\nIn precedenza (2001) gli abitanti di Palawan avevano espresso voto contrario all'adesione alla Regione Autonoma nel Mindanao Musulmano.\nNel 2005, per atto presidenziale, la provincia di Palawan \u00e8 stata annessa alla regione di Visayas Occidentale. Questo trasferimento, avvenuto senza ottenere un consenso popolare attraverso un voto, ha fatto sollevare eccezioni che hanno portato ad emettere un nuovo decreto presidenziale che, in attesa di un pronunciamento definitivo, sospende il primo provvedimento di trasferimento. \nNel 2016 la regione Mimaropa ha cambiato nome ufficiale da Regione IV-B a Regione Southwestern Tagalog: nel decreto veniva inclusa anche la provincia di Palawan come parte della regione, archiviando cos\u00ec l'ipotesi dell'annessione al Visayas Occidentale.\nSociet\u00e0.\nEvoluzione demografica.\nLa provincia di Palawan \u00e8 la pi\u00f9 grande per estensione territoriale (14.896,3\u00a0km\u00b2), ma non tra le pi\u00f9 popolate (682.152 abitanti nel 2007), quindi con una densit\u00e0 inferiore ai 50 abitanti per km\u00b2, \u00e8 di fatto una delle meno densamente popolate. Considerando che nel capoluogo, Puerto Princesa, vivono circa 200.000 persone, la densit\u00e0 media nel resto della provincia \u00e8 di circa 32 ab/km\u00b2.\nEtnie.\nLa relativa scarsit\u00e0 di popolazione si incrocia con una elevatissima diversit\u00e0 etnica, sono infatti circa 90 i diversi gruppi etnici che vivono sulle circa 2000 isole della regione.\nIl gruppo etnico pi\u00f9 numeroso \u00e8 costituito dai Palawe\u00f1os, gli antichi abitanti delle isole, con i relativi sottogruppi (Cuyunon, Agutayanon, e Molbog). Altro gruppo importante sono i Palawanon che erano il popolo indigeno dell'isola di Palawan, la maggior parte vive oggi sugli altopiani intorno a Brooke's Point. Un piccolo sottogruppo dei Palawanons sono i Tau't Batu o Taw Batu (che nella lingua locale significa \"popolo delle rocce\"). Questi occupano il bacino di Singnapan, una depressione che si trova nella municipalit\u00e0 di Quezon, nel sud-ovest di Palawan, delimitata a est dal Monte Mantalingajan a e ovest dalla costa. Altri gruppi minoritari, ma di una certa importanza sono i Tagbanua che vivono nelle zone costiere al centro di Palawan, nella zona nord dell'isola e nelle isole Calamian, e i Batak (in lingua Cuyonon \"gente di montagna\") che vivono nella zona nord-est di Palawan.\nLingue e dialetti.\nNella regione sono parlate un gran numero di lingue che si affiancano alla lingua nazionale, Tagalog, parlata dal 28% della popolazione locale. Fra queste le principali sono:\nEconomia.\nLa ricchezza naturalistica e paesaggistica \u00e8 tale da poter permettere a Palawan di poter vivere dello sfruttamento delle risorse turistiche. In parte per\u00f2 questo territorio deve superare una sorta di isolamento storico che tuttora non gli permette uno sviluppo adeguato, in parte il grande patrimonio di cui dispone \u00e8 prezioso quanto fragile e necessita di una particolare salvaguardia e quindi di sostegni economici. Per questi motivi sono allo studio forme di ecoturismo che permettano lo sviluppo del settore e al tempo stesso assicurino il rispetto e la valorizzazione dell'ambiente."}
{"id": "1146606", "revid": "486946", "url": "https://it.wikipedia.org/wiki?curid=1146606", "title": "Nade\u017eda Alliluyeva", "text": ""}
{"id": "1146607", "revid": "1226", "url": "https://it.wikipedia.org/wiki?curid=1146607", "title": "Letteratura gotica", "text": ""}
{"id": "1146612", "revid": "20973", "url": "https://it.wikipedia.org/wiki?curid=1146612", "title": "Sagra di San Michele", "text": ""}
{"id": "1146614", "revid": "158913", "url": "https://it.wikipedia.org/wiki?curid=1146614", "title": "Svetlana Alliluyeva", "text": ""}
{"id": "1146619", "revid": "767487", "url": "https://it.wikipedia.org/wiki?curid=1146619", "title": "Vifredo I", "text": "Biografia.\nNel marzo 834 concede il permesso a un minore (quindi non in grado, legalmente, di provvedere alla propria esistenza) di vendere alcuni beni e il 6 marzo 855 Griderisius, in veste di \"locopositus Vvifrit comitis\" permette a un altro ragazzo di riscuotere alcune sostanze lasciategli dal padre.\nVifredo era in buoni rapporti con l'Imperatore Ludovico II (Hludovicus). Quando nella primavera dell'844 Ludovico II, insieme al suo consigliere l'arcivescovo Drogo di Metz, gli abati, i conti e numerosi vescovi dell'alta Italia, scende a Roma, a capo di un numeroso esercito, Vifredo fa parte del seguito. La ragione per cui l'Imperatore era stato spinto a raggiungere la citt\u00e0 eterna, era da attribuirsi al fatto che un partito anti-imperiale stava cercando di far s\u00ec che venissero annullati gli accordi stipulati tra suo padre e papa Eugenio II, che consentivano un maggiore controllo, da parte della casa regnante, sulle elezioni pontificie (\"Constitutio romana\").\nNell'846/47, quando, poi, l'imperatore pubblica il \"Capitulare de expeditione versus Sarracenos facienda\", inserisce Vifredo in qualit\u00e0 di \"signifer\" nella \"secunda scara\" del contingente italiano. Nell'854, insieme al vescovo Seufridus di Piacenza, prende parte a una controversia a Moragnano tra l'arciprete Iohannes di San Pietro in Varsi e Sigiprand di \"Basilica Duci\" intorno alla decima di \"Monte Spinola loca montanca fine Castellana et Placentina\" decisa a favore del primo. Sotto la sua guida, la contea viene amministrata in maniera efficiente. Viene riportato solo un intervento da parte di Ludovico II, in relazione ad una controversia sui diritti allodiali riguardanti il monte Carice \"inter partem Sancti Petri Santique Columbani et Vuifredum comitem Placentinum\".\nNell'870 troviamo ancora Vifredo tra i personaggi che compongono il seguito dell'Imperatore, quando questi deve intervenire a Reggio in favore di quel vescovo. La sua data di morte deve fissarsi prima del febbraio dell'881, quando il \"missus\" di Carlo il Grosso Sigerad appare essere presente a un giudizio \"in curte qui fuit quondam Uuifredi comes\". Vifredo aveva dato in moglie la figlia Berta al conte di Parma e duca di Spoleto Suppo II. Era riuscito anche ad entrare in pi\u00f9 intimi contatti con Ludovico. Berta manterr\u00e0 sempre vivo il ricordo della sua citt\u00e0 natale: dopo la morte del marito doner\u00e0 alla chiesa di Sant'Antonino quei beni ricevuti in eredit\u00e0 dal padre, a Piacenza e nel circondario. Dopo la morte del marito, in un documento si definisce \"filia b. mem. Vvifredi comiti ex genere francorum\", vivente secondo la legge dei Franchi Sali, ci\u00f2 che determina un'automatica collocazione del padre tra le stirpi di Franchi Sali introdotte dai Carolingi in qualit\u00e0 di funzionari governamentali nel neonato contesto politico cisalpino."}
{"id": "1146623", "revid": "30297", "url": "https://it.wikipedia.org/wiki?curid=1146623", "title": "Serie C (hockey su ghiaccio)", "text": ""}
{"id": "1146625", "revid": "287204", "url": "https://it.wikipedia.org/wiki?curid=1146625", "title": "L'elenco telefonico di Atlantide", "text": "L'elenco telefonico di Atlantide \u00e8 il primo romanzo dello scrittore friulano Tullio Avoledo. \nIl romanzo raccoglie diversi generi dal giallo al fantastico. Venne pubblicato nel 2003 dalla casa editrice Sironi Editore e ripubblicato nello stesso anno dalle edizioni Einaudi, nella collana Einaudi tascabili.\nCon questo romanzo Tullio Avoledo ha vinto il premio \"Forte Village-Montblanc Scrittore emergente dell'anno\".\nTrama.\nGiulio Rovedo lavora come legale per una piccola banca, la \"CCCTP - Cassa di Credito Cooperativo del Tagliamento e del Piave\" e abita nel cupo e misterioso condominio nominato \"Il Nobile\" di Pista Prima, una grande e importante citt\u00e0 del nord-est d'Italia. In pochi giorni, Rovedo si trova al centro di una serie di vicissitudini all'apparenza frutto di una spietata normalit\u00e0: la piccola banca per cui lavora sta subendo l'assorbimento da parte del grande gruppo di \"Bancalleanza\" e della casa madre di quest'ultima, la \"Covenant Foundation\"; la sua vita al \"Nobile\" \u00e8 disturbata da un vicino molesto; la nuova responsabile del personale di \"Bancalleanza\", Cecilia Mazzi, lo concupisce e riesce a informare la moglie di Giulio, che lo mette alla porta.\nRovedo si lascia convincere da due strani personaggi che tutto ci\u00f2 non sia frutto del caso, ma che dietro ci sia un progetto planetario, pilotato dalla \"Covenant Foundation\", volto a ritrovare l'Arca dell'Alleanza e far tornare al potere gli dei dell'antico Egitto. Secondo questa strana teoria, i sotterranei del \"Nobile\" potrebbero celare l'Arca, in quanto epicentro di accadimenti fuori dal comune come la scoperta d'una presunta fonte della giovinezza."}
{"id": "1146626", "revid": "767487", "url": "https://it.wikipedia.org/wiki?curid=1146626", "title": "Classe Andrea Doria (Classe Orizzonte)", "text": ""}
{"id": "1146627", "revid": "712828", "url": "https://it.wikipedia.org/wiki?curid=1146627", "title": "Tar-Palantir", "text": ""}
{"id": "1146629", "revid": "1982", "url": "https://it.wikipedia.org/wiki?curid=1146629", "title": "J\u00e0tiva", "text": ""}
{"id": "1146638", "revid": "172961", "url": "https://it.wikipedia.org/wiki?curid=1146638", "title": "L'amaro caso della Baronessa di Carini", "text": ""}
{"id": "1146641", "revid": "1100311", "url": "https://it.wikipedia.org/wiki?curid=1146641", "title": "Fussball-Club Rot-Wei\u00df Erfurt", "text": "Il Fussball-Club Rot-Wei\u00df Erfurt e.V. \u00e8 una societ\u00e0 calcistica tedesca di Erfurt, citt\u00e0 della Turingia. Milita nella Regionalliga, la quarta divisione del campionato tedesco di calcio.\nStoria.\nDalla fondazione alla seconda guerra mondiale.\nIl club trae le sue origini da un club di cricket fondato nel 1895 che cambi\u00f2 nome in \"SC Erfurt 1895\" appena allarg\u00f2 i suoi interessi sportivi. Il club fu uno dei fondatori, nel 1900, della DFB, la federcalcio tedesca, e nel 1904 cominci\u00f2 a partecipare alla \"Verband Mitteldeutscher Ballspielvereine\" (campionato della Germania centrale). La squadra vinse il campionato regionale ed avanz\u00f2 fino alle semifinali di quello nazionale, fino a quando non fu eliminato dai futuri campioni. Durante il periodo nazista, l'Erfurt gioc\u00f2 alcune stagioni in Gauliga, la massima serie del campionato, ma non vinse alcun trofeo.\nIl dopoguerra.\nAlla fine della seconda guerra mondiale, le autorit\u00e0 alleate chiusero tutte le associazioni, calcistiche comprese. Nel 1946 l'occupazione sovietica divise Erfurt in cinque distretti sportivi. L'\"SG Erfurt West\" nacque dove prima c'era l\"'SC Erfurt 1895\" e il \"VfB Erfurt\", per questo motivo infatti alcuni giocatori delle due squadra andarono a militare nella squadra appena nata. I successi arrivarono presto con un'apparizione in finale regionale nel 1948 e con il titolo regionale conquistato l'anno successivo. Successivamente, un po' anche a causa degli scarsi risultati conseguiti, la societ\u00e0 in pochi anni cambi\u00f2 nome svariate volte: \"Fortuna Efurt\" (1949), \"KWU Erfurt\" in (1950) e \"BSG Turbine Erfurt\" (1951). Nel 1954 e nel 1955 come \"Turbine\" vinse la DDR-Oberliga (il massimo campionato della Germania orientale), ma nel 1959 retrocesse per la prima volta in DDR-Liga. Negli anni sessanta il club and\u00f2 su e gi\u00f9 tra la prima e la seconda divisione; retrocesse tre volte ma venne sempre promossa l'anno successivo. Come la maggior parte dei club della DDR, la societ\u00e0 soffr\u00ec il trasferimento \"forzato\" dei suoi migliori giocatori verso squadre molto pi\u00f9 favorite dai poteri politici che governavano un tempo la nazione.\nDagli anni '60 agli anni '80.\nIl calcio tedesco orientale and\u00f2 incontr\u00f2 a grossi cambiamenti: il pi\u00f9 significativo fu quello avvenuto nel 1965 e consistette nel distaccare completamente le squadre calcistiche dagli sport club; pertanto le squadre calcistiche del \"SC Turbine Erfurt\" e del \"BSG Optima Erfurt\" si fusero, il 26 gennaio 1966, con il nome di FC Rot-Wei\u00df Erfurt, mentre le squadre giovanili restarono ai propri club. Il nome \"Rot-Wei\u00df\" inizialmente fu un nome inusuale per la Repubblica Democratica Tedesca in quanto non richiamava in alcun modo la tradizione socialista del paese. L'unico risultato importante della squadra durante questi anni fu il raggiungimento della finale di coppa nazionale; la squadra perse contro il Carl Zeiss Jena (1-3).\nDalla riunificazione ad oggi.\nLa riunificazione tedesca e l'accorpamento delle due leghe causarono alcuni problemi alle squadre dell'ex Germania Est, e il Rot-Weiss non ne fu esente. Con il terzo posto conquistato nell'ultima Oberliga si guadagn\u00f2 l'accesso alla Zweite Bundesliga e l'accesso alla Coppa Uefa dove fu eliminata dai futuri vincitori dell', questa inoltre \u00e8 finora l'ultima partecipazione della squadra tedesca ad una competizione internazionale ufficiale.\nTra gli anni '90 e l'inizio del XXI secolo il Rot-Weiss rimase in Regionalliga. Rischi\u00f2 la retrocessione nel 2001, ma si salv\u00f2 in quanto retrocesse al suo posto l\"'SSV Ulm 1846\" per problemi finanziari. Nel 2004 la squadra venne promossa in Zweite Bundesliga, ma dopo solo un anno di permanenza retrocesse in Regionalliga. Nella stagione 2008-2009 il club militer\u00e0 in Dritte Bundesliga, in virt\u00f9 del settimo posto conquistato in Regionalliga nel campionato 2007-2008.\nRosa 2014-2015.\n\"Rosa aggiornata al 24 gennaio 2015\""}
{"id": "1146643", "revid": "1335892", "url": "https://it.wikipedia.org/wiki?curid=1146643", "title": "Ad\u00fbnaico", "text": "L'ad\u00fbnaico (\"lingua dell'ovest\") \u00e8 una delle lingue dell'universo immaginario di Arda creato da J. R. R. Tolkien. Essa era la lingua parlata dagli uomini di N\u00famenor nel corso della Seconda Era.\nL'ad\u00fbnaico \u00e8 un derivato delle lingue dei popoli dei b\u00eboriani e degli hadoriani, chiamate collettivamente taliska, e durante la Seconda Era l'accento b\u00eboriano sopravvisse in alcune parti, soprattutto ad Emeri\u00eb e intorno al porto di And\u00fani\u00eb. La maggior parte della Casa di B\u00ebor era perita durante la Dagor Bragollach, e quindi l'accento hadoriano divenne prevalente.\nLa lingua sembra non essere stata influenzata dalla lingua della Seconda Casa degli uomini, la lingua degli haladin: quando i dunedain ritornarono nella Terra di Mezzo durante la Seconda Era, essi non riconobbero le genti degli enedwaith e dei minhiriath come loro lontani parenti, dato che parlavano un linguaggio haladin.\nL'ovestron o lingua corrente, parlato largamente nella Terra di Mezzo durante la Terza Era, era largamente derivato dall'ad\u00fbnaico. I numenoreani neri di Umbar e di altre colonie numenoreane parlavano una lingua chiamata ad\u00fbnaico nero, molto simile alla lingua ancestrale in quanto privo di inflessioni elfiche.\nSull'isola di N\u00famenor le persone pi\u00f9 colte e delle classi nobili non parlavano solo Ad\u00fbnaico, ma anche le favelle elfiche, specialmente il Quenya. Tale idioma era usato a corte, sempre nelle cerimonie reali, negli avvenimenti ufficiali, nelle opere degli eruditi, in un contesto insomma colto ed elevato. I sovrani dell'isola si davano i propri nomi in Quenya. \nQuando per\u00f2 l'Ombra si abbatt\u00e9 su N\u00famenor, gli uomini del re iniziarono ad odiare gli elfi, invidiosi e bramosi dell'immortalit\u00e0, cos\u00ec anche le lingue elfiche furono odiate, abbandonate, ripudiare e proibite, sebbene ci\u00f2 avvenne progressivamente. Anche i primi re successivi alla caduta dell'ombra su N\u00famenor continuarono ad usare nomi Quenya, avendo paura che darsi un nome ad\u00fbnaico fosse infausto. Poi la superstizione fu superata, ma solo parzialmente: si dice infatti che i nomi elfici non vennero mai abbandonati del tutto, ma scritti solo nelle pergamene ufficiali (ed ivi rilegati) o affiancati da nomi ad\u00fbnaici. Solo Tar-Palant\u00edr prese un nome elfico, ma ormai era troppo tardi per salvare N\u00famenor.\nCuriosit\u00e0.\nL'ad\u00fbnaico sembra essere uno dei pochi linguaggi tolkieniani ad avere il genere grammaticale.\nTaliska.\nIl taliska \u00e8 considerato da Tolkien come l'antenato dell'ad\u00fbnaico. Esso infatti risent\u00ec in seguito di influenze dal nandorin parlato dagli elfi verdi. Tolkien cre\u00f2 anche una grammatica di questo linguaggio che a differenza di molti altri non rimase inesplorato, tuttavia questa \"grammatica\" \u00e8 tuttora inedita. Nel frattempo, solo poche parole dei primitivi linguaggi umanici della Prima Era sono note (es.: \"hal\" = \"capo, comandante\", \"halbar\" = \"capitano\", \"hal(a)\" = \"custodia, guardia\", \"halad\" = \"guardiano\", \"haldad\" = \"cane da caccia\", \"bor\" = \"pietra\" ecc.). Nel diciassettesimo capitolo del \"Silmarillion\" si registra che il popolo di B\u00ebor chiamava il sire elfico Felagund \"N\u00f3m\", tradotto con \"Sapienza\", e chiamavano il suo popolo \"n\u00f3min\" (\"i sapienti\"). Quindi, il loro linguaggio sembrerebbe avere una desinenza plurale -in, che si trova anche in rohirrico (ed in doriathrin)."}
{"id": "1146644", "revid": "712828", "url": "https://it.wikipedia.org/wiki?curid=1146644", "title": "Tar-Palant\u00edr", "text": ""}
{"id": "1146651", "revid": "1632387", "url": "https://it.wikipedia.org/wiki?curid=1146651", "title": "Cucumis sativus", "text": "Il cetriolo (Cucumis sativus ) \u00e8 un ortaggio appartenente alla famiglia delle Cucurbitaceae, originario dell'Asia orientale e meridionale. \u00c8 una pianta strisciante o rampicante quando trova dei supporti, ai quali si attacca attraverso i cirri prodotti dai fusti e dai rami (vedi anche Melone). Il fusto, quadrangolare, \u00e8 peloso con coste pi\u00f9 o meno evidenti. Le foglie, piuttosto grandi, sono palmato-lobate, con lungo picciolo, verde scuro e ruvide. I fiori gialli a cinque lobi, non molto grandi, sono unisessuali, portati dalla stessa pianta (pianta monoica), i maschili a gruppi di circa cinque soggetti, i femminili sono solitari o a coppie. Il frutto \u00e8 una bacca polposa ricca d'acqua. In Lombardia, Piemonte, Liguria e Veneto il cetriolo \u00e8 conosciuto anche con il termine \"cocomero\" per derivazione dalle lingue lombarda, piemontese, ligure e veneta.\nCaratteristiche del frutto.\nHa forma allungata, simile a quella dello zucchino, buccia spessa, ancorch\u00e9 edule, leggermente bitorzoluta e di colore verde, polpa bianca succosa, leggermente acidula, con semi nella parte centrale. Viene mangiato crudo tagliato a fette in insalata ed entra come componente di insalate miste o come guarnitura di piatti freddi. Raccolto immaturo, di piccole dimensioni (cetriolino), viene posto sotto aceto e consumato in antipasti misti ed entra affettato nella composizione della giardiniera.\nPressoch\u00e9 privo di calorie (13 kcal per 100 gr di prodotto), il che lo rende comune nelle diete, \u00e8 composto prevalentemente da acqua (96%), carboidrati disponibili (2%) e sali minerali quali potassio ( mg), calcio ( mg), fosforo ( mg), sodio ( mg). Contiene inoltre mg di vitamina C, mentre \u00e8 trascurabile l'apporto di vitamine degli altri gruppi.\nVa preferibilmente consumato quando al tatto \u00e8 duro: se la polpa non risulta soda significa che l'ortaggio non \u00e8 pi\u00f9 buono.\nDal punto di vista della digestione non \u00e8 ben tollerato da tutti: in particolare \u00e8 talora indigesto per i bambini.\nCi sono diverse tipologie di cetriolo, tra cui la variet\u00e0 ibrida tra cetriolo e melone tipica pugliese denominata \"Carosello Bianco Barese\", spesso chiamata familiarmente \"Cocomero\".\nUsi.\nGi\u00e0 nel Cinquecento, il medico e umanista italiano Pietro Andrea Mattioli raccomandava i semi e il succo del cetriolo per \"far bella la pelle\".\n\u00c8 indicato per ammorbidire e idratare la pelle che tende ad assumere una maggiore elasticit\u00e0, il suo succo \u00e8 consigliato dopo un'esposizione al sole, mentre la polpa \u00e8 efficace per le pelli secche.\nOltre a questo uso esterno, non bisogna dimenticare che il cetriolo \u00e8 ricco di sali minerali, vitamina C e amminoacidi..\nAvversit\u00e0.\nTra gli insetti, il cetriolo \u00e8 colpito dall'afide \"Aphis gossypii\". Tra le malattie da funghi, le pi\u00f9 comuni sono l'oidio (causato da \"Erisiphe cichoracearum\"), la peronospora (causata da \"Pseudoperonospora cubensis\" e dal \"Sphaerotheca fuliginea\") e la muffa grigia (causata da \"Botrytis cinerea\")."}
{"id": "1146653", "revid": "486946", "url": "https://it.wikipedia.org/wiki?curid=1146653", "title": "Mondi spaziali", "text": ""}
{"id": "1146654", "revid": "767487", "url": "https://it.wikipedia.org/wiki?curid=1146654", "title": "Luke's Movie Muddle", "text": "Luke's Movie Muddle \u00e8 un cortometraggio muto del 1916 diretto da Hal Roach. Interpretato da Harold Lloyd, \u00e8 conosciuto anche col titolo \"The Cinema Director\".\nProduzione.\nIl film, che fu prodotto da Hal Roach per la Rolin Films, venne girato negli Hal Roach Studios in California, all'8822 di Washington Blvd., a Culver City.\nDistribuzione.\nDistribuito dalla Path\u00e9 Exchange, usc\u00ec nelle sale cinematografiche USA il 3 dicembre 1916. In Francia, venne distribuito dalla Path\u00e9 Fr\u00e8res il 16 agosto 1918 con il titolo \"Lui... Directeur de cin\u00e9ma\". In Germania, il film \u00e8 stato trasmesso in televisione come \"Der einsame Luke und das Kino\", mentre negli Stati Uniti \u00e8 stato distribuito dalla Grapevine Video con il titolo \"The Cinema Director\".\nCopie del film sono conservate negli archivi dell'International Museum of Photography and Film at George Eastman House, del National Film Archive of the British Film Institute, della Filmoteca Espanola, del National Film, Television and Sound Archives of Canada e dell'EYE Film Instituut Nederland."}
{"id": "1146658", "revid": "486946", "url": "https://it.wikipedia.org/wiki?curid=1146658", "title": "Mondi Spaziali", "text": ""}
{"id": "1146666", "revid": "767487", "url": "https://it.wikipedia.org/wiki?curid=1146666", "title": "Due gemelle on the road", "text": "Due gemelle on the road \u00e8 un film del 2002 rilasciato direttamente in home video, il film ha come protagoniste Mary-Kate e Ashley Olsen.\nTrama.\nTaylor Hunter (Ashley Olsen) e Kylie Hunter (Mary-Kate Olsen) stanno celebrando il loro 16\u00ba compleanno ed adesso hanno la licenza per guidare. Hanno in programma di andare a Salt Lake City, Utah con i loro amici per le Olimpiadi invernali del 2002. Quando si fermano in un ristorante locale sulla loro strada, si accorgono che la loro auto viene rubata e la loro avventura diventa una disavventura quando salgono a bordo dell'aereo sbagliato a San Diego. Determinati ad arrivare nello Utah in tempo per le gare olimpiche, i ragazzi prendono un pullman da Los Angeles a Las Vegas, ma si separano ad un distributore di benzina. Kylie e met\u00e0 della banda vanno a Vegas, dove finiscono per prendere parte ad un matrimonio Vegas, mentre Taylor e l'altra met\u00e0 della band finisce in una horse town."}
{"id": "1146667", "revid": "1087849", "url": "https://it.wikipedia.org/wiki?curid=1146667", "title": "Traffiume", "text": "Traffiume (\"Trefiu:m\" in dialetto locale) \u00e8 una frazione del comune di Cannobio; \u00e8 stato comune autonomo fino al 1929. \u00c8 il torrente Cannobino a segnare il confine fra Traffiume (dal latino \"trans - flumen\" ossia oltre il fiume) e il capoluogo Cannobio.\nGeografia fisica.\nD'estate, il clima di questa localit\u00e0 coniuga il caldo mite del Lago Maggiore con il fresco, a tratti pungente, del vento che dalla Valle Cannobina si incunea nel borgo. Durante la stagione invernale il clima e piuttosto freddo in quanto a partire dalla fine di novembre il sole rimane nascosto dal monte Carza per due lunghi mesi, durante i quali la temperatura rimane sovente sottozero per tutto il giorno. In soli 3 chilometri di distanza dal lago, la temperatura pu\u00f2 scendere anche di 5 gradi. Non \u00e8 infatti infrequente che a Traffiume nevichi e che a Cannobio piova. L'abitato di Traffiume \u00e8 di gran lunga pi\u00f9 antico di quello di Cannobio; infatti lo storico Polibio, dando le dimensioni del Lago Maggiore ci fa immaginare che le acque del lago lambivano l'attuale paese che costituiva cos\u00ec il passaggio obbligato verso la Svizzera.\nLe vie di comunicazione che portano da Cannobio a Traffiume sono principalmente due: la Strada statale 631 della Valle Cannobina e la Strada Provinciale 94 di Traffiume che partono rispettivamente, la prima a sud dell'abitato di Cannobio e la seconda a nord.\nStoria.\nAncora oggi e possibile vedere, seppur restaurato, il ponte romano costruito da Augusto per unire le due sponde del torrente Cannobino, situato nella localit\u00e0 \"Orrido di Sant'Anna\".\nMonumenti e luoghi d'interesse.\nArchitetture religiose.\nChiesa parrocchiale della Purificazione di Maria Vergine.\nSituata ai margini del centro abitato la leggenda riconduce la fondazione del primo edificio paleocristiano a San Giulio che intorno al 380 ha costruito pi\u00f9 di 100 chiese nella diocesi di Novara. Tra queste cento chiese ci sarebbe anche la piccola e antica chiesa di Traffiume. \nL'antica chiesa di San Giulio \u00e8 stata demolita in epoca ancora imprecisata per costruire l'attuale tempio. Questa seconda chiesa costruita grazie a contributi dei traffiumesi aveva le attuali dimensioni della navata unica e del presbiterio con l'aggiunta della sacrestia a due piani. Solo nel XIX secolo \u00e8 stata aggiunta la scuola speculare alla sacrestia. La chiesa \u00e8 stata consacrata il 29 novembre 1574 da san Carlo Borromeo in un'epoca nella quale Traffiume era sotto la giurisdizione ecclesiastica dell'arcidiocesi di Milano, quell'anno in visita pastorale. \nSan Carlo Borromeo in una delle sue visite aveva deciso di consacrare la nuova chiesa imponendo alcune modifiche: fece rimuovere due altari laterali collocati sul presbiterio: uno era dedicato a San Pietro l'altro a Sant'Antonio da Padova. Per San Carlo era indispensabile escludere qualsiasi tentazione politeistica e la collocazione di santi e di altari relativi in prossimit\u00e0 dell'altare maggiore potevano distogliere l'attenzione dei fedeli dall'Unico Dio. Solo dopo questa modifica ha celebrato la consacrazione della chiesa con il rituale proprio.\nE sempre San Carlo Borromeo che, in una delle sue visite, volle che fosse collocato il piccolo obelisco sul sagrato della chiesa. Il suo successore e cugino Federico Borromeo ha voluto arricchire la Chiesa col dono di una statua lignea copia o metrice della Madonna delle Grazie custodita nell'omonima chiesa a Milano.\nSuccessivamente la chiesa ha avuto due importanti ingrandimenti: il primo ha portato all'innalzamento dell'attuale presbiterio, il secondo ha portato all'aggiunta delle due camere laterali, una adibita a sacrestia l'altra al cappella invernale.\nIl presbiterio, sopraelevato da tre gradini e delimitato da una balaustra con marmi policromi e dalle forme sinuose. Il pavimento del presbiterio e un mosaico policromo con decorazioni floreali e volute di ottima fattura. L'altare maggiore e in marmo policromo con rosa, giallo e nero che si alternano nelle decorazioni della base e della cuspide. La cuspide e costituita da 8 colonne separate da 4 pilastri che sostengono un baldacchino culminante nella croce.\nAnticamente qui vi era collocato un crocifisso che successivamente \u00e8 stato collocato nel Battistero. Successivamente \u00e8 stata collocata la statua borromea della Madonna delle Grazie. Infine, secondo le norme liturgiche del Vaticano II, la Madonna \u00e8 stata sostituita con la statua del Sacro Cuore di Ges\u00f9.\nDal giorno della Consacrazione la chiesa e dedicata alla Purificazione di Maria Vergine, che ricorda il gesto tipico delle donne bibliche di chiedere la Purificazione legale 40 giorni dopo il parto.\nFeste principali.\nElezione della Nuova Madonna. Secondo un'antichissima tradizione, a tratti avversata dall'Autorit\u00e0 ecclesiastica nel secolo scorso la solennit\u00e0 prevede l'elezione di una ragazza che vestir\u00e0 i panni della Madonna durante tutte le cerimonie dell'anno. L'elezione avviene segretamente nel mese precedente: le Madonne con il parroco e il cerimoniere si riuniscono in segreto e si estrae a sorte il nome della ragazza. Tutte le ragazze di 12 anni possono concorrere e non c'\u00e8 un criterio particolare di esclusione o di preferenza. La ragazza eletta si prepara l'abito e viene presentata durante la cerimonia dell'offerta votiva alla presenza delle autorit\u00e0 civili e religiose convenute.\nE una tradizione che risale alla Solennit\u00e0 di Pentecoste del 1522. Quell'anno Cannobio aveva vissuto l'eccezionalit\u00e0 del Miracolo della Santa Piet\u00e0: una pergamena di forma quadrata raffigurante la deposizione di Ges\u00f9 nel sepolcro con Maria e Giovanni, inizia a sanguinare. Assieme alla popolazione accorre anche l'Autorit\u00e0 civile che registra l'Accaduto su appositi documenti ancora presenti in Archivio. In seguito anche l'Autorit\u00e0 religiosa verificata la verit\u00e0 dei fatti approva il culto. Ad approvare il culto era il Cardinale Carlo Borromeo. Cos\u00ec per onorare il Santo Miracolo la Popolazione di Traffiume, forse su invito dello stesso San Carlo Borromeo, inizia la tradizione del pellegrinaggio a piedi il luned\u00ec di Pentecoste, pellegrinaggio guidato dalla Ragazza-Madonna, con l'ostensione di un'artistica Croce in legno. Il pellegrinaggio \u00e8 stato anticipato alla domenica sera per facilitare la partecipazione alla famiglie.\nIn ringraziamento per lo scampato pericolo della peste del 1700. La domenica mattina il pesante simulacro della Madonna delle grazie viene portato in processione fino alla Chiesa di sant'Anna all'Orrido dove avviene la cerimonia dell'offerta delle candele votive. Al pomeriggio il simulacro viene riportato in Chiesa parrocchiale per il canto dei Vesperi ambrosiani."}
{"id": "1146671", "revid": "599013", "url": "https://it.wikipedia.org/wiki?curid=1146671", "title": "Daverson Franzoi", "text": "Carriera.\nClub.\nCresciuto sportivamente in Brasile, ha militato nell'Eurosport, nel Corinthians e nel Pontagrossa. Trasferitosi successivamente in Europa, ha giocato nel Pituras Lepanto Zaragoza e nel Talavera. Il trasferimento in Italia lo ha portato dapprima nel , successivamente nel ed infine nella .\nNazionale.\nIn possesso del doppio passaporto, Franzoi fu il primo oriundo - insieme al compagno di squadra Tadeu Veronesi - a giocare con la Nazionale di calcio a 5 dell'Italia. Debutt\u00f2 il 12 febbraio 1998 a Genzano di Roma nell'incontro vinto dagli azzurri per 5-4 contro la Repubblica Ceca. In totale collezion\u00f2 45 presenze e 26 reti."}
{"id": "1146673", "revid": "1372005", "url": "https://it.wikipedia.org/wiki?curid=1146673", "title": "Jefim Golyscheff", "text": "Tra i principali pittori dada: fu uno dei firmatari del Manifesto di Berlino ed insegn\u00f2 alla Bauhaus su invito di Walter Gropius; perseguitato dai nazisti dovette fuggire all'estero. Fu anche musicista e compositore: i suoi lavori dodecafonici furono molto apprezzati da Sch\u00f6nberg.\nBiografia.\nJef Golyscheff nasce il 20 settembre 1897 a Cherson (Kherson) in Ucraina, allora provincia dell'impero russo. A cinque anni comincia a studiare violino con un solista dell'Orchestra Sinfonica di Odessa; a otto, sempre ad Odessa, comincia a studiare pittura nella Scuola di Belle Arti, con Sokoloff e Pferfekon.\nNel 1909 Golyscheff lascia l'Ucraina per Berlino dove prosegue i suoi studi di teoria musicale e di composizione; studia violino con Leopold Auer e frequenta le lezioni di composizione e di teoria musicale di Ferruccio Busoni che incoraggia le sue ricerche. Suo padre \u00e8 amico di Vasilij Kandinskij. Tre anni dopo intraprende un giro del mondo di un anno sulla nave di linea Cleveland, nel corso del quale afferma di aver assistito alla cerimonia dell'incoronazione, a Nuova Delhi, alla guerra di Tripoli ed alla rivolta cinese a Canton.\nNel 1914 Golyscheff compone un trio ed un quartetto d'archi di concezione dodecafonica seriale apprezzato da Arnold Sch\u00f6nberg. Quattro anni dopo, applicando alla pittura le stesse tecniche che ha esplorato in musica, realizza dei quadri geometrici astratti. Paradossalmente, Jefim Golyscheff non sente nessuna affinit\u00e0 con i dadaisti, tuttavia si unisce al \"Novemberguppe\" di Berlino. A Berlino il \"Novemberguppe\" di cui fanno parte, oltre a Jef Golyscheff, i pittori espressionisti tedeschi Karl Schmidt-Rottluff ed Emil Nolde pubblica un manifesto che chiede la chiusura delle accademie e la totale libert\u00e0 di disegno nelle arti plastiche. Nello stesso anno Jef Golyscheff dipinge l'acquarello \"L P'erioum\".\nIl 28 aprile 1919, si tiene la prima esposizione Dada a Berlino. Jef Golyscheff si unisce al movimento Dada e partecipa alle manifestazioni; presenta un'opera plastica con giocattoli infantili e un collage denso composto da ritagli di giornali. Raoul Hausmann ricorda: \"Port\u00f2 delle cose che non si erano mai viste prima: scatole di conserva, flaconcini, pezzi di spago, peluches, ciocche di capelli; un incredibile spettacolo ottico; prima di questa non c'era mai stata una tale rappresentazione\". Golyscheff accetta di partecipare alla serata Dada del 30 aprile, su invito di Raoul Hausmann e di Richard Huelsenbeck; fa eseguire la sua \"Antisymphonie\" da una ragazza vestita di bianco che suona delle raganelle e batte su coperchi di pentole, mentre lui stesso suona il piano: \"Vi suoniamo \"Antisymphonie\" in tre parti: a) l'ingiunzione provocante, b) la cavit\u00e0 boccale caotica, c) il super Fa pieghevole\"; nella stessa serata, Jefim Golyscheff presenta un'opera plastica fatta di giocattoli, da svariati detriti e da un collage composto da ritagli di giornale.\nNel 1920, Jef Golyscheff espone a Berlino una cinquantina di acquerelli che, in seguito, saranno sequestrati dai nazisti, mostrati all'esposizione dell'\"arte degenerata\" e poi distrutti. Bench\u00e9 abbia firmato il manifesto \u00abCosa vuole Dada e cosa vuole in Germania?\u00bb, Golyscheff si allontana dal movimento fin dal 1922; lascia il movimento Dada e si avvicina a Walter Gropius fondatore del Bauhaus. Continua a dipingere e compone musica per il cinema.\nAlla vigilia di un'ampia retrospettiva delle sue opere realizzate dopo il 1918, nel 1933 circa duecento quadri di Jef Golyscheff sono sequestrati e poi distrutti dai nazisti. Solo due quadri su duecento, tra cui \"L P'erioum\" del 1918, sfuggono alla distruzione. L'artista lascia immediatamente la Germania e si stabilisce a Barcellona.\nNel 1938 Jef Golyscheff deve fuggire da Barcellona bombardata dell'esercito di Franco, lasciando tutti i quadri realizzati in Spagna. Si rifugia in Francia dove viene internato nei campi di Argel\u00e8s e di Gurs.\nNel dopoguerra, si stabilisce a San Paolo del Brasile (1957). Realizza dei quadri che Raoul Hausmann definir\u00e0 \"alchemici\". Ritorna in Europa nel 1966. \nEspone alla galleria Schwarz di Milano nel maggio del 1970. Muore a Parigi il 25 settembre 1970.\nDal 22 maggio al 22 giugno 1975, al Museo d'Arte Moderna dell'Universit\u00e0 di San Paolo del Brasile, si \u00e8 tenuta una sua mostra retrospettiva. Una sua opera \u00e8 presente presso l'Israel Museum di Gerusalemme."}
{"id": "1146677", "revid": "133260", "url": "https://it.wikipedia.org/wiki?curid=1146677", "title": "Ad\u00fbnaic", "text": ""}
{"id": "1146678", "revid": "1487773", "url": "https://it.wikipedia.org/wiki?curid=1146678", "title": "Giuseppe Borgatti", "text": "Biografia.\nNasce a Cento il 17 marzo 1871.\nGrazie all'aiuto del marchese Plattis, suocero della scrittrice Maria Majocchi in arte Jolanda, (1864-1917), studi\u00f2 al Liceo Musicale di Bologna ed esord\u00ec in Faust a Castelfranco Veneto nel 1892. Nel 1894 interpret\u00f2 Manon Lescaut a Venezia, Lohengrin al Teatro Dal Verme di Milano e cant\u00f2 nella premi\u00e8re nel Teatro Regio di Torino \"I dispetti amorosi\" di Gaetano Luporini. Nel 1896 fu il primo protagonista di Andrea Ch\u00e9nier al Teatro alla Scala, ottenendo un trionfo, dopo di che si esib\u00ec con Lohengrin e con La Gioconda al Teatro Real di Madrid nel 1895 e a San Pietroburgo nel 1895-1896.\nEbbe successo al Cairo nel 1897 interpretando Pagliacci di Ruggero Leoncavallo, Carmen di Bizet e Proserpina di Camille Saint-Sa\u00ebns, diretta dall'autore. A Buenos Aires nel 1898 interpret\u00f2 neel'opera Mefistofele di Arrigo Boito.\nNel 1899 canta nella premi\u00e8re nel Teatro Argentina di Roma di \"Il trillo del diavolo\" di Stanislao Falchi.\nAl Teatro Costanzi di Roma nel 1899 \u00e8 Rodolfo ne \"La boh\u00e8me\". Nel 1902 \u00e8 a Osaka in \"Iris\" di Pietro Mascagni. Nel 1911 canta \"Sigfrido\".\nAl Teatro alla Scala nel 1900 cant\u00f2 nella prima rappresentazione di \"Tosca\". Successivamente interpreta \"Anton\" di Cesare Galeotti e poi \"Tristano e Isotta\", entrambe dirette da Arturo Toscanini.\nIn seguito si afferm\u00f2 nel repertorio wagneriano in Europa e in America, ricevendo grandi riconoscimenti a Berlino nel 1904.\nDivenne uno dei migliori interpreti wagneriani di sempre. Cant\u00f2 Lohengrin e I maestri cantori di Norimberga al Teatro Col\u00f3n di Buenos Aires nel 1897, Sigfrido al Teatro alla Scala nel 1899, Tannh\u00e4user al Teatro Col\u00f3n nel 1901, Tristano e Isotta alla Scala nel 1901, L'oro del Reno, in prima esecuzione italiana, nel 1903, \"Il crepuscolo degli dei\" al Teatro Comunale di Bologna nel 1909 e infine Parsifal, in prima esecuzione integrale, nel 1914. Nel 1904 era invitato al Festival di Bayreuth, primo cantante di origini latine ad avere questo onore.\nNel 1905 cant\u00f2 nella ripresa nel Teatro Regio (Torino) di \"Sigfrido\" diretto da Toscanini.\nNel 1906 \u00e8 stato il primo interprete in Italia della \"Salom\u00e8\" di Richard Strauss a Torino e nel 1910 il primo a cantare Semirama di Ottorino Respighi a Bologna.\nNel Teatro San Carlo di Napoli nel 1907 canta nelle prime rappresentazioni di \"Tristano e Isotta\" e nel 1912, L'oro del Reno.\nNel 1909 canta nella prima rappresentazione nel Teatro Regio di Parma di \"Sigfrido\".\nIl 29 novembre 1910 fu iniziato in Massoneria nella Loggia \"Giosu\u00e8 Carducci\" di Bologna, appartenente al Grande Oriente d'Italia, divenne Maestro massone l'11 dicembre 1911.\nRitiratosi dalle scene nel 1915 a causa della cecit\u00e0 si dedicher\u00e0 all'insegnamento con una sua famosa scuola di canto a Bologna.\nTrascorse gran parte della sua vita a Milano e mor\u00ec nel 1950 sul Lago Maggiore.\n\u00c8 intitolato a suo nome il Teatro comunale di Cento; vi \u00e8 allestito anche un museo che raccoglie foto, autografi, medaglie e cimeli vari donati dal tenore alla sua citt\u00e0 natale."}
{"id": "1146685", "revid": "889278", "url": "https://it.wikipedia.org/wiki?curid=1146685", "title": "Cellula presentante l'antigene", "text": "Le cellule APC (cellule che presentano l'antigene, dall'inglese Antigen-Presenting Cell) sono una classe di cellule del sistema immunitario in grado di esporre antigeni sulla propria superficie di membrana attraverso l'MHC di classe II.\nTeoricamente, qualsiasi cellula nucleata \u00e8 in grado di esporre antigeni sulla propria membrana utilizzando l'MHC di classe I, e dunque stimolare le cellule CD8+. Tuttavia, quando si parla di APC, si intende in particolare quelle in grado di stimolare l'attivazione dei linfociti CD4+ (i T-helper) vergini.\nLe cellule dendritiche, i macrofagi e i linfociti B sono tutte cellule che esprimono MHC di classe II e possono presentare l'antigene ai linfociti T CD4+. Per questo motivo sono anche dette \"APC professionali\". Tra tutte le cellule, le cellule dendritiche sono le pi\u00f9 efficaci nell'attivare i linfociti T naive dal momento che macrofagi e linfociti B espongono l'antigene prevalentemente a linfociti T gi\u00e0 attivati. Le \"APC non professionali\" non esprimono di norma l'MHC-II, ma possono farlo in seguito alla stimolazione di alcune citochine.\nCellule dendritiche.\nIl principale ruolo delle cellule dendritiche \u00e8 quello di catturare l'antigene nei tessuti e muoversi nei tessuti linfoidi secondari dove si stabilizzano nelle aree T e presentano l'antigene processato ai linfociti T naive.\nMacrofagi.\nIl ruolo dei macrofagi \u00e8 simile a quello delle cellule dendritiche. I Toll-like receptor presenti sulla membrana dei macrofagi sono in grado di legare antigeni e attivare gli stessi ad internalizzare il patogeno per processarlo ed esporlo alle cellule T-helper tramite MHC di classe II. Questo consentir\u00e0 ai linfociti TH1 di attivare i macrofagi stessi a fagocitare e distruggere i patogeni stessi.\nLinfociti B.\nAnche i linfociti B sono in grado di processare gli antigeni. Il legame anticorpo-antigene pu\u00f2 non scatenare una risposta diretta, ma causare solamente l'internalizzazione del complesso attivato. L'antigene all'interno della cellula viene poi processato ed esposto per i linfociti T helper che legandolo attivano a loro volta i linfociti B a produrre dosi massicce di anticorpi causando l'opsonizzazione del patogeno che presenta quell'antigene.\nProcessamento dell'antigene.\nIl \"processamento dell'antigene\" (in inglese APM, \"Antigen Processing Machinery\"), \u00e8 il principale ruolo delle APC che, una volta catturato l'antigene, lo modificano per esporlo tramite le molecole MHC ai linfociti.\nTipi di processamento.\nEsistono fondamentalmente due tipi di processamento dell'antigene che dipendono dalla modalit\u00e0 con cui questo viene catturato dalle APC:\nQuesta apparente sottile differenza \u00e8 alla base di una iniziale specificit\u00e0 di risposta che dipende dalle diverse funzioni effettuate dai linfociti T che legano una o l'altra classe di MHC.\nMolecole MHC di classe I.\nSi legheranno alle MHC di classe I i peptidi presenti nel citosol. Questi possono essere prodotte da virus o microbi che hanno infettato la cellula, da geni mutati nelle cellule tumorali oppure da proteine di microbi o virus fagocitati ma che sono finiti nel citoplasma. \u00c8 questo il caso di microbi che si sono evoluti per evitare di morire per fagocitosi e hanno sviluppato metodi, come la costruzioni di pori nelle vescicole, per riversarsi e riversare prodotti nel citosol. Ne \u00e8 un esempio la Listeria monocytogenes che produce una proteina, la \"listeriolisina\", capace di far uscire i batteri dalle vescicole. In altri casi, alcune DC possono utilizzare antigeni presenti nelle vescicole (e quindi destinati alle MHC di classe II) in un fenomeno conosciuto come \"cross-presentazione\".\nUna volta nel citoplasma le proteine vengono degradate (dal proteasoma, da proteasi specifiche, con il reticolo endoplasmatico) in peptidi pi\u00f9 piccoli di grandezza ideale per i legame con le MHC di classe I (una lunghezza di 8-11 amminoacidi). La tappa successiva \u00e8 il trasporto nel reticolo endoplasmatico dove sono presenti le molecole MHC tramite il \"trasportatore associato con la processazione dell'antigene\" TAP (Transporter Associated with Antigen Processing) che \u00e8 specializzato nel trasportare peptidi di 8-16 amminoacidi. Nel lume del RE TAP \u00e8 associato con la tapasina che lo avvicina alle molecole MHC di classe I vuote permettendo il legame con il peptide che nel frattempo \u00e8 stato ulteriormente adattato da ERAP (\"Endoplasmic Reticulum Amino-Peptidase\"). Una volta avvenuto il legame peptide-MHC si perde l'affinit\u00e0 con la tapasina e il complesso MHC pu\u00f2 essere trasportato sulla superficie cellulare (attraverso il Golgi e il sistema di esocitosi). Il peptide \u00e8 essenziale per la riuscita di quest'ultimo passaggio perch\u00e9 le due sole catene che costituiscono la molecola MHC di classe I (vedi struttura delle MHC di classe I) sono instabili e non riescono ad essere trasportati finendo per essere degradati del citosol.\nProteasoma.\nUna delle vie di degradazione classiche nella cellule \u00e8 costituita dal proteasoma. Le proteine che devono essere eliminate vengono legate con \"ubiquitina\" che le indirizza nel proteasoma, un complesso proteico con capacit\u00e0 proteolitiche.\nSembra che nella via dell'MHC di classe I intervengano proteasomi pi\u00f9 complessi rispetto a quelli normalmente utilizzati per la degradazione proteica. Si tratta di organelli dalla forma cilindrica, cavi, del peso di 1,5 kDa e costituiti da due anelli \u03b1 esterni e da due anelli \u03b2 interni. Gli anelli esterni sono strutturali, mentre \u03b21, \u03b22 e \u03b25 (3 delle 7 subunit\u00e0 interne) hanno attivit\u00e0 proteolitica.\nLe proteine ubiquitinate sono riconosciute dagli anelli esterni del proteasoma, perdono la loro struttura ripiegata e vengono costrette ad entrare nel tunnel dell'organello in forma svolta. Due subunit\u00e0 catalitiche, dette \"LMP-2\" e \"LMP-7\", sono fondamentali per la funzione del proteasoma e sono codificate nella stessa regione dove si trovano i geni per MHC. Esse degradano la proteina antigenica in corti peptidi di 6-30 amminoacidi che possiedono caratteristicamente residui idrofobici o basici al C-terminale. L'espressione di queste \u00e8 aumentata da IFN-\u03b3 (una citochina secreta dai linfociti T attivati e potente attivatrice dei macrofagi).\nMolecole MHC di classe II.\nI peptidi che si legano con le molecole MHC di classe II provengono da antigeni endocitati e quindi contenuti in vescicole. La prima tappa \u00e8 il legame dell'antigene con la APC che ne determina la fagocitosi. Le APC presentano sulla superficie cellulare svariati recettori (per lo pi\u00f9 facenti parte dell'immunit\u00e0 adattativa come i Toll-Like Receptors) che legano e provocano l'internalizzazione dell'antigene. All'interno delle vescicole il pH acido attiva le \"catepsine\" delle proteasi che degradano gli antigeni. Molte proteine vengono prima legate alle molecole MHC e poi tagliate in peptidi. All'interno dei macrofagi e dei linfociti B esistono delle vescicole ricche di MHC di classe II denominate \"compartimenti MHC di classe II\"' o \"MIIC\" che hanno un ruolo essenziale nella presentazione dell'antigene.\nLe molecole MHC di classe II sono sintetizzate nel reticolo endoplasmatico dove le catene \u03b1 e \u03b2 vi appaiano. Siccome solo il legame con il peptide stabilizza le due catene, per permettere che le MHC possano arrivare agli endosomi vengono legate con una particolare proteina detta catena invariante (Ii) che occupa lo spazio riservato all'antigene. In questo modo le MHC non possono legare peptidi nel reticolo endoplasmatico che rimangono liberi per le MHC di classe I. Il passaggio successivo \u00e8 il trasporto in vescicole esocitotiche che si fondono con quelle contenenti i peptidi (dove Ii viene degradata) con il conseguente legame peptide-MHC.\nNel particolare, Ii viene degradata per azione delle stesse catepsine presenti nelle vescicole che ospitavano gli antigeni, riducendola ad una sequenza di 24 amminoacidi detta peptide invariante associato alla classe II CLIP (CLass II-associated Invariant chain Peptide). Il CLIP viene a sua volta rimosso da HLA-DM di struttura simile alle molecole MHC e presente nel MIIC. HLA-DM aiuta anche i legame con i peptidi e il loro eventuale taglio una volta complessati con MHC.\nTappa finale \u00e8 l'esposizione sulla superficie cellulare dove possono legare i linfociti T CD4+.\nCross-presentazione.\nEsiste un'eccezione alla normale suddivisione di peptidi e MHC che li legano: la cross-presentazione o cross-priming. Essa consiste nel presentare antigeni di origine extracellulare ai linfociti T CD8+ (e quindi legare i peptidi alle MHC di classe I anzich\u00e9 di classe II). Questa \u00e8 una capacit\u00e0 unica di alcune cellule dendritiche che permette loro di attivare linfociti T CD8+ anche se gli antigeni sono stati prodotti in cellule incapaci di presentare l'antigene. Come detto prima i peptidi presenti nel reticolo endoplasmatico si legano solo alle molecole MHC di classe I, poich\u00e9 quelle di classe due sono occupate da Ii. Di norma o i peptidi entrano nel reticolo tramite TAP oppure vescicole contenenti MHC-II si fondono con gli endosomi. Nella cross-presentazione alcuni endosomi si fondono con il reticolo endoplasmatico esponendo le molecole MHC di classe I a peptidi che di norma vengono visti solo dalle MHC-II, ma si legano ugualmente loro.\nImportanza nella risposta immunitaria.\nLo sviluppo di due vie MHC per la processazione dell'antigene permette di aumentare l'efficienza della risposta immunitaria selezionando quale tipo di linfocita T, per le sue caratteristiche funzionali, sia il migliore per eliminare il patogeno. I linfociti T CD8+ sono specializzati nell'uccidere direttamente le cellule e quindi possono riconoscere antigeni presentati da cellule infettate, mentre i linfociti T CD4+ sono di supporto ai B per l'immunit\u00e0 umorale e quindi sono ideali per le proteine di origine extracellulare. Tutto questo \u00e8 necessario dal momento che i recettori dei linfociti T non sono in grado di riconoscere l'origine dei peptidi.\nLa processazione, inoltre, \u00e8 di grandissima importanza per selezionare quei determinanti antigenici che legano con pi\u00f9 affinit\u00e0 i recettori dei linfociti. Le proteine antigeniche possono possedere innumerevoli determinanti (o epitopi), ma solo alcuni di questi hanno le caratteristiche che permettono i legame con le molecole MHC. Questi epitopi sono anche chiamati epitopi immunodominanti e la loro esposizione come singoli peptidi serve ad istruire i linfociti T a quale parte dell'antigene legarsi per aumentare la loro responsivit\u00e0.\nAzione.\nLe cellule APC, una volta inglobato l'antigene, si allontanano dal tessuto in cui risiedono e migrano verso i linfonodi, seguendo uno stimolo chemiotattico. Durante questo tragitto sono sottoposte ad un cambiamento morfologico che le rende pi\u00f9 adatte a svolgere il loro compito: la cellula ritrae le appendici tentacolari citoplasmatiche, se ne aveva, e aumenta le molecole di membrana per l'interfaccia con i linfociti T-helper. L'antigene \u00e8 intanto degradato da enzimi litici nei lisosomi della cellula, e gli epitopi risultanti vengono inseriti negli appositi siti dell'MHC.\nSe l'antigene viene riconosciuto da un linfocita T, e se la stimolazione e costimolazione sono sufficienti, ha inizio la risposta immunitaria.\nPresentazione degli antigeni non proteici.\nAlcune popolazioni di linfociti T sono in grado di riconoscere antigeni non proteici e senza la restrizione dell'MHC. Ne sono esempi i linfociti NKT e i linfociti T \u03b3\u03b4.\nI linfociti NKT legano i lipidi complessati con CD1, una molecola simile alle MHC. Le CD1 espresse sulla membrana legano i lipidi, vengono endocitate e poi ritornano ad essere espresse sulla superficie cellulare apparentemente senza processare i lipidi.\nLe cellule T \u03b3\u03b4 possono riconoscere una grande variet\u00e0 di antigeni, fra cui proteine e lipidi, senza bisogno che siano legati a MHC."}
{"id": "1146689", "revid": "767487", "url": "https://it.wikipedia.org/wiki?curid=1146689", "title": "Pierre Dutillieu", "text": "Dopo avere studiato musica a Napoli, fu operativo come operista nella stessa citt\u00e0, principalmente presso il Teatro del Fondo. Dal 1791 lavor\u00f2 per il Burgtheater di Vienna assieme alla moglie, la cantante Irene Tomeoni.\nLavori.\nOpere.\nLe opere di Dutillieu antecedenti il suo arrivo a Vienna del 1791 non sono note."}
{"id": "1146691", "revid": "196390", "url": "https://it.wikipedia.org/wiki?curid=1146691", "title": "Phonak (ciclismo)", "text": ""}
{"id": "1146692", "revid": "2146687", "url": "https://it.wikipedia.org/wiki?curid=1146692", "title": "Traslocando", "text": "Traslocando \u00e8 il settimo album di Loredana Bert\u00e8, l'ultimo realizzato dalla cantante per l'etichetta CGD, pubblicato nel 1982.\nIl disco.\nL'album, prodotto e realizzato da Ivano Fossati, che ne ha curato anche gli arrangiamenti, \u00e8 stato registrato tra marzo e aprile 1982 in diversi studi: le parti vocali e il missaggio agli Studi Idea Recording e agli Studi Idea Mix di Milano; le parti strumentali e il mastering rispettivamente ai Media Sound Studios e agli Sterling Sound Studios di New York.\n Nel 1989 \u00e8 sempre \"Rockstar\" ad inserire \"Traslocando\" fra i 100 migliori dischi del decennio e tra i primi dieci della produzione musicale italiana.\nL'album \u00e8 anche presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 24.\nNel 1993 \u00e8 stato ristampato per la prima volta in versione CD.\nIl 28 giugno 2021 \"Traslocando\" torna sul mercato per la \"70Bert\u00e8 Vinyl Collection\" in occasione del PRIDE 2021 in una versione inedita da collezione:\n\"Limited Pride Edition (Picture Disc+LP nero).\"\n\u00c8 la prima volta, dal 1982, che viene ristampato in vinile.\nSingoli.\nIl primo singolo estratto, \"Non sono una signora\", scritto da Ivano Fossati, diventa presto il manifesto della Bert\u00e8, raggiungendo la numero 3 nella classifica italiana dei singoli, e piazzandosi alla numero 32 nella classifica finale annuale. Con questo brano, inoltre, la Bert\u00e8 vince \"Vota la voce\" e il \"Festivalbar 1982\" a pari merito con il cantante italo-spagnolo Miguel Bos\u00e9 con la sua \"Bravi ragazzi\" e con Ron con \"Anima\".\nIl secondo singolo estratto \u00e8 \"Per i tuoi occhi\", scritto da Maurizio Piccoli, che si piazza al numero 68 tra i 45 giri pi\u00f9 venduti del 1982."}
{"id": "1146699", "revid": "295403", "url": "https://it.wikipedia.org/wiki?curid=1146699", "title": "North American Soccer League 1971", "text": "La North American Soccer League 1971 fu la quarta edizione dell'omonima lega calcistica. Parteciparono otto squadre e si laurearono campioni i , sconfiggendo gli nella finale dei play-off.\nAvvenimenti.\nUna delle sei squadre che avevano disputato il campionato precedente, i Kansas City Spurs, si sciolse. Il totale delle partecipanti si assest\u00f2 a otto grazie all'ingresso di due squadre canadesi, e , e dei New York Cosmos, club che avrebbe col tempo conquistato fama internazionale.\nFormula.\nLe squadre erano suddivise in due division in base alla loro posizione geografica. Ogni squadra giocava 24 incontri, di cui quattro (due in casa e due in trasferta) contro ogni avversario della propria division, due (uno in casa e uno in trasferta) contro ciascuna squadra della division opposta, e infine quattro contro altrettante squadre straniere selezionate: in questa stagione furono gli scozzesi dell', gli italiani del , i greci dell'Apollon e i brasiliani del . Le prime due classificate di ogni division venivano ammesse ai play-off.\nI play-off erano costituiti dalle semifinali, in cui la prima di una division sfidava la seconda dell'altra division, e dalla finale del campionato. Tutti i turni si disputavano al meglio delle tre partite. Gli incontri di play-off non potevano finire in parit\u00e0 ma si disputavano tempi supplementari da 15 minuti con la formula del golden goal, allora chiamata \"sudden death\" sul modello dell'hockey su ghiaccio.\nVenivano attribuiti 6 punti per ogni vittoria, 3 punti per ogni pareggio e 1 punto per ogni gol segnato, fino ad un massimo di 3 per ogni incontro.\nPlay-off.\nSemifinali.\nGara 1\nGara 2\nGara 3\nFinale.\nGara 1\nGara 2\nGara 3"}
{"id": "1146705", "revid": "1711941", "url": "https://it.wikipedia.org/wiki?curid=1146705", "title": "Gimilkh\u00e2d", "text": ""}
{"id": "1146716", "revid": "339392", "url": "https://it.wikipedia.org/wiki?curid=1146716", "title": "Festival del Cinema di Berlino", "text": ""}
{"id": "1146718", "revid": "1086846", "url": "https://it.wikipedia.org/wiki?curid=1146718", "title": "Associazione Sportiva Ambrosiana-Inter 1934-1935", "text": "Questa voce raccoglie le informazioni riguardanti l'Associazione Sportiva Ambrosiana-Inter nelle competizioni ufficiali della stagione 1934-1935.\nStagione.\nIn Serie A, l' chiude seconda a due punti dalla vincitrice: la , mentre nella Mitropa Cup, i nerazzurri escono agli ottavi di finale contro gli austriaci dell'Austria Vienna."}
{"id": "1146723", "revid": "671594", "url": "https://it.wikipedia.org/wiki?curid=1146723", "title": "Movimento Democratico (Francia)", "text": "Il Movimento Democratico (in francese Mouvement D\u00e9mocrate, abbreviato in MoDem) \u00e8 un partito politico francese centrista, a ispirazione socioliberale.\nStoria.\nIl MoDem ed \u00e8 stato creato il 24 maggio 2007, da Fran\u00e7ois Bayrou, leader dell'Unione per la Democrazia Francese, movimento politico centrista d'ispirazione democratica e liberale. L'UDF era gi\u00e0 stata trasformata, nel 2005, sempre da Bayrou, da federazione di partiti in un vero e proprio partito centrista. Questa scelta non era stata ben accolta dalla componente pi\u00f9 conservatrice dell'UDF, che aveva abbandonato la formazione politica, fondando, insieme ai neogollisti del Raggruppamento per la Repubblica, l'Unione per un Movimento Popolare (cristiani democratici e liberal-conservatori), di centro-destra.\nIl MoDem si \u00e8 posto subito come alternativo sia alla sinistra che alla destra. Bayrou, infatti, si present\u00f2 alle elezioni presidenziali del 2007 quale alternativa sia al candidato popolare Nicolas Sarkozy (UMP, poi eletto presidente, sia alla candidata socialista S\u00e9gol\u00e8ne Royal (PS). Alle elezioni presidenziali in Francia del 2002 Bayrou aveva conseguito il 4,8%, ma nel 2007 ottenne il 18,57%, divenendo di fatto l'ago della bilancia del ballottaggio. Il candidato centrista, per\u00f2, pur invitando i propri elettori a non votare Sarkozy, prefer\u00ec non dare un esplicito appoggio alla candidata socialista.\nUna parte dei parlamentari dell'UDF si \u00e8 opposta alla neutralit\u00e0 di Bayrou, continuando a preferire un'alleanza con l'UMP. All'annuncio di Bayrou di voler dar vita al MoDem i parlamentari dissidenti che avevano bisogno del sostegno dell'UMP per essere rieletti in giugno, decisero di fondare il Partito Social-liberale Europeo (maggio 2007), poi Nuovo Centro (\"Nouveau Centre\"), apertamente disposto a sostenere un governo a guida UMP.\nAlle elezioni del 2007, il MoDem elesse appena tre deputati, tra cui Bayrou, contro i 29 uscenti dell'UDF. Il Nuovo Centro, invece, grazie all'apparentamento con l'UMP, ne elesse 18. Il NC, per\u00f2, si ferm\u00f2 al 2,4% dei consensi, contro il 7,6% del MoDem e non ottenne un finanziamento pubblico diretto. L'UDF nel 2002 aveva ottenuto il 4,9% dei voti. Il dato del MoDem, se irrisorio in termini di seggi, risult\u00f2 rilevante in termini percentuali. I centristi di Bayrou, infatti, visto il calo del Fronte Nazionale, si trovarono ad essere l'unico partito, tra i minori, a superare il 5%, continuando, cos\u00ec, a porsi quale ago della bilancia tra conservatori e socialisti, che al secondo turno approfittarono del consenso di molti elettori centristi, che avevano visto il proprio candidato escluso dal ballottaggio.\n19 senatori continuano a considerarsi ufficialmente del MoDem (dopo le senatoriali del 2008) pur facendo parte del gruppo \u00abUnion centriste\u00bb che comprende altri centristi, anche se forse solo 11 sono attivi nel MoDem. Il tesoriere, Mercier, \u00e8 nominato nel governo Fillon in giugno.\nAlle elezioni europee del 2009, malgrado sondaggi che lo davano a pi\u00f9 del 12%, ottiene solo l'8,45% dei voti su scala nazionale e 6 deputati europei (-5).\nAlle elezioni presidenziali in Francia del 2012 il leader del partito Fran\u00e7ois Bayrou si candida alla presidenza della Repubblica ottenendo al primo turno il 9,1% dei consensi e posizionandosi al 5\u00ba posto tra i vari candidati.\nAlle elezioni europee del 2014, in alleanza con l'Unione dei Democratici e degli Indipendenti (UDI), anch'essa successore dell'Unione per la Democrazia Francese, il MoDem ha ottenuto il 9.93% dei voti a livello nazionale in Francia.\nIn occasione delle elezioni presidenziali del 2017 il partito sostiene la candidatura di Emmanuel Macron, fondatore della formazione centrista La R\u00e9publique En Marche (REM), poi eletto presidente al turno di ballottaggio contro la sfidante del Fronte Nazionale Marine Le Pen. Alle successive legislative del 2017, il MoDem ottiene 42 seggi e forma un autonomo gruppo parlamentare.\nIdeologia.\nDurante le elezioni presidenziali in Francia del 2007, Fran\u00e7ois Bayrou sottoline\u00f2 tre punti: il debito pubblico, la necessit\u00e0 di un cambiamento e dell'\"ouverture\" al sistema politico destra/sinistra e la necessit\u00e0 di riforme costituzionali in quella direzione.\nAffiliazioni internazionali ed europee.\nNel 2004, Fran\u00e7ois Bayrou lanci\u00f2 il Partito Democratico Europeo (EDP) insieme a Democrazia \u00e8 Libert\u00e0 - La Margherita di Francesco Rutelli. Nel 2005 l'EDP cre\u00f2, insieme alla New Democrat Coalition del Partito Democratico statunitense, l'Alleanza dei Democratici, una rete mondiale di partiti centristi e social-liberali."}
{"id": "1146727", "revid": "767487", "url": "https://it.wikipedia.org/wiki?curid=1146727", "title": "Messiah Marcolin", "text": "Biografia.\nNacque da padre italiano (dell'isola veneziana di Murano) e madre svedese, ed inizi\u00f2 la sua carriera musicale nel 1984, quando divenne batterista del gruppo doom metal svedese Mercy. Ben presto per\u00f2 decise di abbandonare la batteria e di dedicarsi al canto, diventando il cantante degli stessi Mercy. Con loro registr\u00f2 i primi due album del gruppo, \"Mercy\" nel 1984 e \"Witchburner\" nel 1985. Dopo la pubblicazione di \"Witchburner\" abbandon\u00f2 la band, volendo dedicarsi ad un sound pi\u00f9 oscuro e pesante.\nNel 1986 incontr\u00f2 Leif Edling, bassista dei Candlemass, che gli propose di diventare il nuovo cantante del gruppo (infatti i Candlemass si erano appena separati dal singer Johan Langquist, giudicato non adatto al sound della band). Messiah accett\u00f2 e registr\u00f2 il loro secondo album, \"Nightfall\", nel 1987. Proprio durante i concerti del gruppo si fece notare per il suo stile vocale particolare, e soprattutto per la sua attitudine sul palco: era infatti solito vestirsi con un saio nero. Nel 1988 registr\u00f2 il suo secondo album con i Candlemass, \"Ancient Dreams\", e nel 1989 il terzo, \"Tales of Creation\". Subito dopo la registrazione di quest'album il gruppo part\u00ec per un lungo tour mondiale al termine del quale, nel 1991, Messiah lasci\u00f2 la band per dissidi con gli altri membri.\nNel 1992 fond\u00f2 con Mike Wead, anche lui ex Candlemass, i Memento Mori, gruppo doom metal con venature power. Con il gruppo registr\u00f2 due album, \"Rhymes of Lunacy\" nel 1993 e \"Life, Death, and Other Morbid Tales\" nel 1994, per poi abbandonarlo nello stesso anno alla ricerca di nuove sonorit\u00e0. Uscito dai Memento Mori si un\u00ec agli Stillborn nei quali rimase fino al 1996 (anno dello scioglimento del gruppo), registrando un solo album.\nDopo lo scioglimento degli Stillborn diede vita ad un progetto chiamato \"Colossus\" con alcuni degli ex membri della band, ma il progetto fini nello stesso anno dopo aver registrato solo una demo ed aver partecipato ad un album tributo ai Metallica con una cover di \"Sad but True\". Al termine di questa breve esperienza si riun\u00ec ai Memento Mori e registr\u00f2 il loro quarto album che venne pubblicato nel 1997, ma la band, gi\u00e0 in crisi da tempo, si sciolse di l\u00ec a poco.\nNel 2001 gli fu chiesto di partecipare alla reunion dei Candlemass, ed egli accett\u00f2. Nel contempo, Messiah decise di fondare una band propria, i Requiem. Tuttavia l'intensa attivit\u00e0 live dei Candlemass gli imped\u00ec di concentrarsi seriamente su questo progetto, e fu costretto a sciogliere la band dopo aver registrato solo una demo. Nel 2005 registr\u00f2 con i Candlemass l'album omonimo, prima di essere estromesso definitivamente dalla band a causa del suo carattere scontroso nel 2006.\nNel 2007 partecipa in veste di ospite ad alcuni concerti dei Therion. Dal 2008 inizia a comporre musica per il suo album solista, ma il progetto viene accantonato poco tempo dopo. Nel 2011 appare come ospite ad un concerto del gruppo doom metal cileno Procession e in occasione di un festival svedese condivide il palco con la band heavy metal Portrait, reinterpretando \"Black Funeral\" dei Mercyful Fate. Nel 2012 partecipa ad un concerto degli Oz."}
{"id": "1146728", "revid": "399", "url": "https://it.wikipedia.org/wiki?curid=1146728", "title": "Piccione", "text": ""}
{"id": "1146735", "revid": "109670549", "url": "https://it.wikipedia.org/wiki?curid=1146735", "title": "Mezzo demone", "text": "Nelle leggende dell'Europa medievale un mezzo-demone \u00e8 una creatura i cui genitori sono un uomo ed un demone (un angelo caduto o una creatura maligna minore). I mezzi-demoni erano spesso figli di incubi o succubi.\nIl mago Merlino era figlio di un incubo e di una donna.\nNel Fantasy.\n\u00c8 figlio generato da un demone ed un umano, i suoi sensi e le sue caratteristiche sono a met\u00e0 strada fra quelle dei due genitori. I semi demoni non hanno quasi mai poteri magici e fanno affidamento solo sulla forza fisica, ma possono competere anche con i demoni completi e talvolta risultare pi\u00f9 potenti. Una cosa importante \u00e8 che i semi demoni possono diventare demoni completi, lasciando prendere il sopravvento alla loro parte demoniaca, ma cos\u00ec possono anche diventare umani, anche se generalmente lo diventano in seguito a particolari eventi. Di solito i semi demoni vengono ripudiati dall'intera popolazione demoniaca.\nIn Inuyasha il protagonista \u00e8 un semi demone, la sua forza pu\u00f2 competere con quella del suo fratellastro Sesshomaru, demone completo, ma il suo carattere \u00e8 di umano a tutti gli effetti."}
{"id": "1146737", "revid": "122493359", "url": "https://it.wikipedia.org/wiki?curid=1146737", "title": "CUS Palermo", "text": "Il CUS Palermo \u00e8 il gruppo sportivo universitario di Palermo, nato nel 1947 su iniziativa di studenti delle facolt\u00e0 di ingegneria e giurisprudenza. \u00c8 affiliato al Centro Universitario Sportivo Italiano.\nAttualmente \u00e8 attivo nei seguenti sport: atletica leggera, calcio, canottaggio, nuoto, pallacanestro, pallamano, pallanuoto, pallavolo, tennis.\nIl CUS \u00e8 aperto sia agli studenti universitari che all'utenza esterna. Vi si svolgono sia attivit\u00e0 a livello amatoriale che agonistico.\nImpianti.\nIl primo impianto dedicato alle attivit\u00e0 del CUS fu la palestra annessa al pensionato universitario di San Saverio, aperta nel 1967. Nel 1996, in previsione anche delle Universiadi che si sarebbero svolte in Sicilia nell'anno seguente, si inizi\u00f2 la costruzione della cittadella sportiva universitaria, in via Altofonte. Tale complesso \u00e8 adiacente alla cittadella universitaria e al Parco Ninni Cassar\u00e0, anche se non esistono ancora accessi diretti fra loro.\nAll'interno della cittadella sportiva sono presenti: una piscina di otto corsie da 33 metri, un palasport con circa 1.000 posti a sedere, campi da tennis, campi da calcio a 5, una palestra con attrezzi, un campo da calcio a 11 in erba naturale circondato da pista di atletica a otto corsie e dotato di tribuna.\nAttivit\u00e0 agonistica.\nAtletica Leggera.\nIn atletica leggera il CUS Palermo vanta una buona tradizione. Diversi atleti passati dal CUS si sono poi distinti per la loro carriera: Salvatore Antibo, detto Tot\u00f2, campione europeo a Spalato nel 1990 sia sui 5000 che sui 10000 metri e argento ai Giochi Olimpici di Seul nel 1988; Luigi Zarcone, campione italiano nei 1500 metri e nei 10000 metri nel 1974 e nel cross nel 1979; Margherita Gargano, oro ai Giochi del Mediterraneo 1979 sui 1500 metri; Maria Tranchina, pi\u00f9 volte campionessa italiana di getto del peso e prima atleta italiana a scagliare il martello oltre i 60 metri; Simona La Mantia, campionessa europea indoor 2011 nel salto triplo.\nNel 1995 il CUS Palermo conquista lo scudetto femminile nei Campionati italiani di societ\u00e0 di atletica leggera, affermandosi quindi come la miglior societ\u00e0 in tutta Italia.\nIl 27 settembre 2015 la squadra maschile del CUS Palermo ha conquistato a Matera la promozione in Serie A Oro, con un gruppo di ragazzi esclusivamente siciliani.\nCalcio.\nLa squadra maschile di calcio del CUS ha iniziato le proprie attivit\u00e0 nel 2006, iscrivendosi in Terza Categoria. Nel corso degli anni ha scalato le serie dilettantistiche siciliane, fino alla stagione 2014-2015 nella quale ha conquistato sia la promozione in Eccellenza tramite i play-off sia la Coppa Italia di categoria. Nel primo campionato di Eccellenza 2015-2016 la squadra arriva al 15\u00ba posto e retrocede direttamente, ma ottiene una nuova promozione nella stagione successiva grazie alla vittoria della Coppa Italia di Promozione.\nDal 2007 al 2012 il CUS \u00e8 stato il campo casalingo della formazione primavera dell'Unione Sportiva Citt\u00e0 di Palermo. Inoltre l'impianto viene spesso scelto per la rifinitura delle squadre ospiti in citt\u00e0, sia a livello di club che di nazionali.\nCalcio a 5.\nIl Cus Palermo conta sia su una squadra maschile che su una femminile iscritte ai campionati federali. In particolare la squadra femminile ha militato nel campionato di Serie A fino alla stagione 2013-2014, per poi sciogliersi e ripartire dalle categorie provinciali.\nPallacanestro.\nIl CUS Palermo Pallacanestro conta su una squadra maschile e su una femminile iscritte ai campionati della Federazione Italiana Pallacanestro. Il miglior risultato raggiunto dalla sezione cestistica risale al 1942-1943, quando il Gruppo Universitario Fascista Palermo prese parte alla Serie A maschile.\nPallamano.\nIl CUS Palermo Pallamano ha militato in alcune occasioni nel massimo campionato nazionale, come nella stagione 2013-2014. Nel Maggio del 2005 ha vinto la medaglia d'oro al Campionato Nazionale Universitario svoltosi a Catania, battendo in finale il CUS Catania.\nPallanuoto.\nLa squadra di pallanuoto maschile del CUS Palermo partecipa da diversi anni ai campionati federali. Per undici anni consecutivi, dal 1992-1993 al 2002-2003, ha preso parte al campionato di Serie A2.\nRugby.\nNel 1934-35 il GUF Palermo partecip\u00f2 al campionato di Serie A."}
{"id": "1146738", "revid": "767487", "url": "https://it.wikipedia.org/wiki?curid=1146738", "title": "Associazione Sportiva Ambrosiana-Inter 1933-1934", "text": "Questa voce raccoglie le informazioni riguardanti l'Associazione Sportiva Ambrosiana-Inter nelle competizioni ufficiali della stagione 1933-1934.\nStagione.\nIl 10 settembre 1933, all'apertura del campionato, i nerazzurri colsero a scapito del la pi\u00f9 ampia affermazione della loro storia in Serie A col punteggio di 9-0: le vicende del torneo opposero la \"Beneamata\" ad una storicamente inquadrabile, da par suo, nel pieno del \u00abquinquennio d'oro\u00bb. Conquistata la vetta della classifica sin dall'autunno, la formazione interista \u2014 gi\u00e0 impostasi nel derby meneghino \u2014 pieg\u00f2 i sabaudi tra le mura amiche, archiviando la fase d'andata con 5 punti di margine sulla rivale.\nMancato l'allungo decisivo nella tornata finale per via delle battute d'arresto con e , l'Ambrosiana-Inter sub\u00ec alla quartultima giornata un fatale sorpasso dai piemontesi: la \"Vecchia Signora\" incamer\u00f2 dunque il quarto tricolore consecutivo, con 4 lunghezze sui lombardi. Nel giugno 1934, dopo la Coppa del mondo risoltasi in favore degli azzurri \u2014 affermazione cui la squadra contribu\u00ec con la presenza di Allemandi, Demar\u00eda e Meazza \u2014 la compagine milanese disput\u00f2 la Coppa dell'Europa Centrale venendo eliminata al primo turno.\nStatistiche.\n\"Statistiche aggiornate al 24 giugno 1934\".\nStatistiche dei giocatori.\n\"Presenze e reti in campionato\"."}
{"id": "1146740", "revid": "767487", "url": "https://it.wikipedia.org/wiki?curid=1146740", "title": "Michael Riessler", "text": "La sua carriera inizia al fianco di figure di spicco della musica contemporanea, come John Cage e Steve Reich.\nNel 1991 allestisce il suo primo progetto da solista.\nNel 1992 riceve i premii SWF Jazz Award e il German Record Review per il disco \"Heloise\".\nNel 2013 compone la colonna sonora originale per il film \"Die Andere Heimat - Chronik einer Sehnsucht\", di Edgar Reitz.\nLa sua musica \u00e8 influenzata spesso dalle sonorit\u00e0 delle musiche etniche europee, a cui si aggiungono contaminazioni di musica medioevale e musiche orientali. "}
{"id": "1146741", "revid": "339392", "url": "https://it.wikipedia.org/wiki?curid=1146741", "title": "Tempio Civico dell'Incoronata di Lodi", "text": ""}
{"id": "1146745", "revid": "729019", "url": "https://it.wikipedia.org/wiki?curid=1146745", "title": "Strada statale 255 di San Matteo Decima", "text": "La ex strada statale 255 di San Matteo Decima (SS 255), ora \"strada provinciale 255 R San Matteo Decima (SP 255 R)\" in provincia di Modena, \"strada provinciale 255 R di San Matteo della Decima (SP 255 R)\" in provincia di Bologna e \"strada provinciale 66 R di San Matteo della Decima (SP 66 R)\" in provincia di Ferrara, \u00e8 una strada provinciale italiana che collega Modena a Ferrara attraversando la parte nord-occidentale della provincia di Bologna.\nPercorso.\nInizia a Modena e si snoda verso est su un tipico percorso di pianura: dopo pochi chilometri attraversa il centro di Nonantola ed entra nel bolognese. Qui tocca Sant'Agata Bolognese e San Giovanni in Persiceto (dove interseca l'ex SS 568 di Crevalcore), poi inizia a deviare verso nord e, dopo aver attraversato la frazione di San Matteo della Decima, dalla quale la strada prende il nome, entra nel Ferrarese. Prosegue quindi attraverso l'importante localit\u00e0 di Cento, Sant'Agostino, Mirabello (dove s'immette l'ex SS 468 di Correggio) e arriva in localit\u00e0 Cassana (nel comune di Ferrara), dove s'immette nell'ex strada statale 496 Virgiliana.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Emilia-Romagna, che ha provveduto al trasferimento dell'infrastruttura al demanio della Provincia di Modena, della Provincia di Bologna e della Provincia di Ferrara per le tratte territorialmente competenti."}
{"id": "1146746", "revid": "110157", "url": "https://it.wikipedia.org/wiki?curid=1146746", "title": "North American Soccer League 1972", "text": "La North American Soccer League 1972 fu la quinta edizione dell'omonima lega calcistica. Parteciparono otto squadre e si laurearono campioni i , sconfiggendo i nella finale dei play-off.\nAvvenimenti.\nLe squadre furono le stesse della stagione precedente con la sola differenza che i Washington Darts cambiarono propriet\u00e0 e citt\u00e0 e divennero i \"Miami Gatos\".\nNel corso della stagione venne introdotto il primo e uno dei pi\u00f9 radicali cambiamenti alle regole standard del gioco, secondo la pratica di \"americanizzare\" il calcio per adattarlo ai gusti del pubblico locale: la linea oltre la quale un giocatore poteva essere considerato in fuorigioco venne spostata dal centrocampo al lato lungo dell'area di rigore, posto quindi a 16,50 metri dal fondo del campo, 18 yarde secondo l'unit\u00e0 di misura americana. Lo scopo era di diminuire l'uso tattico del fuorigioco e aumentare il numero di gol segnati. Il cambiamento venne introdotto a partire dal 26 giugno.\nIn questa stagione venne effettuato il primo ingaggio di un calciatore tramite draft da parte di una franchigia statunitense: il giocatore scelto fu il difensore Alain Maca.\nFormula.\nLe squadre erano suddivise in due division in base alla loro posizione geografica. Ogni squadra giocava 14 incontri, affrontando una volta in casa e una in trasferta tutte le avversarie. Le prime due classificate di ogni division venivano ammesse ai play-off.\nI play-off erano costituiti dalle semifinali, in cui la prima di una division sfidava la seconda dell'altra division, e dalla finale del campionato. Tutti i turni si disputavano in gara unica in casa della squadra meglio piazzata durante la stagione regolare.\nVenivano attribuiti 6 punti per ogni vittoria, 3 punti per ogni pareggio e 1 punto per ogni gol segnato, fino ad un massimo di 3 per ogni incontro."}
{"id": "1146751", "revid": "767487", "url": "https://it.wikipedia.org/wiki?curid=1146751", "title": "L'assedio di Siracusa", "text": "L'assedio di Siracusa \u00e8 un film del 1960 diretto da Pietro Francisci.\nTrama.\nSiracusa: lo scienziato Archimede incontra la danzatrice Artemide e si innamora di lei seppur promesso a Clio, figlia del re Gerone. Gorgia - divenuto informatore del re - brama dei piani segreti, cos\u00ec per evitare problemi fa partire Artemide alla volta di Roma dopo averla drogata. Nel corso del viaggio essa perde la memoria dimenticando l'amore per Archimede e quindi il suo nome. A Roma Artemide conosce Marcello divenendo la sua donna pur attendendo un figlio da Archimede. Intanto Archimede, perso il suo amore, decide di sposarsi con Clio.\nIn seguito, Archimede viene inviato a Roma come ambasciatore ove rivede Artemide che ritrova la sua memoria. Egli vorrebbe portarla a Siracusa, ma Marcello si oppone.\nTornato a Siracusa, Archimede prende il posto del morente re, e si prepara alla guerra con Roma tramite le sue armi. Nel corso della guerra Marcello muore e il suo posto viene preso dal figlio di Artemide, Marco."}
{"id": "1146752", "revid": "287204", "url": "https://it.wikipedia.org/wiki?curid=1146752", "title": "Appena sotto il cielo", "text": "Appena sotto il cielo (sottotitolo: \"La pi\u00f9 straordinaria delle storie di Marco Pantani\") \u00e8 un libro a sfondo biografico scritto da Fabio Marzaglia, pubblicato da Bradipolibri Editore nel 2005 per la collana \"Libere perle\", che descrive una delle pi\u00f9 famose imprese del ciclista Marco Pantani.\nIl volumetto prende in esame la quindicesima tappa (quella del 30 maggio) del Giro d'Italia 1999, con partenza da Racconigi e arrivo in salita al santuario di Oropa, nella quale l'atleta romagnolo fu assoluto protagonista. \nIn centododici pagine, Marzaglia si sofferma sulle fasi finali di quella tappa, producendo una dettagliata analisi che vuole s\u00ec essere tecnica, ma risulta centrata soprattutto su una prospettiva che predilige l'aspetto dell'originale impresa agonistica (e umana) che ha caratterizzato una frazione particolarmente impegnativa di quel Giro.\nL'episodio - limitato in s\u00e9 nello spazio e nel tempo, ma con notevole plusvalore in termini di epica sportiva - concerne una giornata di sport consegnata alla storia del ciclismo per l'ardore agonistico profuso dal corridore, appiedato da un \"salto di catena\" nel sobborgo di Cossila San Grato - ovvero a poco pi\u00f9 di otto chilometri dal traguardo - ma in grado di recuperare le posizioni di testa, fino a vincere la gara. \nSuperando la tentazione di cadere nella retorica di un'\u00e8nfasi fine a se stessa, l'autore descrive - appoggiandosi anche ad congruo repertorio fotografico costituito da oltre quaranta immagini in bianco e nero e a colori - le fasi del recupero di Pantani dopo l'incidente di percorso, i sorpassi effettuati dall'atleta nella rimonta sul gruppo di corridori che lo precedevano in direzione dell'arrivo, le interviste e i commenti successivi alla gara sul traguardo di Oropa. \nIl volume \u00e8 arricchito da una appendice finale con testimonianze di giornalisti e tecnici sportivi."}
{"id": "1146755", "revid": "767487", "url": "https://it.wikipedia.org/wiki?curid=1146755", "title": "P.S. Your Cat Is Dead!", "text": "P.S. Your Cat Is Dead! (trad. lett. \"P.S. Il tuo gatto \u00e8 morto!\") \u00e8 un film del 2002 diretto da Steve Guttenberg.\nTrama.\nVigilia di capodanno: la coppia in crisi Jimmy e Kate consuma il loro ultimo furibondo litigio, non accorgendosi che nel frattempo un ladro sta svaligiando la loro casa. Dopo che Kate lascia l'appartamento, Jimmy rimane solo con il ladro gay Eddie; tra i due nasce un confronto fatto di dialoghi, in cui Jimmy si mette a nudo, ponendosi delle domande fino ad allora nascoste: e se anche Jimmy fosse gay?"}
{"id": "1146758", "revid": "78273", "url": "https://it.wikipedia.org/wiki?curid=1146758", "title": "Europa Unita", "text": ""}
{"id": "1146761", "revid": "4252", "url": "https://it.wikipedia.org/wiki?curid=1146761", "title": "Elia Eudossia", "text": "Origini e ascesa al trono.\nEudossia era figlia di Bautone, un franco che serv\u00ec come \"magister militum\" dell'esercito romano d'Occidente negli anni 380; la madre di Eudossia non \u00e8 nota, sebbene sia possibile che fosse romana. Ad ogni modo, Eudossia fu considerata una \u00abbarbara\u00bb dai suoi detrattori per il resto della vita.\nBautone fu console nel 385, ma mor\u00ec prima del 388. Eudossia fu inviata a Costantinopoli, sotto la tutela del \"magister militum\" d'Oriente Promoto, che ne cur\u00f2 l'educazione. Alla morte di Promoto (392), Eudossia segu\u00ec uno dei suoi due figli, che andarono a vivere a corte o comunque a stretto contatto con i figli dell'imperatore Teodosio I, Onorio e Arcadio.\nTeodosio mor\u00ec il 17 gennaio 395, a Milano: Arcadio ed Eudossia si sposarono il 27 aprile successivo, prima che il corpo di Teodosio giungesse a Costantinopoli per il funerale. La tradizione vuole che Eudossia fosse di grande bellezza e che Arcadio se ne innamorasse immediatamente dopo averne visto un ritratto mostratogli da Eutropio; la storia \u00e8 probabilmente apocrifa, in quanto \u00e8 verosimile che Arcadio ed Eudossia si conoscessero da tempo. Le ragioni per tanta fretta di celebrare il matrimonio sono forse da cercarsi nella volont\u00e0, da parte di Arcadio o del potente eunuco Eutropio, di allontanare il giovane imperatore (all'epoca Arcadio aveva 17 anni) dall'influenza del suo tutore, il prefetto del pretorio d'Oriente Rufino. Rufino era stato un oppositore di Promoto e aveva a propria volta una figlia che avrebbe voluto sposare ad Arcadio per rafforzare il proprio controllo sull'imperatore.\nRegno.\nEudossia ebbe una grande influenza sul marito, che, del resto, aveva un carattere debole ed era interessato pi\u00f9 alla religione che alla politica. Nel 395 Eudossia si liber\u00f2 della \"tutela\" di Eutropio, facendolo deporre grazie all'appoggio di Gainas, capo dei mercenari goti, e riuscendo, in seguito, a farlo giustiziare malgrado le proteste del patriarca di Costantinopoli Giovanni Crisostomo. Crisostomo, che era gi\u00e0 impopolare a corte per i suoi sforzi di riforma della Chiesa, venne fatto condannare e deporre da un sinodo per volont\u00e0 di Eudossia e del patriarca di Alessandria Teofilo.\nIl 9 gennaio 400 Eudossia venne innalzata al rango di \"augusta\": inizi\u00f2 ad indossare il \"paludamentum\" porpora con il diadema d'oro, e vennero coniate monete recanti la sua effigie e il suo nome. Inizi\u00f2 una propaganda della dignit\u00e0 imperiale della nuova \"augusta\", che comprendeva la sua incoronazione per mano divina sulle monete, in statue inviate in tutto l'impero (anche in Occidente), e nell'elevazione di una statua d'argento su di una colonna di porfido per volere del \"praefectus urbi\" di Costantinopoli, Simplicio (403). Arcadio cambi\u00f2 il nome della citt\u00e0 di Selimbria in \"Eudoxiopolis\" in suo onore.\nEudossia ebbe sette gravidanze, delle quali cinque portate a termine: Flacilla (17 gennaio 397); Pulcheria (19 gennaio 399); Arcadia (3 aprile 400); Teodosio (10 aprile 401); Marina (12 febbraio 403).\nEudossia mor\u00ec il 6 ottobre 404 per le complicazioni seguite al parto di un figlio nato morto."}
{"id": "1146762", "revid": "1086846", "url": "https://it.wikipedia.org/wiki?curid=1146762", "title": "Associazione Sportiva Ambrosiana-Inter 1932-1933", "text": "Questa voce raccoglie le informazioni riguardanti lAssociazione Sportiva Ambrosiana-Inter nelle competizioni ufficiali della stagione 1932-1933.\nStagione.\nIn Serie A, l'Ambrosiana-Inter arriva seconda in campionato dietro la . Nella Coppa dell'Europa Centrale la squadra raggiunge la finale uscendone sconfitta."}
{"id": "1146765", "revid": "1154737", "url": "https://it.wikipedia.org/wiki?curid=1146765", "title": "Monte Groppo Rosso", "text": "Il Monte Groppo Rosso \u00e8 una montagna dell'Appennino ligure alta 1.597 metri. \u00c8 situata nella citt\u00e0 metropolitana di Genova, al confine con la provincia emiliana di Piacenza. Il versante ligure \u00e8 compreso nel Parco naturale regionale dell'Aveto.\nDalla sua cima la vista spazia sull'Appennino circostante, sull'intera Val d'Aveto e sulla Pianura Padana."}
{"id": "1146774", "revid": "1869172", "url": "https://it.wikipedia.org/wiki?curid=1146774", "title": "Los chicos no lloran", "text": "Los chicos no lloran \u00e8 l'ottavo album di studio (nono se si considera la raccolta di brani in italiano del 1982) del cantante spagnolo Miguel Bos\u00e9, pubblicato in Italia, nel 1990.\nDescrizione.\nL'album rappresenta il primo disco interamente cantato in lingua spagnola che l'artista iberico pubblica in Italia. Il titolo, \"Los chicos no lloran\", \u00e8 tratto dall'omonimo decimo pezzo, posto in chiusura del Lato B del vinile, e quindi di tutta l'opera. \u00c8 una sorta di frase fatta, che corrisponde all'italiano \"I ragazzi non piangono\", riconducibile anche all'inglese \"Boys don't cry\", utilizzata, tra gli altri, anche dal gruppo anglo-sassone dei Cure, nel 1979, come titolo di uno dei loro brani pi\u00f9 noti.\n\u00c8 il primo album di Bos\u00e9 in versione unica, di cui non vengono realizzate edizioni alternative in altre lingue. I suoi dischi precedenti presentavano tutti una mescolanza, variamente equilibrata, di brani in inglese e in italiano, con qualche rara concessione alla sua madrelingua, mentre gli album pubblicati in Spagna contenevano soltanto pezzi in spagnolo. Concessioni minime alla lingua italiana sono costituite qui da alcuni inserti nel brano di apertura \"Bamb\u00fa\", e dal ritornello di \"Senza di te\" (oltre che, ovviamente, dal titolo di quest'ultima). La prima e l'ultima traccia di questo lavoro, rispettivamente \"Bamb\u00fa\" e la title-track \"Los chicos no lloran\", all'epoca estratte anche come singoli (di cui soltanto il secondo promosso in Italia), sono state recentemente riproposte in altrettanti duetti, inseriti nelle versioni singole dell'ultimo album dell'artista, \"Papito\", del 2007. Altri due brani, \"Manos vac\u00edas\" e \"Hojas secas\", compaiono invece nella versione doppia dello stesso lavoro. Con un totale di quattro brani, \"Los chicos no lloran\", uno dei suoi lavori pi\u00f9 orecchiabili e meno ricordati, risulta dunque l'album di Miguel Bos\u00e9 da cui viene tratto il maggior numero di duetti inclusi in \"Papito\". Dopo \"Los chicos no lloran\", Miguel rester\u00e0 in silenzio come cantante, in Italia, fino al 1994 (la sua prima lunga pausa discografica in Italia), quando pubblicher\u00e0 l'album \"Sotto il segno di Caino\", vincendo il Festivalbar di quell'anno con il singolo \"Se tu non torni\"."}
{"id": "1146780", "revid": "125721601", "url": "https://it.wikipedia.org/wiki?curid=1146780", "title": "Notre-Dame de Paris (romanzo)", "text": "Notre-Dame de Paris (\"Notre-Dame de Paris. 1482\"), noto anche come Nostra Signora di Parigi, \u00e8 un romanzo storico di Victor Hugo, pubblicato nel 1831, quando l'autore aveva 29 anni. Fu il primo grande successo dello scrittore francese: venne infatti immediatamente accolto con grande favore, superando la censura del tempo. Il titolo fa riferimento alla celeberrima cattedrale di Parigi, uno dei luoghi principali dove \u00e8 ambientato l'intreccio, cuore della Parigi basso medievale, al tempo del re Luigi XI di Francia, nel 1482.\nPrefazione.\nIl romanzo inizia con una breve prefazione in cui Victor Hugo racconta di aver trovato nel recesso oscuro di una delle torri, durante una sua visita all'interno della cattedrale, una parola greca in lettere maiuscole incisa profondamente a mano nella pietra, con i tratti tipici della grafia gotica medievale: ANA\u0393\u039a\u0397. \nLa parola greca - che poi dice scomparsa - sarebbe \"Ananke\", nome con cui si identificava nella religione greca antica la dea del destino, della necessit\u00e0 inalterabile e del fato. Cos\u00ec Hugo intende evidenziare che anche i personaggi del suo romanzo sembrano obbedire ad un destino ineluttabile e drammatico.\nTrama.\nLa festa dei folli.\nParigi, 6 gennaio 1482. Da tempo immemore in quel giorno vengono festeggiate due solennit\u00e0: l'Epifania e la \"festa dei folli\", quest'ultima una manifestazione popolare culminante nell'elezione del \"papa dei folli\". Quell'anno, presso il Palazzo di Giustizia viene anche messo in scena un mistero teatrale in onore della principessa Margherita di Fiandra, scritto dallo squattrinato poeta Pierre Gringoire in occasione dell'arrivo a Parigi dell'ambasciata fiamminga. Sfortunatamente per l'autore, ben presto l'attenzione del pubblico si sposta sugli ospiti fiamminghi, uno dei quali, annoiato dalla rappresentazione teatrale, propone di organizzare una gara di smorfie allo scopo di eleggere come \"papa dei folli\" colui che avrebbe sfoggiato la smorfia pi\u00f9 grottesca. L'idea riscuote grande successo presso gli astanti, entusiasti al punto da partecipare in massa, e la gara termina con l'elezione a \"papa dei folli\" di un inconsapevole Quasimodo, deforme campanaro della cattedrale di Notre-Dame, suo malgrado partecipe alla gara. La folla, euforica e oramai del tutto dimentica del lavoro teatrale, abbandona il Palazzo di Giustizia e si precipita nella piazza, attratta dall'esibizione di una giovane zingara, Esmeralda, assieme alla sua graziosa capretta di nome Djali.\nLa Corte dei Miracoli.\nDeluso e sconfortato Pierre Gringoire inizia a vagabondare per le strade di Parigi senza una meta fino a ritrovarsi, suo malgrado, presso la \"Corte dei Miracoli\", quartier generale della comunit\u00e0 di zingari, i quali di giorno si guadagnano da vivere incantando la popolazione con trucchi e magie, o simulando false invalidit\u00e0 per poter chiedere l'elemosina, o semplicemente derubando; di sera, poi, si ritirano nel loro quartiere, dove ciascuno riacquista la propria reale identit\u00e0. Aggirato da un gruppo di zingari, Gringoire viene condotto presso il loro capo Clopin Trouillefou, noto nella comunit\u00e0 gitana come \"il re di Thunes\", un personaggio scaltro, carismatico e violento che, dopo un interrogatorio sommario, decide di uccidere Gringoire per aver violato gli esclusivi confini della comunit\u00e0 zingara (presso la Corte dei Miracoli, infatti, era di fatto vietato l'ingresso a chiunque non appartenesse alla loro comunit\u00e0). A salvarlo interviene la giovane zingara Esmeralda che, pur non avendo alcun legame con lui, decide di evitargli la morte accettando di sposarlo. Viene, cos\u00ec, celebrato il matrimonio tra i due, secondo il rito gitano della comunit\u00e0.\nEsmeralda: il rapimento, il tentato omicidio e il processo inquisitorio.\nSoltanto alcune ore prima Esmeralda era, a sua volta, scampata a un tentato rapimento compiuto da Quasimodo dietro ordine dell'arcidiacono della cattedrale di Notre-Dame, monsignor \"dom\" Claude Frollo, da molto tempo ossessionato da un desiderio possessivo nei confronti della zingara. Il salvataggio avviene grazie a Phoebus de Ch\u00e2teaupers (noto in alcune edizioni italiane come \"Febo\"), capitano degli arcieri del re, il cui intervento eroico fa innamorare perdutamente Esmeralda. Unico accusato del tentato rapimento, Quasimodo verr\u00e0 messo alla gogna; nel disprezzo generale del pubblico solo la giovane zingara gli mostrer\u00e0 compassione porgendogli dell'acqua da bere e questo gesto di carit\u00e0 lo far\u00e0 innamorare di lei.\nIntanto Phoebus, giovane scapestrato avvezzo alle facili avventure amorose, consapevole dell'infatuazione della zingara per lui, riesce a convincere Esmeralda ad un incontro \"romantico\" in una locanda. Prima di giungere all'appuntamento Phoebus si scontra con \"dom\" Frollo, il quale riesce ad estorcergli i dettagli dell'appuntamento, convincendolo anche a lasciarlo assistere di nascosto all'incontro amoroso. Ma una volta giunti alla locanda, ancora prima che il rapporto tra i due giovani amanti si consumi, l'arcidiacono Frollo, fuori di s\u00e9 per la gelosia esce dal nascondiglio e pugnala il capitano; credendo di averlo ucciso scappa dalla finestra, deciso a far ricadere sulla zingara le accuse dell'omicidio. Phoebus, in realt\u00e0 sopravvissuto, decide di fuggire senza lasciare notizie di s\u00e9, timoroso che un suo coinvolgimento nell'affare possa danneggiare gli accordi di matrimonio da tempo presi con una giovane nobildonna di nome Fleur-de-Lys (nota in alcune edizioni italiane come \"Fiordaliso\").\nEsmeralda viene sottoposta a processo inquisitorio; qui in un primo momento si rifiuta di parlare, se non per proclamare la sua innocenza o per chiedere notizie dell'amato Phoebus, ma poi la terribile tortura dello stivaletto finisce con il farle confessare qualunque falsa accusa mossa contro di lei. La sentenza diventa a quel punto inevitabile: impiccagione per omicidio, a cui si aggiunge anche il capo d'accusa di stregoneria (grazie alla testimonianza della padrona della locanda in cui era avvenuto il presunto omicidio, che affermava di aver visto entrare nella stanza tre persone - attribuendo l'identit\u00e0 del terzo individuo al diavolo - e la presunta trasformazione del denaro ricevuto da Phoebus in una foglia secca, quando in realt\u00e0 la moneta era stata scambiata da un ragazzino l\u00ec presente; inoltre il fatto di avere una capretta addomesticata - animale identificato nella cultura di massa con il diavolo - con cui si esibiva le aveva attirato gi\u00e0 in passato maldicenze di stregoneria).\nIl rifugio nella cattedrale di Notre-Dame.\nNelle segrete della prigione dove viene rinchiusa, Esmeralda riceve la visita di monsignor Frollo che, rivelatole il suo amore per lei e i suoi intricati piani per possederla, ivi compreso l'omicidio di Phoebus, le offre la possibilit\u00e0 di salvarle la vita in cambio del suo amore. Esmeralda, disgustata, rifiuta l'accordo, preferendo piuttosto morire e raggiungere cos\u00ec l'amato, creduto morto.\nMentre viene portata al patibolo, nel momento in cui il corteo dell'esecuzione passa davanti alla cattedrale di Notre-Dame, Quasimodo si cala dalla balaustra della cattedrale e porta in salvo l'amata zingara all'interno dell'edificio, consapevole dell'impunit\u00e0 a cui avevano diritto tutti i condannati rifugiati tra le mura sacre delle chiese (diritto che neanche il parlamento poteva violare, salvo rare eccezioni). Il tempo trascorso assieme a Quasimodo d\u00e0 modo a Esmeralda di conoscere il carattere buono e generoso dell'essere deforme, che si dimostra sempre rispettoso nei suoi confronti, perfino devoto, arrivando al punto di proteggerla dai reiterati tentativi di monsignor Frollo di possederla.\nNel frattempo il gitano Clopin Trouillefou organizza, assieme all'intera comunit\u00e0 zingara, un assalto alla cattedrale per liberare Esmeralda dalla detenzione forzata, ma il re di Francia Luigi XI viene indotto a scambiare il gesto per una rivolta popolare mossa contro la sua regia autorit\u00e0 e la sua persona; d\u00e0 ordine, perci\u00f2, a un manipolo di soldati di violare i confini sacri della cattedrale per catturare la zingara e impiccarla pubblicamente, come dimostrazione del proprio potere, sperando cos\u00ec di sedare la rivolta e placare i sediziosi. Allo stesso tempo Quasimodo, che scambia le reali intenzioni degli zingari per un tentativo di uccidere l'amata Esmeralda, tenta di rintuzzare l'attacco gettando pietre, travi e piombo fuso dall'alto della chiesa, arrivando anche, spinto da una cieca rabbia, a uccidere brutalmente un uomo che era riuscito a raggiungerlo, senza rendersi conto che quell'uomo era Jean du Moulin, fratello dell'arcidiacono Frollo. Al contempo i soldati del re lanciano una pioggia di frecce contro gli zingari, sterminandoli in massa. Clopin rimane ucciso e i gitani superstiti fuggono.\nLa madre ritrovata e l'esecuzione della condanna.\nNella confusione generatasi Frollo, dilaniato da un lato dalla cieca passione nei confronti della zingara e dall'altro dal desiderio di vendicarsi per il suo ferreo rifiuto di concederglisi, decide di fare un ultimo tentativo e la libera, ma solo per portarla davanti al patibolo di place de La Gr\u00e8ve e costringerla a scegliere tra lui e la forca. Di fronte all'ennesimo categorico rifiuto di Esmeralda, dom Frollo decide di chiamare le guardie regie per vendetta e trascina, intanto, la giovane al \"Buco dei Ratti\" (una cella senza aperture dove si rifugiavano spontaneamente coloro che volevano espiare dei peccati); qui la affida a \"sorella Gudule\", la detenuta volontaria della cella che tanto odiava la comunit\u00e0 zingara per averle rapito quindici anni prima la figlia di appena pochi mesi. Nei brevi momenti passati insieme, in attesa dell'arrivo delle guardie, sorella Gudule confida alla ragazza il motivo dell'astio nei suoi confronti, rivelandole la storia della figlia rapita e mostrandole l'unico ricordo che le rimaneva di lei: una scarpina rosa da neonato. Del tutto incredula Esmeralda mostra a sua volta il contenuto di un amuleto che porta sempre al collo e che dice essere l'unico legame con sua madre: proprio una scarpina rosa da neonato del tutto identica a quella mostratale dalla donna. La verit\u00e0 sulla faccenda viene cos\u00ec svelata: Esmeralda si chiama in realt\u00e0 Agn\u00e8s, figlia della prostituta Paquette Guybertaut \"la Chantefleurie\" (la \"sorella Gudule\" della cella), rapita dagli zingari quando aveva pochi mesi, i quali l'avevano scambiata nella culla con il piccolo deforme Quasimodo; questi, poi, per impedire che cominciassero le ricerche per il ritrovamento della piccola, avevano inscenato un sacrificio umano, facendo credere a tutti che la bambina fosse morta, quando invece era stata portata all'interno della comunit\u00e0 gitana e cresciuta come un loro membro.\nLa felicit\u00e0 del reciproco ritrovamento viene ben presto smorzata dall'ineluttabilit\u00e0 degli eventi e dalla condanna a morte ancora pendente sulla giovane gitana. Nonostante i maldestri tentativi della madre di nasconderla alle guardie portandola all'interno della cella, Esmeralda viene scoperta e portata di peso sul patibolo, assieme alla madre, rimasta aggrappata a lei. Qui la madre muore in un estremo tentativo di ribellione, mentre la giovane Agn\u00e8s-Esmeralda viene impiccata, sotto gli occhi attenti e soddisfatti dell'arcidiacono Frollo, che osserva impassibile la scena dalla cima della torre di Notre-Dame. Nel frattempo Quasimodo, accecato da un'irrefrenabile rabbia per la consapevolezza del ruolo che il suo benefattore Frollo aveva avuto in tutta la faccenda fino al tragico finale, scaraventa l'arcidiacono al di l\u00e0 della balaustra, facendolo precipitare.\nLa fine.\nIl romanzo finisce con la spiegazione di quanto successo ai personaggi in seguito: il re muore di morte naturale, mentre Phoebus, completamente guarito dalla ferita provocatagli da Frollo, totalmente indifferente alla vicenda e senza alcun senso di colpa, si sposa con la ricca Fleur-de-Lys. Per quello che riguarda la sorte di Quasimodo, invece, il romanzo spiega che una volta raggiunto il corpo esanime dell'amata zingara (accatastato assieme agli altri cadaveri presso il sotterraneo di Montfaucon) si sdraia al suo fianco e si lascia morire, in un eterno ultimo abbraccio. La scena, denominata significativamente \"Il matrimonio di Quasimodo\", viene cos\u00ec descritta:\nPersonaggi.\nPersonaggi principali.\nQuasimodo.\nPi\u00f9 comunemente noto come \"il gobbo di Notre-Dame\", \u00e8 il protagonista della storia, un essere deforme, zoppo, gobbo e con una verruca che gli copre completamente un occhio. Figlio di una coppia di zingari, viene da loro ripudiato e scambiato con la bella bambina Agn\u00e8s, figlia di una prostituta, che rapiscono dalla culla, lasciando al suo posto il figlio deforme di appena quattro anni. Salvato da morte certa (l'opinione popolare vedeva in lui una creatura immonda, nata dall'unione tra il diavolo e una strega e quindi meritevole di morte), l'arcidiacono Claude Frollo decide di salvarlo e lo prende con s\u00e9.\nDatogli il nome Quasimodo (poich\u00e9 assomigliava in \"quasi\" \"modo\" a un essere umano e per la domenica quasimodo, la prima dopo Pasqua, in cui \u00e8 stato abbandonato), egli viene cresciuto all'interno della cattedrale di Notre-Dame. Qui il ragazzo trascorre le giornate appollaiato sulle garguglie e sulle guglie, per poi diventare nel corso degli anni il campanaro della chiesa, occupazione che finisce con il renderlo completamente sordo e incapace di comunicare. Nonostante tutti provino disgusto e paura nei suoi confronti Quasimodo \u00e8 nel profondo di animo buono, anche se l'isolamento forzato causato dalla sua deformit\u00e0 fisica e dalla sordit\u00e0 non fa che renderlo ancor pi\u00f9 emarginato e astioso nei confronti delle persone. Solamente \"dom\" Claude Frollo riesce a comunicare con lui, tramite i gesti.\nQuasimodo prova nei confronti di Frollo un amore incondizionato, poich\u00e9 in lui vede l'unica persona capace di mostrargli affetto e benevolenza, o almeno cos\u00ec era stato fino al giorno in cui, messo alla gogna e fustigato per il tentato rapimento di Esmeralda, proprio la gitana si mostra compassionevole nei suoi confronti porgendogli dell'acqua da bere. Questo gesto della ragazza fa sbocciare in lui il sentimento dell'amore. Per questo motivo, sebbene inizialmente appoggi monsignor Frollo nelle sue ignobili azioni contro la zingara, quando comprende la diretta responsabilit\u00e0 dell'arcidiacono nella morte di Esmeralda, viene travolto dal furore e lo fa precipitare dalla torre della cattedrale. Quasimodo, poi, raggiunge il cadavere della zingara e le si sdraia accanto, lasciandosi morire.\nEsmeralda.\nAltrimenti chiamata \"la Esmeralda\". Giovane gitana di appena quindici anni viene rapita in tenera et\u00e0 a sua madre dalla comunit\u00e0 zingara (sostituendola nella culla con il deforme bambino Quasimodo) e cresciuta da questi come fosse una \"figlia d'Egitto\". L'unico legame con il suo passato e la sua provenienza \u00e8 data da un amuleto, che lei porta sempre al collo, impreziosito di pietre verdi (da cui il nome della ragazza \"Esmeralda\") e contenente una graziosa scarpina da neonato assieme a una pergamena indicante le parole \u00ab\"Quando l'altra troverai, / Tua madre riabbraccerai\"\u00bb. Si guadagna da vivere danzando e cantando per strada, assieme alla sua fedele Djali, una capretta dal vello bianco e dalle corna e zampe dorate, a cui la zingara ha insegnato una serie di trucchetti capaci di attirare la curiosit\u00e0 (e la munificenza) popolare (e, purtroppo, anche la diffidenza inquisitoria). Nonostante la sua appartenenza alla comunit\u00e0 zingara, da sempre oggetto di estrema diffidenza presso il popolo, Esmeralda conquista la benevolenza di tutti, zingari e non, tranne quella di due personaggi: Paquette Guybertaut \"la Chantefleurie\", soprannominata \"sorella Gudule\", una anziana prostituta a cui degli zingari sottrassero quindici anni prima la figlia di pochi mesi (e, che, sentendosi in colpa per la sua presunta morte si rinchiude nella cella \"Buco dei Ratti\" covando odio per i gitani e, in particolare, per Esmeralda, ignorando fino all'ultimo che \u00e8 lei la figlia che le fu sottratta) e l'arcidiacono Claude Frollo, dietro il cui odio si nasconde una concupiscenza incontrollabile per la giovane zingara, al punto da spingerlo ad ordire prima il suo rapimento (per mettere in atto il quale sfrutter\u00e0 l'inconsapevole figlioccio Quasimodo), poi la sua condanna a morte.\nClaude Frollo.\nArcidiacono della cattedrale di Notre-Dame de Paris. Primogenito destinato alla carriera ecclesiastica, Frollo viene allontanato dalla famiglia ancora in giovane et\u00e0, per non farne pi\u00f9 rientro. Alla morte dei genitori scopre di avere un fratello, Joannes Frollo de Molendino, altrimenti chiamato Jean du Moulin, che decide di crescere, finendo per\u00f2 col viziarlo e perdonargli ogni dissolutezza. Decide di prendere con s\u00e9 Quasimodo (lui stesso gli d\u00e0 questo nome) in una sorta di risarcimento morale per la condotta dissoluta del fratello Jean, al quale crede di assicurare la salvezza dell'anima attraverso questa buona azione. La sua vita \u00e8 caratterizzata da una smania di sapere che lo fa spaziare dalla teologia alla filosofia, alla medicina e persino all'alchimia e all'ermetismo. L'odio che mostra apertamente nei confronti della comunit\u00e0 zingara in realt\u00e0 serve solo a celare agli occhi delle persone la sua lasciva passione per la giovane gitana Esmeralda, oramai divenuta suo unico vero credo. \u00c8 disposto a commettere azioni ignobili pur di piegarla alla sua volont\u00e0 e riuscire a possederla.\nPersonaggi secondari.\nPierre Gringoire.\nPoeta e filosofo squattrinato e incompreso. Riesce a farsi commissionare la scrittura di un mistero teatrale in onore della principessa Margherita di Fiandra, da mettere in scena in occasione dell'arrivo nella citt\u00e0 parigina degli ambasciatori fiamminghi. Gringoire spera nel successo della commedia al fine di poter ripagare, con il ricavato, i numerosi debiti contratti. A seguito del fallimento del suo mistero teatrale, e subissato dal peso dei debiti, inizia a girovagare per le strade di Parigi fino a ritrovarsi, per errore, nella \"Corte dei Miracoli\", dominio degli \"argot\". Qui, condannato a morte per aver violato i confini della comunit\u00e0 gitana, viene salvato da una giovane zingara, la Esmeralda, che lo sposa pur non amandolo, sebbene il matrimonio non verr\u00e0 mai consumato. Gringoire finisce col diventare membro della comunit\u00e0 zingara e si guadagna da vivere esibendosi nelle piazze come saltimbanco. Affascinato dalla bellezza della moglie, ne rispetta sempre le volont\u00e0, ma finisce con l'affezionarsi di pi\u00f9 alla sua capretta Djali.\nPhoebus de Ch\u00e2teaupers (o Febo).\nCapitano degli arcieri del re. Personaggio noto per il suo ruolo e per il suo aspetto affascinante da cavaliere senza macchia e senza paura. \u00c8 promesso sposo di una ricca nobildonna di nome Fleur-de-Lys, la cui unione matrimoniale gli avrebbe permesso di raggiungere una posizione di rispetto nella societ\u00e0, ma la sua indole da giovane scapestrato, nonostante la promessa di matrimonio, lo porta a vivere numerose avventure amorose. Dopo aver salvato Esmeralda dal tentato rapimento, e consapevole dell'infatuazione della giovane zingara nei suoi confronti, decide di darle appuntamento in una locanda dalla dubbia reputazione, per poter approfittare di lei, ma viene pugnalato da Claude Frollo, pazzo di gelosia. Sopravvissuto al tentato omicidio, dopo un periodo di convalescenza vissuto lontano dalle scene, rientra nel suo ruolo di capitano e promesso sposo, rinnegando qualunque collegamento con la zingara, sia per evitare di mandare all'aria i piani di matrimonio, sia perch\u00e9 convinto della colpevolezza della gitana nel suo tentato omicidio. Del tutto indifferente alla sorte di Esmeralda, finisce con lo sposare Fleur-de-Lys.\nFleur-de-Lys (o Fiordaliso).\nPromessa sposa di Phoebus de Ch\u00e2teaupers. \u00c8 dispettosa e fortemente invidiosa della bella gitana Esmeralda e del fascino che essa esercita senza rendersene conto e di cui nessuno sembra essere immune, compreso il suo fidanzato Phoebus.\nClopin Trouillefou.\nRe di Thunes, sovrano supremo del reame dell'Argot. Finto mendicante di giorno, ma massima autorit\u00e0 nella comunit\u00e0 zingara. Scaltro e carismatico, decide di uccidere Pierre Gringoire per il semplice fatto di essere entrato nella \"Corte dei Miracoli\" senza essere un argot. Durante il tentativo di liberare Esmeralda dalla sua detenzione forzata nella cattedrale di Notre-Dame viene ucciso dagli arcieri del re, inviati a reprimere la rivolta degli zingari."}
{"id": "1146781", "revid": "46291", "url": "https://it.wikipedia.org/wiki?curid=1146781", "title": "Daphne gnidium", "text": "Lo gnidio o erba corsa (Daphne gnidium L.) \u00e8 un arbusto sempreverde della famiglia delle Thymelaeaceae.\nDescrizione.\nCaratterizzato dai rami molto eretti (circa un metro e mezzo di altezza), dal denso fogliame e da piccoli fiori bianchi \u00e8 una pianta che cresce soprattutto nella macchia mediterranea.\nDistribuzione e habitat.\nPresente nella macchia mediterranea molto diffusa nei terreni incolti e rocciosi oppure incendiati e degradati.\nUsi.\nIn Sardegna (nota anche come \"truvusciu\") veniva impiegata per la lavorazione dell'orbace (lana grezza), ha infatti eccellenti propriet\u00e0 tintorie in diverse tonalit\u00e0 di giallo e grazie alle sue propriet\u00e0 antisettiche serviva per azzerare la presenza di microorganismi o di germi patogeni. \nLe bacche contengono sostanze tossiche, venivano utilizzate per avvelenare le acque e stordire i pesci nella pesca di frodo , in particolare dell'anguilla (pesca v\u00e0regu). Nelle radici \u00e8 contenuta una sostanza urticante. \nAnticamente i rami, abilmente scorticati, venivano usati per il confezionamento di cestini."}
{"id": "1146782", "revid": "1154737", "url": "https://it.wikipedia.org/wiki?curid=1146782", "title": "Lavagna (torrente)", "text": "Il Lavagna \u00e8 un grosso torrente dell'entroterra ligure.\nGeografia.\nPercorso.\nIl torrente nasce dalle pendici del \"Monte Bragagli\" a 965 metri sul livello del mare nel comune di Lumarzo (GE).\nGiunge presso Carasco dove, insieme allo Sturla di Carasco e al Graveglia, forma il fiume Entella che sfocia poi nel Mar Ligure, nel comune di Chiavari (GE).\nAffluenti.\nIl torrente riceve svariati affluenti.\nTra i principali, da sinistra:\nDa destra:"}
{"id": "1146787", "revid": "1086846", "url": "https://it.wikipedia.org/wiki?curid=1146787", "title": "Associazione Sportiva Ambrosiana-Inter 1931-1932", "text": "Questa voce raccoglie le informazioni riguardanti lAssociazione Sportiva Ambrosiana-Inter nelle competizioni ufficiali della stagione 1931-1932.\nStagione.\nNon riuscendo a far fronte ai debiti contratti in seguito al crollo delle tribune del campo di via Goldoni avvenuto nel 1930, Oreste Simonotti lasci\u00f2 la presidenza dell'Ambrosiana e gli subentr\u00f2 a fine dicembre 1931 il \"Generale Po\", ovvero Ferdinando Pozzani. Questi, sollecitato dai pi\u00f9 anziani soci dell'ex Internazionale, chiese subito al Direttorio Federale il cambio di denominazione della societ\u00e0 dalla vecchia Associazione Sportiva Ambrosiana ad Associazione Sportiva Ambrosiana-Inter. Il cambio di nome fu reso noto dagli organi di stampa luned\u00ec 25 gennaio 1932."}
{"id": "1146797", "revid": "287204", "url": "https://it.wikipedia.org/wiki?curid=1146797", "title": "Skythikon", "text": "Gli skythikon erano degli arcieri a cavallo in servizio nell'esercito bizantino come mercenari o coscritti.\nIl termine \"Skythikon\" (\u03c3\u03ba\u03c5\u03b8\u03b9\u03ba\u03bf\u03bd) \u00e8 greco, significa letteralmente scita ed indica in generale i nomadi delle steppe euroasiatiche con cui i popoli ellenici ebbero a che fare, ma di solito il termine si riferiva pi\u00f9 al popolo nomade dei cumani.\nGli Skythikon erano protetti da cotte di maglia leggere o brigantine ed utilizzavano l'arco composito, oltre ad una spada per inseguire e finire il nemico indebolito dalle frecce."}
{"id": "1146798", "revid": "124951363", "url": "https://it.wikipedia.org/wiki?curid=1146798", "title": "Audi A5", "text": "L'Audi A5 \u00e8 un'automobile del Segmento D prodotta dalla casa automobilistica tedesca Audi a partire dal 2007. Nel 2016 \u00e8 stata presentata la seconda serie.\nIl contesto.\nDopo 11 anni dall'uscita di produzione della Audi Coup\u00e9, l'Audi ha presentato al Salone dell'automobile di Ginevra del 2007 la A5. Si tratta di un'autovettura coup\u00e9 di fascia alta nata per fare concorrenza principalmente alla BMW Serie 3 Coup\u00e9 e alla Mercedes-Benz W207\nLa Genesi della vettura avvenne nel 2003, quando al salone automobilistico di Ginevra venne presentata la concept car Nuvolari quattro. Si trattava di una coup\u00e9 in configurazione 2+2 dotata di un propulsore V10 biturbo gestito da un cambio automatico a sei marce che usufruiva della tecnologia shift-by-wire. La potenza erogata era di 591 CV con coppia di 750 Nm. L'impianto di illuminazione sfruttava la tecnologia LED in tandem con un dispositivo ad infrarossi per adeguare la luminosit\u00e0 dei proiettori alle condizioni atmosferiche. Per la gestione delle varie funzionalit\u00e0 il mezzo si avvaleva di un sistema infotainment denominato MMI (Multi Media Interface).\nDesign.\nL'auto \u00e8 stata disegnata dall'italiano Walter de Silva ed \u00e8 chiaro il \"family feeling\" con le altre auto della casa tedesca, soprattutto nel frontale con la calandra single frame e negli interni simili a quelli della Audi A4. Dal 2009 \u00e8 presente nei listini anche una versione scoperta, nata per sostituire la A4 cabriolet e una versione a 5 porte denominata Sportback.\nMotori e versioni.\nAl momento della commercializzazione i motori disponibili sono il diesel 3,0 l TDI V6 che eroga 239 CV e 500 N\u00b7m tra i 1.500 e i 3.000 giri/min (il primo motore con tecnologia common rail del gruppo); la versione sportiva \"S5\" \u00e8 invece equipaggiata da un 4,2 l V8 a benzina da 354 CV e 440 N\u00b7m a 3.500 giri/min. Su entrambe la trazione \u00e8 l'integrale \"Quattro\". Da agosto 2007 sono ordinabili anche i motori 3,2 FSI da 266 CV e 2,7 TDI da 190 CV; entrambi sono abbinati alla trazione anteriore e al cambio continuo \"Multitronic\". In seguito si sono aggiunti, per i motori a benzina, anche il 4 cilindri 1,8 TFSI da 160 cv e il 2,0 TFSI in due versioni, 180 CV e 211 CV, quest'ultimo abbinabile anche alla trazione \"Quattro\". Sul fronte diesel \u00e8 stato invece adottato anche il 2,0 TDI da 170 CV, abbinabile alla trazione \"Quattro\".\nA marzo 2009 \u00e8 uscito il modello cabriolet, con qualche piccola novit\u00e0 estetica, soprattutto nei fanali posteriori, mentre la versione sportiva S5 adotta il motore 3,0 V6 sovralimentato con compressore da 333 CV (gi\u00e0 presente sulla S4) al posto del 4,2 V8 ancora presente sulla versione coup\u00e9.\nIl 2 marzo 2010 \u00e8 stata presentata al salone di Ginevra la versione al vertice della gamma, la sportiva Audi RS5. Dotata del motore V8 da 4,2 litri benzina a iniezione diretta, sviluppa una potenza di 450 CV a 8.250 giri al minuto con una coppia massima di 430 Nm tra i 4.000 e i 6.000 giri al minuto. La RS5 accelera da 0\u2013100 km/h in 4.6 secondi, raggiungendo successivamente i 200 km/h in 15,9 secondi. Il consumo combinato \u00e8 di 10,8 l/100 km mentre l'emissione combinata di CO2 \u00e8 di 252 g/km.\nA5 Sportback.\nIl 14 luglio 2009 \u00e8 stata presentata la versione \"Sportback\", coup\u00e9 a 5 porte con portellone posteriore. Allungata rispetto alla A5 Coup\u00e9 fino a toccare i 4,71 m, consente di avere un abitacolo pi\u00f9 spazioso e permette a quattro adulti di viaggiare pi\u00f9 comodamente rispetto alle altre A5, senza alterare complessivamente la linea originale. Principale novit\u00e0 in termini di design sono la comparsa di una terza vetratura laterale con il bordo curvo che tende a salire verso il tetto, mentre storicamente i finestrini posteriori delle Audi sono stati sempre lineari, seguendo l'andamento dei vetri anteriori. La linea del tetto \u00e8 stata ribassata di 36\u00a0mm rispetto alla A4 berlina e il passo \u00e8 di 2.810\u00a0mm. Le motorizzazioni benzina sono TFSI 211 CV e la 3,2 V6 quattro 265 CV. La motorizzazione turbodiesel \u00e8 composta dalla 2,0 TDI 170 CV, dalla 2,7 TDI 190 CV e dalla 3,0 V6 TDI quattro 240 CV con trazione integrale \"Quattro\". Anche in questo caso la versione S5 utilizza il 3,0 V6 TFSI da 333 CV.\nRestyling 2011.\nNel luglio 2011, Audi ha presentato la versione aggiornata di tutte le varianti di carrozzeria della A5, il cui lancio ufficiale \u00e8 avvenuto il 5 novembre 2011. Esteticamente questa versione viene modificata nel frontale con nuovi fari dal diverso taglio e smussati nella parte finale e per la mascherina frontale Audi singole frame con i bordi superiori curvi come sulle altre Audi pi\u00f9 moderne, nuove luci posteriori e all'interno cambiano volante e rivestimenti.\nCon questo restyling il 3.0 TDI viene proposto nei due livelli di potenza da 150 kW (204 CV) e 180 kW (245 CV). Il V6 3.2 litri \u00e8 stato rimosso dal listino ed \u00e8 stato sostituito da un 3.0 TFSI con 200 kW (272 CV) e 400 Nm. Le prestazioni del 2.0 TDI sono state incrementate fino a 130 kW (177 CV) e 380 Nm, ed \u00e8 ora disponibile anche con il cambio automatico. Il 1.8 TFSI eroga ora 125 kW (170 CV) invece dei precedenti 118 kW (160 CV).\nSeconda serie.\nNel 2016 \u00e8 stata presentata la seconda serie della A5. La versione Sportback, in particolare, ha il passo allungato, per una lunghezza complessiva di oltre 4,75 m, sbalzi ridotti e un cofano motore lungo e pronunciato. Esteticamente \u00e8 dominata dalla griglia anteriore single frame tridimensionale, pi\u00f9 piatta e larga, mentre conserva la forma ondulata della linea di spalla. Il posteriore presenta uno spiccato andamento orizzontale con il portellone caratterizzato da un'aletta frangivento.\nGli interni sono pi\u00f9 ampi, con 17 mm in pi\u00f9 in lunghezza, 11 mm in pi\u00f9 in larghezza al livello delle spalle del conducente e 24 mm in pi\u00f9 per il sedile posteriore. Il vano bagagli \u00e8 aumentato a 480 litri e spicca la nuova architettura orizzontale. In alternativa agli strumenti analogici di forma circolare di serie \u00e8 disponibile l'Audi virtual cockpit.\nLa seconda serie introduce anche innovativi sistemi di assistenza alla guida, come l\u2019Adaptive Cruise Control (ACC) con assistente al traffico Stop&amp;Go, che decelera e accelera autonomamente e, su strade in buone condizioni di manutenzione, interviene anche sullo sterzo, o il Collision Avoid Assist (CAA) che, sulla base dei dati della telecamera anteriore, dell'ACC e dei sensori radar, calcola in pochi istanti una traiettoria adeguata per evitare l'impatto. Per quanto riguarda le motorizzazioni, \u00e8 stata introdotta la versione g-tron, con alimentazione bivalente a gas metano e benzina, mentre la versione S5 monta un nuovo propulsore turbo 6 cilindri da 354 Cv di potenza e 500 Nm di coppia.\nAttivit\u00e0 sportiva.\nRS5 DTM.\nNel 2012 l'Audi decise di sostituire l'A4 che competeva nel DTM con l'A5. La versione progettata per le competizioni, pur riprendendo gran parte delle fattezze della vettura di serie, era in realt\u00e0 un prototipo dotato di un telaio monoscocca in fibra di carbonio abbinato ad una gabbia di tubi in acciaio. I fianchi della vettura, per incrementarne la resistenza, sono stati realizzati in carbonio, zylon e rohacell. Per aumentare la sicurezza, il serbatoio del carburante \u00e8 stato integrato all'interno del telaio. Come propulsore \u00e8 stato installato un V8 da 460 CV di potenza abbinato ad un cambio a sei marce.\nNel 2013 la casa tedesca decise di sostituire l'A5 con la RS5 e di affidarla ai team Abt Sportsline, Phoenix e Rosberg. Le specifiche tecniche rimasero pressoch\u00e9 invariate rispetto al modello precedente."}
{"id": "1146799", "revid": "1869172", "url": "https://it.wikipedia.org/wiki?curid=1146799", "title": "Ekathat", "text": "Fu re in due riprese, la prima dal 1\u00ba giugno del 1758 al 1760, e la seconda dal 1762 al 1767, quando il regno fu distrutto dai birmani della Dinastia Konbaung. Entrambe le volte costrinse ad abdicare il fratello minore Uthumphon, designato erede al trono dal padre che riteneva Ekathat inadatto ad assumersi la responsabilit\u00e0 di sovrano.\nBiografia.\nIl regno di Boromakot.\nIl principe Ekathat era il secondogenito di Boromakot, che fu il monarca di Ayutthaya dal 1733 al 1758. Durante quegli anni il regno conobbe uno dei periodi pi\u00f9 splendenti da quando fu creato nel 1350. Fiorirono le arti e l'economia, i fasti della corte furono decantati dai letterati dell'epoca, vennero promulgate leggi eque e ristrutturati i templi.\nA questa prosperit\u00e0 socio economica non si accompagn\u00f2 l'ammodernamento delle forze armate, i cui comandanti furono decimati nel corso di una guerra civile all'inizio del regno di Boromakot, e mai pi\u00f9 adeguatamente rimpiazzati. Il fatto che il paese non combattesse alcuna guerra dal 1717 ed i successi ottenuti in campo socio-economico portarono all'assopimento del tradizionale spirito guerriero dei siamesi.\nNel 1740 il re nomin\u00f2 erede al trono il figlio maggiore Dharmmadhibet. Questi ebbe in seguito una relazione con le concubine del padre, fu scoperto nel 1756 e messo a morte insieme alle amanti. Boromakot scelse allora il terzogenito Dok Duea come successore, in quanto il secondo figlio Ekathat, che soffriva di gravi problemi psicofisici, venne giudicato inadatto come re e gli fu imposto di diventare monaco e di vivere in un monastero. In particolare, Boromakot riteneva Ekathat uno stupido senza spirito di perseveranza e che, se fosse salito al trono, avrebbe portato il regno alla rovina. Inoltre, il suo aspetto fisico portava i segni dell'infezione di lebbra che aveva contratto.\nIl primo regno di Uthumphon.\nIl 29 aprile del 1758 Boromakot mor\u00ec e Duea venne incoronato re con il nome regale \"Phra Bat Somdet Phra Chao Uthumphon Mahaphon Phinit\" ( \u0e1e\u0e23\u0e30\u0e1a\u0e32\u0e17\u0e2a\u0e21\u0e40\u0e14\u0e47\u0e08\u0e1e\u0e23\u0e30\u0e2d\u0e38\u0e17\u0e38\u0e21\u0e1e\u0e23\u0e21\u0e2b\u0e32\u0e1e\u0e23\u0e1e\u0e34\u0e19\u0e34\u0e15), chiamato pi\u00f9 semplicemente Uthumphon ( \u0e2d\u0e38\u0e17\u0e38\u0e21\u0e1e\u0e23). Subito dopo l'investitura scopr\u00ec un complotto organizzato ai suoi danni da tre dei suoi fratellastri e li fece imprigionare.\nEkathat intanto sciolse i voti, usc\u00ec dal monastero e proclam\u00f2 i suoi diritti al trono in qualit\u00e0 di fratello maggiore. Si cre\u00f2 un seguito di simpatizzanti e prese ad interferire negli affari di Stato, in particolar modo si occup\u00f2 dei tre fratellastri prigionieri che furono in breve torturati e uccisi. Vedendosi esautorato, Uthumphon abdic\u00f2 il primo giugno, dopo un solo mese al potere, e si fece monaco nel Wat Pradusongtham, che si trova qualche chilometro a nord della citt\u00e0, alla condizione che sarebbe tornato sul trono una volta uscito dal monastero.\nIl primo regno di Ekathat.\nI problemi di cui Ekathat soffriva avevano fatto di lui una persona debole, insicura e negligente, inadatta a guidare il paese nelle terribili prove a cui stava per essere sottoposto. Inoltre l'inusuale presenza contemporanea di un re e di un ex re aveva creato delle fazioni contrapposte tra la nobilt\u00e0.\nDurante la permanenza al wat, Uthumphon fu informato dal fratellastro Thepphiphit che questi, assieme ad alcuni nobili, stava tramando una rivolta contro Ekathat. Riusc\u00ec a dissuaderli e, dopo aver avuto garanzie che non avrebbe ucciso i cospiratori, mise al corrente del complotto lo stesso Ekathat. I nobili e Thepphiphit furono imprigionati, quest'ultimo riusc\u00ec in seguito a fuggire e a rifugiarsi in Sri Lanka.\nDopo il declino del Regno di Taung\u00f9, la Birmania si era frammentata ed era stata riunificata dal re Alaungpaya di Ava, che aveva ora ai suoi ordini un grande ed agguerrito esercito, con il quale invase nel 1759 la regione meridionale di Tenasserim, a quel tempo parte del Siam. Intraprese una marcia forzata risalendo il Siam verso nord e dopo una serie di vittorie giunse ad assediare Ayutthaya agli inizi del 1760. La corte siamese, sorpresa dal repentino attacco e contrariata dall'incapacit\u00e0 di Ekathat nell'affrontarlo, lo costrinse ad abdicare e richiam\u00f2 Uthumphon.\nIl secondo regno di Uthumphon.\nIl primo attacco fu respinto, ma ad aprile arrivarono i rinforzi birmani e l'assedio riprese con maggiore intensit\u00e0. Alaungpaya rimase accidentalmente ferito dallo scoppio di un cannone mentre stava tentando di bombardare il palazzo reale. Ridotto in fin di vita, l'eroe della riunificazione birmana ordin\u00f2 il ritiro delle truppe e mor\u00ec a soli 45 anni, sulla strada del ritorno, nel maggio del 1760.\nUthumphon pensava di continuare a governare e fece piazza pulita nei pubblici uffici dei corrotti funzionari legati a Ekathat sostituendoli con altri di sua fiducia, ma dopo qualche tempo Ekathat riprese a ordire intrighi ai suoi danni e, nel timore di gravi conseguenze, Uthumphon abdic\u00f2 nuovamente in favore del fratello, tornando in monastero nel 1762.\nIl secondo regno di Ekathat.\nAppena Ekathat torn\u00f2 al potere licenzi\u00f2 gli ufficiali fedeli a Uthumphon e fece riprendere servizio a quelli che aveva nominato durante il suo primo regno. Il crescente benessere che aveva caratterizzato il regno di Boromakot, aveva portato i nobili e la classe dirigente a permettersi lussi e privilegi che in passato erano stati appannaggi esclusivi del re. Ma se Boromakot aveva una grande personalit\u00e0 ed era sempre riuscito a mantenere il controllo della situazione con autorevolezza, i suoi due figli non seppero opporsi alla crescente influenza di cortigiani e nobili, che agirono sempre di pi\u00f9 per interesse personale e crearono fazioni spesso in lotta fra di loro. Venne a mancare cos\u00ec quel sentimento unitario che sarebbe stato necessario per affrontare la minaccia birmana.\nNegli anni che seguirono la morte di Alaungpaya, la corte di Ava fu occupata a sedare alcune ribellioni interne, ma nel 1763 riprese il suo programma espansionistico. Prima occuparono al nord Chiang Mai e tutto il Regno di Lanna dei tai yuan, che come i siamesi fanno parte dei popoli tai. Tale regno per lungo tempo era stato vassallo dei birmani, ma da alcuni anni aveva riacquistato l'indipendenza. Le truppe di Ava si spinsero poi in Laos dove sottomisero il Regno di Luang Prabang. A cavallo tra il 1763 ed il 1764, occuparono nuovamente il Tenasserim, che i siamesi si erano ripresi dopo la morte di Alaungpaya, e ricominciarono la marcia verso nord.\nFu in questo periodo che si mise in luce il giovane generale Taksin, la cui armata respinse i birmani a Phetchaburi, 250 chilometri a sud di Ayutthaya. Questa vittoria concesse ad Ayutthaya un anno di pace, ma nel 1765 i birmani attaccarono direttamente Ayutthaya, che Taksin difese valorosamente guadagnandosi il titolo di Phraya Vajiraprakarn di Kamphaeng Phet.\nI birmani di re Hsinbyushin ripresero subito l'offensiva. Dispiegarono 4 armate, una che part\u00ec a nord da Lampang, in territorio Lanna, che a quel tempo faceva parte della Birmania, una part\u00ec da Martaban ed entr\u00f2 nel Siam dalla frontiera a nord-ovest, le altre due partirono da Tavoy: una penetr\u00f2 da ovest e l'ultima invase il sud del paese per poi risalire verso nord. Dopo aver superato le disorganizzate forze siamesi su tutti i fronti, le quattro armate birmane, nel gennaio del 1766, si unirono attorno ad Ayutthaya e, forti di 50.000 soldati ben addestrati, la cinsero d'assedio. Taksin fu nuovamente chiamato a difendere la capitale. Uthumphon, a cui fu nuovamente offerto il trono, questa volta rifiut\u00f2 e continu\u00f2 la vita monastica, spostandosi in un wat all'interno delle mura della citt\u00e0, visto lo scempio che i birmani stavano facendo nei territori conquistati.\nLa caduta di Ayutthaya e la morte.\nL'assedio dei birmani del nuovo re Hsinbyushin dur\u00f2 14 mesi. Ekathat volle comandare la difesa della citt\u00e0 rivelandosi un incapace e in svariate circostanze ostacol\u00f2 le iniziative dei suoi generali. Taksin con un manipolo di soldati riusc\u00ec a rompere l'assedio e a catturare il campo birmano, dalla citt\u00e0 non giunsero i necessari rinforzi e i birmani riuscirono a respingere il contrattacco. Questo ed altri episodi simili frustrarono gli sforzi di Taksin, che nel gennaio del 1767 lasci\u00f2 Ayutthaya al suo destino e si rifugi\u00f2 nell'est del paese ad organizzare un proprio esercito.\nL'assedio si concluse con la caduta della capitale il 7 aprile del 1767. Ebbe cos\u00ec fine il regno di Ayutthaya, fondato nel 1350. Quando i birmani entrarono in citt\u00e0 si lasciarono andare ad ogni sorta di barbarie, trucidando donne e bambini, razziando tutto quanto era possibile e radendo al suolo l'intera citt\u00e0. Gli annali di Ayutthaya, i manoscritti contenenti le antiche leggi ed i testi sacri furono portati via o dati alle fiamme. Incendiarono e distrussero tutti gli edifici e deportarono ad Ava come schiavi un numero di siamesi che viene stimato tra i 30.000 e i 200.000, di cui circa 2.000 appartenenti alla famiglia reale. Re Ekathat, che per tutto l'arco della guerra si era distinto per la sua inettitudine, trov\u00f2 la morte mentre tentava la fuga.\nConseguenze.\nUthumphon fu prelevato dal wat e deportato insieme a molti cortigiani ad Ava. Ayutthaya fu abbandonata ed invasa dalla giungla, solo molti anni dopo sarebbe stata rifondata ed \u00e8 oggi una cittadina che nel 2006 ospitava circa 55.000 abitanti.\nIl paese si spacc\u00f2 in sei parti controllate da locali signori della guerra. Uno di questi era Taksin, che si era rifugiato nella zona costiera ad est dell'odierna Bangkok, assumendone il controllo. Pass\u00f2 alcuni mesi ad organizzarsi poi affront\u00f2 e sconfisse i birmani, spost\u00f2 la capitale alcuni chilometri pi\u00f9 a sud, a Thonburi, dove fond\u00f2 l'omonimo regno. Nel giro di pochi anni sarebbe riuscito a riunificare l'intero Siam. Dopo la cacciata dei birmani, Taksin recuper\u00f2 la salma di Ekathat ed organizz\u00f2 un solenne funerale di Stato."}
{"id": "1146800", "revid": "6923", "url": "https://it.wikipedia.org/wiki?curid=1146800", "title": "Cesare Casella", "text": "Biografia.\nFu rapito a Pavia il 18 gennaio 1988 e rilasciato presso Natile di Careri, in Calabria, il 30 gennaio 1990. Per la sua liberazione fu pagato (14 agosto 1988) il riscatto di un miliardo di lire, senza esito. L'attenzione dei mass-media al sequestro crebbe considerevolmente nel giugno 1989 allorch\u00e9 la madre di Cesare, Angiolina Montagna (1946-2011) e detta poi \"Mamma Coraggio\" - and\u00f2 in Calabria e chiese, nelle piazze, la liberazione del figlio e un maggior intervento da parte dello Stato. Sulla vicenda, Cesare Casella ha scritto un libro, edito da Rizzoli, dal titolo \"743 giorni lontano da casa\".\nIl rapimento: esecuzione e primi giorni di prigionia.\nCesare Casella ha 18 anni e mezzo quando viene rapito. Suo padre Luigi \u00e8 proprietario di una concessionaria Citro\u00ebn, la Casella srl,\nche si trova sulla Vigentina, alla periferia pavese. Dietro l'azienda c'\u00e8 la casa di famiglia, che Cesare sta raggiungendo in automobile alle 20:25 di luned\u00ec 18 gennaio 1988, una serata di fitta nebbia. Un'altra automobile blocca la strada al ragazzo urtando la sua: due uomini lo prelevano con la pistola puntata e lo portano in un garage non lontano dal capoluogo. Qui Cesare trascorre una decina di giorni, in compagnia di un bandito che soprannomina \"Maradona\" in quanto tifoso del Napoli; per coincidenza, il nome del calciatore argentino verr\u00e0 usato come parola d'ordine dei sequestratori nei contatti con la famiglia.\nPrima richiesta di riscatto. Le \"tane\" in Aspromonte.\nI mandanti del sequestro, mai trovati, fanno parte dell'anonima sequestri calabrese, direttamente collegata alla \"'Ndrangheta\", che usualmente ricicla i soldi dei riscatti per l'importazione e lo spaccio di sostanze stupefacenti. Il primo contatto con la famiglia avviene il 10 febbraio, e la prima richiesta \u00e8 di otto miliardi di lire. Cesare, nel frattempo, \u00e8 stato trasferito nella stessa Calabria, e precisamente sull'Aspromonte, massiccio montuoso in provincia di Reggio Calabria (vetta pi\u00f9 alta il Montalto, 1956\u00a0m), storicamente noto per la battaglia dei Garibaldini contro le truppe italiane (29 agosto 1862) e nel quale il Generale \"fu ferito ad una gamba\". Nella stessa zona sono custoditi altri sequestrati, in un periodo che \u00e8 l'ultimo in fatto di rapimenti su scala \"industriale\". Le prigioni (o \u201ctane\u201d, come le chiamer\u00e0 il ragazzo nel suo libro) sono scavate nella terra, per la lunghezza di 2, la larghezza di 1 e l'altezza di 1,5 metri, ai piedi di un albero alla base del quale vengono assicurate le catene da legare alla caviglia e al collo del sequestrato. Le pareti sono foderate di un muro di sassi e una lamiera, ricoperta di foglie, fa da tetto. Cesare, di queste \u201ctane\u201d, ne abiter\u00e0 tre: la prima a febbraio per due settimane, la seconda fino alla fine di agosto 1988 e la terza, quella pi\u00f9 ampia, per ben diciassette mesi fino alla liberazione.\nPagamento del riscatto e \"rilancio\" dei rapitori.\nDopo la prima richiesta, i rapitori diminuiscono l'importo da far pagare alla famiglia, scendendo gradualmente da otto a un miliardo. A met\u00e0 marzo arriva pure la prima \"prova in vita\" \u2013 fotografia \"Polaroid\" - di Cesare, che \u00e8 ritratto con un quotidiano (del 13) il cui titolo beffardamente augurante, riferito alla crisi del Governo Goria, \u00e8 \u201cUn'apertura al buio\u201d. In agosto (mese noto per la liberazione dopo 18 mesi del piccolo Marco Fiora), il padre Luigi e il fratello minore Carlo scendono in Calabria e seguono le procedure di pagamento volute dalla banda. Il 14 arriva la seconda prova in vita (del 12) e i soldi vengono consegnati. Ma nei giorni successivi Cesare non ricompare: verr\u00e0 solo trasferito da un'altra parte. Quanto ai soldi, i banditi \"rilanciano\" e chiedono altri due miliardi, cifra questa destinata ottusamente a salire fino ai cinque del 5 giugno 1989, per poi ridiscendere gradualmente e tornare ad un unico miliardo - come quello gi\u00e0 pagato - nell'ottobre dello stesso anno.\nDopo il primo riscatto, i contatti fra sequestratori e famiglia si fanno meno frequenti, anche per gli interventi di forze dell'ordine e magistrati che stavolta sono decisi a impedire un secondo pagamento. La contraddizione, naturalmente, \u00e8 molto forte: da una parte vi \u00e8 uno Stato col \"dovere\" di prevenire il finanziamento di atti illeciti (quello a cui servono, per l'appunto, i soldi di un riscatto), dall'altra una famiglia col \"diritto\" di tutelare l'incolumit\u00e0 del proprio congiunto. Gi\u00e0 pi\u00f9 volte acceso dai precedenti casi di sequestro di persona a vari scopi (primo fra tutti quello dello statista Aldo Moro da parte delle Brigate Rosse nel 1978), il dibattito fra linea \"dura\" (o della \"fermezza\") e linea \"morbida\" (o della \"trattativa\") divide ancora l'Italia.\nMamma Coraggio.\nDopo i contatti, tutti a vuoto, di novembre 1988 e marzo-aprile 1989 (quando viene inviata una terza prova in vita, ma inutilmente poich\u00e9 per i Casella scatta il blocco dei conti correnti), all'inizio di giugno 1989 ne arriva uno telefonico: Luigi Casella dichiara di avere solo mezzo miliardo di lire e non i due richiesti; il bandito dall'altro capo del filo gli d\u00e0 del bastardo e pretende, stavolta, cinque miliardi. \u00c8 ci\u00f2 che indurr\u00e0 la madre di Cesare, Angela, a manifestare pubblicamente e in maniera clamorosa la sua disperazione e a scendere una prima volta in Calabria nel novembre 1988, accompagnata da una cronista del quotidiano La Provincia pavese: incontrer\u00e0 alcuni parroci della Locride a cui chieder\u00e0 di lanciare appelli dal pulpito per la liberazione di suo figlio Cesare. Il 10 giugno 1989, la signora lascia ancora Pavia alla volta della Locride (zona del Reggino delimitata dall'importante paese di Locri e dalle cittadine interne: Plat\u00ec, Cimin\u00e0 e San Luca, quest'ultima doppiamente famosa per la provenienza di molti malviventi e, in positivo, del giornalista e poeta Corrado Alvaro). Subito, giornali e televisioni danno risalto al fatto. Angela gira le piazze dei vari centri, raccoglie firme di solidariet\u00e0 e, per dare un'idea della probabile condizione del figlio, arriva perfino a incatenarsi (\u201cMio figlio \u00e8 cos\u00ec da 17 mesi\u201d) e a dormire in una tenda.\nLa sua determinazione, per la quale i mass-media la soprannominano \u201cMamma Coraggio\u201d (e di lei parler\u00e0 anche il settimanale americano \"TIME\" in un articolo chiamato \"Searching in the Wild West\"), suscita ammirazione, commozione, ma anche preoccupazione per la sfida aperta al muro di omert\u00e0 e all'autorit\u00e0 che la malavita esercita in quei luoghi. A livello istituzionale e politico, si decide di incrementare il numero di militari in Aspromonte rendendo pi\u00f9 capillari le ricerche dei sequestrati e dei latitanti, ma si chiede anche alla signora di lasciare la Locride per non \"intralciare\": Angela dapprima va a Fuscaldo (provincia di Cosenza), poi fa ritorno a Pavia. Il 27 giugno i rapitori inviano una lettera in cui dichiarano che la liberazione incondizionata di Cesare dopo la \u201csfida\u201d di sua madre \u00e8 impossibile per una questione di principio: significherebbe la loro sconfitta e attenuerebbe la paura alle famiglie dei sequestrati. Tuttavia la banda riduce ragionevolmente l'importo del riscatto: da cinque a un miliardo e mezzo di lire. Angela Casella \u00e8 morta di malattia il 10 dicembre 2011.\nVerso la fine del sequestro.\nNei mesi successivi ritorna la \"calma\", e con essa l'incertezza sulla sorte del ragazzo. Per giunta, nell'agosto 1989 i Casella rischiano di cadere vittime di un atto di sciacallaggio: due finti banditi pugliesi chiedono quel mezzo miliardo che la famiglia aveva dichiarato di possedere. Ma vengono fermati grazie a un'agente di polizia travestita da \"Mamma Coraggio\". Ad ottobre i veri banditi riducono la cifra del riscatto a un miliardo. A novembre la famiglia li avverte di esser pronta a pagare previa la solita prova in vita, la quarta, che i rapitori sono a loro volta pronti a inviare. Ma Vincenzo Calia, sostituto procuratore della Repubblica a Pavia, incaricato dell'inchiesta, decide che del pagamento dovranno occuparsi i carabinieri dei GIS (Gruppo di Intervento Speciale): la banda se ne accorge e il primo tentativo va a vuoto. Un secondo, decisivo, \u00e8 stabilito per la notte di Natale 1989; la prova in vita per\u00f2 non arriva, cos\u00ec scatta un'operazione volta a catturare gli esattori: i GIS si presentano all'appuntamento e riescono nel loro intento: l'arrestato, neutralizzato da una pallottola alla gamba, \u00e8 Giuseppe Strangio, latitante. I soldi, naturalmente, ritornano a Pavia.\nIl risalto dei giornali, dopo i fatti di giugno, \u00e8 minore: non solo per le richieste di silenzio-stampa da parte di famiglia e inquirenti, ma anche per i contemporanei eventi storici internazionali: la fine dei regimi comunisti in Europa, la caduta del Muro di Berlino (9 novembre 1989) e la rivolta in Romania culminata con l'arresto e l'esecuzione (25 dicembre) del dittatore Nicolae Ceau\u0219escu. Cos\u00ec termina il 1989, momento determinante per le sorti del pianeta, ma anche l'anno che un ragazzo nel frattempo ventenne ha trascorso per intero incatenato in una buca.\nLa liberazione.\nIl 3 gennaio 1990, un noto insegnante e giornalista di Bovalino, Antonio Delfino, riceve un plico contenente la quinta prova in vita di Cesare e tre lettere. Ovviamente il fatto \u00e8 ripreso dai mass-media, e sembra volto a screditare l'operato di forze dell'ordine e magistratura agli occhi di quella parte dell'opinione pubblica contraria alla linea dura. Oltretutto, si discute sulle ultime due prove in vita: la precedente, inviata dai banditi a novembre e mai ricevuta dalla famiglia, si dice sia stata fatta sparire dagli inquirenti; quella attuale, poi, suscita ancora pi\u00f9 perplessit\u00e0: la polaroid che ritrae Cesare con un quotidiano sportivo del 31 dicembre, infatti, \u00e8 ritenuta falsa da uno dei massimi esperti italiani di fotografia, Ando Gilardi, che pur augurandosi di sbagliare (come poi verr\u00e0 appurato), parla inizialmente di \"fotomontaggio grossolano\".\nAd ogni modo, il procuratore Calia non cede, e induce la famiglia Casella ad aspettare ancora, pure in virt\u00f9 di un appello che Giuseppe Strangio, dall'ospedale in cui si trovava piantonato, ha lanciato ai rapitori in favore di Cesare (\"\"Vogliatelo\" bene!\"). In realt\u00e0 l'indagato, gi\u00e0 condannato a 27 anni per un altro sequestro (e divenuto latitante per essersi dileguato in seguito a un discutibile permesso premio), sta cominciando a collaborare seriamente con la giustizia. Ci\u00f2 permette alle forze dell'ordine di stringere il cerchio intorno ai rapitori, desiderosi questi di ottenere il denaro ma anche di non aggravare la loro posizione giudiziaria in caso di probabile cattura. Per questo, scoraggiati anche dal tragico esito di un tentato sequestro a Luino, costato la vita a quattro loro \u201ccolleghi\u201d di San Luca e reso noto il 18 gennaio, i banditi decidono di chiudere la faccenda senza sangue, n\u00e9 altri soldi, a due anni esatti dal suo inizio. Alcuni giorni dopo, marted\u00ec 30 gennaio 1990 e curiosamente alla stessa ora del rapimento, Cesare Casella viene finalmente liberato.\nAll'indomani della liberazione, salutata con entusiasmo dall'Italia intera e non solo, si inseguono molte voci circa trattative parallele, interventi dei servizi segreti e \"concessioni\" all'anonima sequestri. Vincenzo Calia replica alla stampa che si tratta di parole \"a vanvera e destituite di ogni fondamento\": la seconda rata del riscatto \"non\" \u00e8 stata pagata e l'esito positivo della vicenda, si lascia intendere, \u00e8 riconducibile solo ed esclusivamente alla cattura di Giuseppe Strangio.\nDopo la liberazione: l\"'euforia\" mediatica, il libro, il film.\nIl sequestro di Cesare Casella \u00e8 durato complessivamente 743 giorni e si attesta al secondo posto dopo gli 831 di quello, contemporaneo, del vicentino Carlo Celadon, prelevato una settimana dopo Casella e rilasciato il 5 maggio 1990. Nei primi due-tre mesi di \u201ceuforia\u201d come descrive quelli successivi la liberazione, Cesare \u00e8 inseguito da giornali e televisioni: l'11 febbraio 1990 lo si vede allo stadio accanto a Silvio Berlusconi (presidente del , sua squadra preferita) durante Milan-Napoli 3-0, partecipa a programmi sportivi e di intrattenimento, \u00e8 intervistato da Bruno Vespa e interviene telefonicamente ad una trasmissione condotta da Raffaella Carr\u00e0.\nInoltre, riceve decine di lettere al giorno e nel settimanale \"Visto\", edito da Rizzoli, ha una rubrica in cui pubblica alcune sue risposte e, soprattutto, un memoriale che a fine marzo verr\u00e0 trasformato in un vero e proprio libro, intitolato \"743 giorni lontano da casa\" e realizzato con la collaborazione del giornalista Pino Belleri. Anche sua madre Angela (sempre \u201cMamma Coraggio\u201d) ha una rubrica nella stessa rivista, e viene spesso chiamata per interventi di stampo umanitario. Al padre Luigi, invece, la \u201ccelebrit\u00e0\u201d sta stretta, e fa tutto il possibile per tornare nell'ombra. Anche per questo l'Italia \u00e8 divisa in due: chi vede in Cesare l'\"eroe\" del momento e chi si indigna per un apparente divismo che svilisce la \"seria\" sofferenza patita da lui e dalle altre vittime del pi\u00f9 odioso dei crimini. \"Peggiore\" com'egli stesso scrive, \"perfino dell'omicidio dove se non altro la violenza si consuma in pochi istanti\".\nDal caso Casella viene tratto, nel 1992, anche un film TV, \"Liberate mio figlio\". Come si evince dal titolo, la storia (bench\u00e9 reinventata in alcuni dettagli, nei nomi e in parte dei luoghi) evidenzia in particolare la vicenda della madre. Questi argomenti sono doppiamente sentiti dal regista Roberto Malenotti: nel 1976 suo padre fu sequestrato e non fece mai ritorno a casa. Interpreti sono Marthe Keller e Jean-Luc Bideau nel ruolo dei genitori. Lorenzo, il ragazzo rapito alter ego di Cesare \u00e8 interpretato da Arturo Paglia, che gli assomiglia in maniera straordinaria.\nConseguenze del caso Casella. Fine dell'industria dei sequestri.\nCome si \u00e8 detto, il periodo a cavallo fra gli anni ottanta e novanta \u00e8 l'ultimo in cui i sequestri di persona a scopo di estorsione sono un'industria. In effetti si \u00e8 lontani dai drammatici numeri degli anni settanta (anche venti sequestri in un solo anno, senza contare quelli legati al terrorismo eversivo), ma per contro, ad aumentare \u00e8 la durata di ogni singolo caso: se un tempo il periodo medio era qualche mese, ora il facoltoso malcapitato deve aspettarsi otto, dieci, anche dodici o pi\u00f9 mesi fino ai ventisette di Carlo Celadon. Le richieste di riscatto sono ovviamente pi\u00f9 cospicue (sempre per Celadon furono versati cinque miliardi di lire e se ne pretesero altri cinque) e non a caso gli obiettivi, oltre che giovani - a garanzia di una maggiore resistenza - sono talvolta di famiglia benestante ma non sempre ai vertici della ricchezza. Il caso di Cesare Casella \u00e8 sicuramente fra questi: suo padre Luigi faceva il meccanico nell'officina paterna finch\u00e9 col \"boom\" economico dei primi anni sessanta non cominci\u00f2 a vendere automobili creandosi pian piano un'impresa.\nComunque sia, nel corso degli anni novanta, anche per un maggiore controllo delle forze dell'ordine e per i sistematici provvedimenti di blocco dei beni ai familiari del sequestrato (impedendo di fatto il pagamento di un riscatto), il fenomeno dei sequestri si attenua considerevolmente fino a registrare gli ultimi \"colpi di coda\" nel 1997 coi discussi casi di Silvia Melis e di Giuseppe Soffiantini.\nPeraltro i casi \"isolati\" non cronologicamente lontani (vedi Giovanni Battista Pinna, liberato il 28 maggio 2007 dopo oltre 8 mesi di prigionia) obbligano ad un'attenzione sempre alta al fenomeno.\nIl pentito Saverio Morabito confessa il sequestro.\nSaverio Morabito (1952), arrestato nel 1990 e collaboratore di giustizia dal 1993, ha svelato i retroscena di ben nove sequestri di persona (tra i quali quelli di Cesare Casella e di Augusto Rancilio), di 14 omicidi, traffici di droga e alleanze tra le 'ndrine e le cosche siciliane."}
{"id": "1146803", "revid": "729019", "url": "https://it.wikipedia.org/wiki?curid=1146803", "title": "Mario di Carpegna", "text": "Conte romano di una nobile famiglia fedele alla Chiesa, originaria di Carpegna nel Montefeltro (Pesaro-Urbino), fu guardia nobile del Papa, poi comandante della Guardia Palatina d'Onore ed esponente di primo piano del movimento cattolico romano.\nSi laure\u00f2 in diritto alla la Sapienza di Roma.\nConsigliere comunale e assessore di Roma dal 1892 al 1900, Mario di Carpegna lavor\u00f2 nel campo dell'Azione Cattolica, e in particolare fu fondatore e presidente della Federazione delle associazioni sportive cattoliche italiane (FASCI) e dell'Associazione Scautistica Cattolica Italiana (ASCI)\nOrigini dello scautismo cattolico in Italia.\nLo scautismo cattolico inizialmente fu accolto con sospetto e avversione, anche dal papa Benedetto XV, come sistema educativo straniero, laico e in odore di massoneria, oltre che protestante (Baden-Powell era anglicano), ma poi accettato come \u2018minor male\u2019 per porre un argine al successo dello scautismo laico anche fra i cattolici.\nUna delegazione della FASCI intavol\u00f2 con la dirigenza del Corpo Nazionale Giovani Esploratori Italiani (CNGEI) (in particolare con il suo presidente l'ammiraglio Bettolo) una serie di contatti ufficiali nell'ipotesi di costituire, all'interno del Corpo Nazionale, unit\u00e0 di \"esploratori cattolici\".\nLa trattative furono laboriose e non prive di difficolt\u00e0 ma alla fine si raggiunse un accordo per cui si assistette alla nascita di reparti di esploratori cattolici inquadrati nel CNGEI.\nFallito il tentativo di ottenere dal CNGEI quell'autonomia che lo scautismo cattolico aveva in Inghilterra, si decise di mandare il presidente della FASCI, Mario di Carpegna, in Inghilterra per studiare di prima mano lo scautismo.\nL\u00ec Mario di Carpegna conobbe personalmente Baden-Powell (B.-P.), suo coetaneo, con cui ebbe anche in seguito frequenti contatti.\nRientrato a Roma, il 16 e 17 gennaio 1916, Mario di Carpegna rifer\u00ec l'esito del suo viaggio al consiglio centrale della Societ\u00e0 della Giovent\u00f9 Cattolica Italiana che, \u00abudita la relazione positiva, deliber\u00f2 la fondazione dell'Associazione Scautistica Cattolica Italiana (ASCI)\u00bb. Il 28 gennaio 1916 fu nominato primo commissario centrale dell'ASCI lo stesso Carpegna. Il 15 giugno 1916 papa Benedetto XV, dopo aver sciolte alcune riserve, nominava il padre gesuita Giuseppe Gianfranceschi \u00abvicecommissario centrale ecclesiastico\u00bb dell'ASCI.\nNel supplemento al n. 3 della rivista \"Stadium\" (6.2.1916), organo ufficiale della Federazione delle associazioni sportive cattoliche italiane (FASCI), compare l'annuncio della nascita dell'ASCI.\nRelazioni fra Mario di Carpegna e Mario Mazza nell'ASCI.\nDopo la grande guerra, Mario di Carpegna fu eletto presidente dell'Unione internazionale delle opere cattoliche con sede a Parigi.\nNell'agosto 1920 partecip\u00f2 al primo jamboree mondiale (Olympia, Londra, Regno Unito), dove riallacci\u00f2 i rapporti con Baden-Powell e partecip\u00f2 come rappresentante dell'Italia alla prima Conferenza Internazionale (Londra) di cui perci\u00f2 risulta fondatore.\nSempre nel 1920, in occasione del jamboree, fu cofondatore dell'Ufficio internazionale dello scautismo cattolico, assieme a Jacques Sevin sj (Francia) e a Jean Corbisier (Belgio).\nL'applicazione esatta del metodo scout stava particolarmente a cuore a Mario di Carpegna, che fu il primo traduttore in italiano di Scouting for Boys (Scautismo per ragazzi) di Baden-Powell.\nLe due forti personalit\u00e0, quella di Mario Mazza e quella di Mario di Carpegna, resteranno sempre giustapposte senza fondersi, pur nella reciproca stima. Per Mazza il metodo di B.-P. andava pi\u00f9 cattolicizzato e nazionalizzato. Per Mario di Carpegna, invece, il metodo appariva gi\u00e0 abbastanza \u201ceminentemente cristiano\u201d(da Stadium 7/1/1917), e la sua mentalit\u00e0 internazionale, non comune a quei tempi, gli faceva apprezzare la giungla di Rudyard Kipling senza remore cos\u00ec come l'origine straniera dello scautismo.\nNel 1921 Mario Mazza, trasferitosi a Roma, fu nominato commissario centrale ed assunse la direzione dei campi scuola per la formazione dei futuri capi ASCI. Come commissario centrale, Mazza lanci\u00f2 il primo campo nazionale in val Fondillo, nel Parco Nazionale d'Abruzzo, dal 21 al 30 agosto 1921, cui parteciparono circa 700 scout su 2100 censiti.\nDiffidente verso l'esperienza dei campi nazionali perch\u00e9 \u201cpoco scautistici, poco istruttivi\u201d, Mario di Carpegna ebbe il consenso della maggioranza del commissariato centrale nel non farli divenire un evento regolare e permanente nell'ASCI.\nOrigini dello scautismo cattolico mondiale.\nGi\u00e0 commissario centrale ASCI alla fondazione (1916) fu capo scout dell'ASCI dal 1922 alla morte.\nNel luglio 1922 l'Ufficio internazionale dello scautismo cattolico fu approvato da papa Benedetto XV e trasformato in Organizzazione internazionale scautismo cattolico (OISC), che riuniva Argentina, Austria, Belgio, Cile, Ecuador, Francia, Italia, Lussemburgo, Polonia, Spagna e Ungheria. Mario di Carpegna ne fu eletto Presidente: in questo senso si pu\u00f2 dire che fu il fondatore dello scautismo cattolico nel mondo. La Conferenza internazionale cattolica dello scautismo ha ancora oggi sede a Roma, presso l'Associazione Guide e Scouts Cattolici Italiani (AGESCI), associazione erede dell'ASCI.\nMembro del Comitato internazionale dello scautismo dal 1922, nel 1922-23 fu commissario internazionale ad interim.\nIn seguito al Jamboree di Londra del 1920 e alla 2\u00aa Conferenza internazionale scout di Parigi del 1922, ove entrambe erano presenti, CNGEI ed ASCI iniziarono a stabilire un dialogo di collaborazione paritetica, presto interrotto dal fascismo.\nLa sua eredit\u00e0.\nMario di Carpegna mor\u00ec o, come dicono gli scout cattolici, \"torn\u00f2 alla casa del Padre\" il 3 novembre 1924: non vide la soppressione dello scautismo italiano ad opera del regime fascista.\nAlla fine del 1943 la nipote Giuliana di Carpegna fu una delle fondatrici dell'Associazione guide italiane (AGI), il ramo femminile dell'ASCI e come tale approvato da papa Pio XII.\nIl 9 maggio 1999 \u00e8 stato inaugurato a Carpegna (Pesaro-Urbino), nel parco delle Querce, il monumento al conte Mario di Carpegna (che consta di un busto, una grande scultura dell'Italia e del mondo), opera di Umberto Corsucci della vicina Montefiore Conca.\nIl comitato per le onoranze al conte Mario di Carpegna \u00e8 coordinato da Romano Nicolini, di Rimini.\nEgli ha presieduto l'opera di installazione del monumento al conte Mario che si trova nel parco delle Querce di Carpegna. Ogni anno organizza nella stessa citt\u00e0 un evento celebrativo della figura del Conte."}
{"id": "1146804", "revid": "990063", "url": "https://it.wikipedia.org/wiki?curid=1146804", "title": "Strada statale 129 Trasversale Sarda", "text": "La strada statale 129 Trasversale Sarda (SS 129) \u00e8 un'importante strada statale italiana. Partendo dalla costa orientale, taglia in due la Sardegna e attraversa il suo interno.\nPercorso.\nInizia nella marina di Orosei e, dopo aver intersecato la strada statale 125 Orientale Sarda nel centro del paese, si snoda verso l'interno dell'isola (Barbagia) su un percorso a tratti curvilineo e impervio. Valicato il territorio comunale di Onifai, tocca il centro di Galtell\u00ec e dopo diversi chilometri il capoluogo provinciale Nuoro. Intersecata la strada statale 131 Diramazione Centrale Nuorese, tocca il territorio comunale di Oniferi. Qui il percorso diventa impervio proprio per la zona montuosa che attraversa; valicato il territorio comunale di Orotelli (dove parte la strada statale 537 di Ghilarza), la strada entra per pochissimi chilometri in provincia di Sassari, toccando il territorio comunale di Illorai (dove diparte la strada statale 128 bis Centrale Sarda).\nRientrata nel nuorese, entra nei territori comunali di Bolotana, Lei, Silanus, Bortigali e Birori. Il suo percorso termina innestandosi sulla strada statale 131 Carlo Felice, a pochi chilometri da Macomer. Il tratto che va dall'innesto con la strada statale 131 Carlo Felice a Macomer .\nStrada statale 129 bis Trasversale Sarda.\nLa strada statale 129 bis Trasversale Sarda (SS 129 bis) costituisce la continuazione della strada statale 129 Trasversale Sarda, da Macomer alla costa occidentale.\nL'arteria inizia da uno svincolo della strada statale 131 Carlo Felice, circa 4 chilometri a nord di Macomer. Nel primo tratto, andando verso sud, viene seguito l'originario percorso della SS 131, declassato a seguito della costruzione della variante di Macomer. A circa un chilometro dal centro abitato, in corrispondenza di un incrocio, la SS 129 bis devia a destra, prendendo la direzione ovest verso la costa. La stessa raggiunge dunque il territorio comunale di Sindia, attraversandone il centro abitato.\nViene raggiunto quindi l'Oristanese attraversando Suni, dove la strada interseca la statale 292 e giunge a Bosa dove, deviando verso sinistra, la strada prosegue per altri 2\u00a0km circa per terminare a Bosa Marina."}
{"id": "1146805", "revid": "152416", "url": "https://it.wikipedia.org/wiki?curid=1146805", "title": "Web-master", "text": ""}
{"id": "1146806", "revid": "155136", "url": "https://it.wikipedia.org/wiki?curid=1146806", "title": "Punta della Salute", "text": ""}
{"id": "1146807", "revid": "124574396", "url": "https://it.wikipedia.org/wiki?curid=1146807", "title": "Associazione Sportiva Ambrosiana 1930-1931", "text": "Questa voce raccoglie le informazioni riguardanti lAssociazione Sportiva Ambrosiana nelle competizioni ufficiali della stagione 1930-1931.\nStagione.\nNel secondo campionato a \"girone unico\", l'Ambrosiana non riusc\u00ec a difendere il titolo conquistato l'anno prima e si classific\u00f2 quinta, a 17 punti dal primo posto e 10 dal terzo."}
{"id": "1146811", "revid": "599013", "url": "https://it.wikipedia.org/wiki?curid=1146811", "title": "Malakian", "text": ""}
{"id": "1146814", "revid": "110157", "url": "https://it.wikipedia.org/wiki?curid=1146814", "title": "North American Soccer League 1973", "text": "La North American Soccer League 1973 fu la sesta edizione dell'omonima lega calcistica. Parteciparono nove squadre con l'esordio dei che, tra l'altro, vinsero il titolo finale.\nAvvenimenti.\nAi nastri di partenza si presentarono nove squadre, ovvero la gi\u00e0 citata esordiente Philadelphia e le otto della stagione precedente, con la sola differenza che le squadre di Atlanta e Miami avevano cambiato nome, rispettivamente da Chiefs ad Apollos e da Gatos a Toros.\nL'esperimento dell'anno precedente di fissare la linea del fuorigioco a 16,50 metri non aveva dato gli effetti sperati, si decise cos\u00ec di spostare parzialmente indietro la linea a 32 metri, ovvero 35 yarde. A partire da questa stagione nella NASL venne concessa la possibilit\u00e0 di effettuare tre sostituzioni, rispetto alle due allora stabilite dalla FIFA.\nFormula.\nLe squadre erano suddivise in tre division in base alla loro posizione geografica. Ogni squadra giocava 19 incontri, di cui tre contro ciascun avversario della propria division, due (uno in casa e uno in trasferta) contro le squadre delle altre division, e infine uno contro la squadra messicana del , valevole comunque ai fini della classifica. Le tre prime classificate e la miglior seconda classificata venivano ammesse ai play-off per il titolo.\nI play-off erano costituiti dalle semifinali e dalla finale, disputati in gara unica in casa della squadra meglio piazzata durante la stagione regolare.\nVenivano attribuiti 6 punti per ogni vittoria, 3 punti per ogni pareggio e 1 punto per ogni gol segnato, fino ad un massimo di 3 per ogni incontro."}
{"id": "1146816", "revid": "834", "url": "https://it.wikipedia.org/wiki?curid=1146816", "title": "San Nicola di Sassari", "text": ""}
{"id": "1146822", "revid": "1566286", "url": "https://it.wikipedia.org/wiki?curid=1146822", "title": "Oscar Blando", "text": "Biografia.\nOscar Blando ha lavorato nel periodo del neorealismo italiano. Ha recitato nel ruolo di Ciro nel film di Renato Castellani \"Sotto il sole di Roma\" (1948), nel ruolo di Ciro nel film \"Vent'anni\" (1949) diretto da Giorgio Bianchi, nel ruolo di Elio nel film \"Agenzia matrimoniale\" (1952) diretto da Giorgio P\u00e0stina, in \"Stazione Termini\" (1953) di Vittorio De Sica nel ruolo del secondo ferroviere, nel \"Il barcaiolo di Amalfi\" (1954) di Mino Roli, nel ruolo del Gratta in \"Gli innamorati\" (1955) di Mauro Bolognini, nel ruolo di Nino del film \"Guardia, guardia scelta, brigadiere e maresciallo\" (1956) di Mauro Bolognini.\n\u00c8 nonno paterno dell'attore Daniele Blando, comparso nel film Non ci resta che il crimine di Massimiliano Bruno."}
{"id": "1146823", "revid": "76963", "url": "https://it.wikipedia.org/wiki?curid=1146823", "title": "Andrea Parker", "text": "Biografia.\nHa iniziato a ballare all'et\u00e0 di 6 anni e a 15 \u00e8 entrata in una compagnia di danza professionale. Lascia la sua carriera di ballerina dopo tre anni per iniziare a recitare. Il suo primo ruolo lo ottiene nel 1988 nel film \"Rented Lips\".\nDiviene famosa interpretando il ruolo di miss Parker nella serie televisiva \"Jarod il camaleonte\"; altri ruoli noti sono quello del tenente Caitlin Pike in \"JAG - Avvocati in divisa\" e della rappresentante farmaceutica Linda Farrell in \"E.R. - Medici in prima linea\".\n\u00c8 stata sposata con James Powers, deceduto per cancro, e successivamente con il produttore Michael Birnbaum.\nDoppiatrici italiane.\nNelle versioni in italiano dei suoi film, Andrea Parker \u00e8 stata doppiata da:"}
{"id": "1146826", "revid": "729019", "url": "https://it.wikipedia.org/wiki?curid=1146826", "title": "Lentiggini", "text": "Le lentiggini (dal latino \"lentigo\") sono lesioni melanocitiche comuni. Nel linguaggio comune esse sono confuse con le efelidi; in dermatologia invece i due termini indicano due macule differenti: mentre le lentiggini sono dovute ad una proliferazione di cellule (melanociti), le efelidi posseggono un numero costante di melanociti.\nDescrizione.\nLe lentiggini sono denominate in ambito clinico lentigo simplex. \nNatura della lesione.\nNella cute normale i melanociti sono presenti in proporzioni ben definite rispetto ai cheratinociti circostanti (si parla addirittura di unit\u00e0 epidermo-melanica, dove 1 melanocita \u00e8 di solito associato a 36 cheratinociti). Il melanocita e i cheratinociti si trovano nello strato basale dell'epidermide.\nNelle lentiggini il melanocita prolifera e distrugge l'unit\u00e0 epidermo-melanica. Ad un certo punto tuttavia la sua proliferazione cessa e i melanociti in eccesso non stravolgono la cute circostante e rimangono disposti in monostrato nello strato basale dell'epidermide: ecco perch\u00e9 in dermatologia questa lesione \u00e8 descritta come iperplasia benigna dei melanociti.\nL'iperplasia non \u00e8 maligna perch\u00e9 i melanociti non invadono i tessuti circostanti (ad esempio il derma sottostante o lo strato spinoso e granuloso sovrastante): al termine di una divisione cellulare essi continuano a risiedere nello strato basale dell'epidermide. Qualora i melanociti riescano a formare pi\u00f9 strati e a modificare l'architettura dello strato sovrastante dell'epidermide (cio\u00e8 lo strato spinoso), si parla di nei (o nevi), noti pi\u00f9 specificamente come nidi/teche di melanociti; pertanto, anche i nei sono lesioni cutanee a carattere benigno.\nMorfologia.\nLa dimensione della lentigo simplex oscilla da 1 a 5 mm. Frequentemente la lesione ha un diametro minore di 2mm. Possiede dei margini ben definiti a causa della presenza di cute normale nei margini della lesione.\nIl colore della macchia \u00e8 uniforme, netto e oscilla dal nero-bruno-beige-marrone, specialmente nelle persone con carnagione chiara ma talvolta anche sulla cute di persone con fototipo pi\u00f9 elevato.\nLuogo.\nA differenza delle efelidi, le lentiggini possono comparire ovunque nella cute. Possono anche comparire nella congiuntiva e nelle zone di transizione cute-mucosa (orifizi mucocutanei, come quelli presenti nelle labbra, ano, naso, etc).\nLentiggini: genetica e sole.\nLe lentiggini sono permanenti (non scompaiono neanche nel periodo invernale se l'esposizione solare \u00e8 modesta). Le efelidi invece sono dovute ad un accumulo di solo pigmento, compaiono con la fotoesposizione e tendono pi\u00f9 o meno rapidamente a regredire in assenza di essa. Avere le lentiggini \u00e8 un fattore genetico ed \u00e8 collegato con la presenza della variante genetica del recettore MC1R della melanocortina-1. Le lentiggini possono anche essere attivate da una lunga esposizione alla luce solare, come nell'abbronzatura.\nQuando i raggi del sole penetrano la pelle, attivano i melanociti che possono indurre le lentiggini a diventare pi\u00f9 scure e pi\u00f9 numerose, anche se la distribuzione di melanina non \u00e8 la stessa. I capelli biondi e pi\u00f9 comunemente quelli rossi sono solitamente congiunti con il fattore genetico delle lentiggini, ma nessun carattere lo \u00e8 cos\u00ec tanto come la pelle diafana o pallida. Le lentiggini sono rare negli infanti e pi\u00f9 comuni sui bambini prima della pubert\u00e0; sono meno diffuse negli adulti.\nFanno la loro comparsa nell'infanzia, ma poi possono aumentare o diminuire nel corso degli anni. I bambini che non producono abbastanza melanina per proteggere la loro pelle dai raggi nocivi dal sole sviluppano delle lentiggini provvisorie connesse con l'infanzia, che solitamente spariscono nella pubert\u00e0, una volta che ci sia una maggiore e corretta produzione di melanina. Le persone con la pelle chiara spesso non producono abbastanza melanina, cos\u00ec le lentiggini sono presenti anche dopo la pubert\u00e0 e nell'et\u00e0 adulta, il che indica quell'individuo come portatore genetico di lentiggini.\nIn seguito all'esposizione al sole, le lentiggini riappariranno se sono state alterate con creme o laser e non sono state protette dal sole, tuttavia in alcuni casi sbiadiscono con l'et\u00e0. Le lentiggini non sono una malattia della pelle. Gli individui con una predisposizione alle lentiggini potrebbero essere particolarmente soggetti a scottature e a cancro della pelle e dovrebbero quindi avere maggior cura nel proteggersi al sole con un filtro solare quotidiano almeno di 15 SPF."}
{"id": "1146827", "revid": "216739", "url": "https://it.wikipedia.org/wiki?curid=1146827", "title": "V\u00e5lerenga IF", "text": ""}
{"id": "1146828", "revid": "767487", "url": "https://it.wikipedia.org/wiki?curid=1146828", "title": "Ira Losco", "text": "Biografia.\nHa iniziato ad esibirsi con una band, i Tiara, con la quale ha pubblicato \"Hi Infidelity\". Nel 2001 pubblica, sempre insieme ai Tiara, l'album \"Butterfly\", comprendente vari brani con i quali parteciper\u00e0 in diversi festival come artista solista.\nL'anno successivo i Tiara si sciolsero, poco dopo la partecipazione di Ira Losco all'Eurovision Song Contest 2002 (che si classific\u00f2 al secondo posto con il brano \"7th wonder\").\nNel 2003 fu scelta per interpretare l'inno dell'edizione di quell'anno dei Giochi dei Piccoli Stati d'Europa che si svolsero a Malta.\nIl suo primo album da solista fu \"Someone Else\" nel 2004, preceduto dai singoli \"Who I Am\" e \"I'm in love again\" (di quest'ultimo brano fu girato anche un video). L'anno successivo usc\u00ec \"Blends &amp; Remixes of Someone Else\", una raccolta di remix di \"Someone Else\".\nDel 2005 \u00e8 anche \"Accident Prone\", secondo lavoro in studio da solista, con cui raggiunse la cima delle classifiche di vendita di Malta. Nel 2005, in Germania, apre i concerti di alcuni big della musica mondiale: fra gli altri Elton John a Bielefeld, Katie Melua a Stoccarda, Bonn e Amburgo, Melanie C a Metzingen, Ronan Keating a Papenburg.\nIl 6 dicembre 2006 \u00e8 stato messo in vendita \"Unmasked\", che raccoglie le versioni \"unplagged\" di cinque suoi successi, tre cover e due pezzi nuovi.\nNell'estate del 2007 ha duettato con Gigi D'Alessio in un concerto a Malta e il 25 agosto 2007 ha partecipato alla tappa maltese di O' Sci\u00e0 di Claudio Baglioni a La Valletta ed \u00e8 stata invitata anche a Lampedusa nell'ambito della stessa manifestazione il 29 settembre.\nDopo aver vinto la selezione nazionale il 23 gennaio 2016 \u00e8 stata scelta per rappresentare per la seconda volta Malta all'Eurovision Song Contest nell'edizione 2016 a Stoccolma con la canzone \"Walk on Water\", finendo per classificarsi dodicesima.\nIra Losco \u00e8 un'attivista LGBT. Nel 2016 ha partorito il suo primo figlio, un maschio di nome Harry."}
{"id": "1146829", "revid": "216739", "url": "https://it.wikipedia.org/wiki?curid=1146829", "title": "V\u00e5lerenga I.F.", "text": ""}
{"id": "1146830", "revid": "216739", "url": "https://it.wikipedia.org/wiki?curid=1146830", "title": "V\u00e5lerenga IF Fotball", "text": ""}
{"id": "1146831", "revid": "123610956", "url": "https://it.wikipedia.org/wiki?curid=1146831", "title": "Punta della Dogana", "text": "La Punta della Dogana o Punta della Salute o Punta da M\u00e0r \u00e8 una zona di Venezia, sottile punta triangolare di divisione tra il Canal Grande e il Canale della Giudecca, prospiciente il Bacino San Marco.\nLa zona, parte del sestiere Dorsoduro, ospita tre importanti complessi architettonici (Basilica di Santa Maria della Salute, il palazzo del seminario patriarcale e il complesso della \"Dogana da Mar\", da cui l'area prende il nome) e la principale stazione di rilevamento mareografico della laguna di Venezia, da cui deriva il termine \"Zero Mareografico Punta Salute\" - \"ZMPS\".\nComplessi architettonici.\nBasilica di Santa Maria della Salute.\nSanta Maria della Salute (conosciuta anche come chiesa della Salute o semplicemente La Salute) \u00e8 una basilica votiva in stile barocco veneziano, progettata da Baldassare Longhena. Come avvenne per le chiese del Redentore e di San Rocco, la basilica venne realizzata in segno di ringraziamento alla Madonna da parte dei veneziani per la liberazione dalla peste che tra il 1630 e il 1631 decim\u00f2 la popolazione. Si caratterizza per la pianta interna ottogonale e per la grande cupola che domina il tratto terminale del Canal Grande e si affaccia verso San Marco.\nDogana da Mar.\nL'edificio seicentesco, opera dell'architetto e ingegnere Giuseppe Benoni, \u00e8 a pianta triangolare, costituito da 8 campate sviluppate su due piani ed \u00e8 coronato da una torre sovrastata dalla \"palla d'oro\", sfera in bronzo dorato sostenuta da due atlanti, a raffigurare il mondo su cui poggia la statua detta \"Occasio\". Tale statua rappresenta la Fortuna, opera dello scultore Bernardo Falconi, rotante a indicare la direzione del vento e, simbolicamente, la mutevolezza della fortuna stessa.\nAi tempi della Repubblica di Venezia il complesso, per la sua posizione centrale tra il Bacino di San Marco e l'imbocco del Canal Grande e del Canale della Giudecca, veniva utilizzato come sede doganale per le merci e i beni oggetto del commercio navale.\nImportanti lavori di restauro, dal gennaio 2008 al marzo 2009, hanno consentito la realizzazione all'interno del complesso della Dogana da mar di un centro d'arte contemporanea collegato a Palazzo Grassi, ideato dall'architetto minimalista giapponese Tadao And\u014d, coadiuvato da un gruppo di professionisti italiani, su commissione del magnate della moda francese Fran\u00e7ois Pinault, proprietario di Palazzo Grassi e collezionista d'arte contemporanea.\nL'edificio ha subito un consolidamento statico e sono state realizzate, tra l'altro, le opere necessarie alla protezione dalle acque alte e alla fruibilit\u00e0 da parte di persone a ridotta capacit\u00e0 motoria; sono stati installati impianti meccanici ed elettrici adeguati alla conservazione ed alla protezione delle opere d'arte che vi sono esposte.\nL\u2019edificio era rimasto vuoto per decenni, con piani falliti di trasformarlo in appartamenti o in un albergo prima di essere consegnato a Pinault. L\u2019esterno \u00e8 stato restaurato senza aggiunte ed \u00e8 l\u2019unica parte della struttura originale rimasta intatta. Le imperfezioni cosmetiche e gli stucchi sono stati riparati e le aree danneggiate sono state rinforzate con ancore in acciaio inossidabile, ma sono state lasciate esposte con mattoni visibili. Gli interni sono stati lasciati nudi senza trattamento superficiale, i mattoni sono stati sostituiti con parsimonia. Le pareti divisorie degli ultimi due secoli sono state sostituite da sale parallele e rettangolari. Il tetto \u00e8 stato sostituito da un tetto simile con timpani in legno, con lucernari aggiunti. I nuovi pavimenti sono fatti di cemento esposto e levigato, in alcuni punti di linoleum. Questa combinazione \u201csimboleggia l\u2019unione di passato, presente e futuro\u201d.\nLa \"firma\" dell'architetto giapponese \u00e8 rappresentata da alcune pareti in calcestruzzo a vista, tipiche della sua opera, che sono servite in parte per mascherare le apparecchiature tecnologiche necessarie a un moderno centro espositivo, ed in parte per realizzare, proprio al centro dell'edificio, un grande locale quadrato.\nIl progetto in principio prevedeva anche la realizzazione, in Campo della Salute, di una coppia di colonne di cemento a sezione quadrata; la proposta, dopo molte polemiche, \u00e8 stata abbandonata a causa delle numerose linee dei sottoservizi pubblici presenti in quella zona.\nStazione mareografica \"Punta della Salute\".\nLa stazione per le osservazioni mareografiche detta di \"Punta della Salute\" viene istituita nel 1923 (le rilevazioni scientifiche del livello mareale in Venezia erano invece iniziate nel 1872, quando venne installato il primo mareografo nei pressi di Palazzo Loredan), \u00e8 parte della rete mareografica della laguna di Venezia (RMLV), e viene comunemente presa a riferimento per i livelli di marea nell'area lagunare, sia in relazione alle misure che alle previsioni; \u00e8 composta da due differenti centraline, una posta sul lato Canal Grande, e l'altra sul lato Canale della Giudecca.&lt;br&gt;Caratteristica importante di tali rilevazioni \u00e8 che lo zero mareografico cui si riferiscono differisce da quello normalmente usato per misurare il livello del mare (che per Venezia viene misurato fuori dalle bocche di porto della laguna), prendendo a caposaldo il medesimo riferimento fisico dalla fine dell'800, pur se nel frattempo il terreno su cui poggia Venezia si \u00e8 abbassato; tali misurazioni sono infatti indicate riferite a \"ZMPS\" (Zero Mareografico Punta della salute) o a \"Rete Altimetrica dello Stato 1897\".\nConvenzionalmente lo zero mareografico di Punta della Salute corrisponde a -23,56\u00a0cm s.l.m. (differenza rilevata nel 1968), pur se negli ultimi decenni c'\u00e8 stato un ulteriore aumento del livello medio del mare in Venezia, eustatismo dovuto in parte ai cambiamenti climatici (che per la conformit\u00e0 dell'alto Adriatico incidono notevolmente sulle acque alte di Venezia), e in parte all'aumento della subsidenza dell'area lagunare (gi\u00e0 nel 1994 uno studio rilev\u00f2 mutata a -34\u00a0cm s.l.m. la differenza tra lo zero mareografico di Punta della Salute e lo zero del mareografo nazionale dell'Istituto idrografico della Marina di Genova)."}
{"id": "1146835", "revid": "78273", "url": "https://it.wikipedia.org/wiki?curid=1146835", "title": "Sindrome da workaholism", "text": ""}
{"id": "1146836", "revid": "838137", "url": "https://it.wikipedia.org/wiki?curid=1146836", "title": "Superheroes (Racer X)", "text": "Superheroes \u00e8 il quarto album in studio del gruppo musicale statunitense Racer X. In Giappone \u00e8 stato pubblicato con il nome Adventure of Racer X-Men."}
{"id": "1146839", "revid": "339392", "url": "https://it.wikipedia.org/wiki?curid=1146839", "title": "FC Rot-Weiss Erfurt", "text": ""}
{"id": "1146840", "revid": "339392", "url": "https://it.wikipedia.org/wiki?curid=1146840", "title": "FC Rot-Wei\u00df Erfurt", "text": ""}
{"id": "1146841", "revid": "287204", "url": "https://it.wikipedia.org/wiki?curid=1146841", "title": "Aspic", "text": "Laspic \u00e8 un piatto basato sull'incorporazione di vari ingredienti in gelatina.\nPu\u00f2 essere una portata salata, come nel caso dell'aspic realizzato con brodo di carne, o un dolce al cucchiaio.\nAspic salato.\n\u00c8 un preparato culinario da consumarsi tipicamente in tarda primavera o estate. Gli ingredienti possono essere i pi\u00f9 svariati (pezzetti di carne, frutta, verdura, giardiniera, salumi, pesce, latticini) ma il componente essenziale \u00e8 il brodo (solitamente di carne bovina, leggero e sgrassato, o di dado, ma contenente un opportuno addensante).\nLa preparazione avviene ponendo gli ingredienti desiderati in un recipiente idoneo a conferire alla composizione da portare in tavola una forma a tronco di cono arrotondato. Si ricoprono quindi con il brodo amalgamato con colla di pesce (o altri addensanti) e si pone il tutto in frigorifero finch\u00e9 il brodo non si \u00e8 rassodato e il piatto non ha assunto un aspetto gelatinoso. Si capovolge quindi il recipiente in un piatto di portata e si serve in tavola, eventualmente con una guarnizione a piacere. A Milano prende il nome di Marbr\u00e9 (marmorizzato) in francese.\nAspic dolce.\n\u00c8 una ricetta affine alla crema bavarese, ma non prevede la base di crema inglese e la panna. Consiste nell'incorporazione della gelatina ad uno o pi\u00f9 ingredienti come, ad esempio, la frutta fresca. Per ottenere un aspetto pi\u00f9 spumoso e affine alla mousse si aggiungono al preparato alcuni albumi montati a neve."}
{"id": "1146842", "revid": "339392", "url": "https://it.wikipedia.org/wiki?curid=1146842", "title": "Turbine Erfurt", "text": ""}
{"id": "1146849", "revid": "93328", "url": "https://it.wikipedia.org/wiki?curid=1146849", "title": "Chiesa (edificio)", "text": ""}
{"id": "1146851", "revid": "2023463", "url": "https://it.wikipedia.org/wiki?curid=1146851", "title": "NBA Conference Finals", "text": "Le National Basketball Association Conference Finals sanciscono la conclusione dei Playoff NBA, quando le ultime due squadre della Eastern e Western Conference si scontrano. I vincitori delle Conference Finals ricevono un trofeo d'argento e avanzano alle NBA Finals.\nStoria.\nInizialmente, la BAA (primo nome della NBA) suddivise i suoi team in due division, Eastern Division e Western Division. Le \"Divisional Finals\", furono giocate per la prima volta nel 1948: nei primi due anni della sua vita la Lega usava invece un formato di playoffs che prevedeva incroci tra le squadre di Division diverse. Nel 1949 l'NBA cre\u00f2 tre Division, aggiungendo la Central Division; tuttavia tale sistema dur\u00f2 solo quella stagione, tornando l'anno dopo al formato a due Division, che dur\u00f2 fino al 1970. Nel 1970 la lega cre\u00f2 due Conference (Western e Eastern), costituite ciascuna da due Division: nacquero cos\u00ec le Conference Finals. Le Conference Finals erano al meglio delle 3 gare nel 1949 e nel 1950, al meglio delle 5 fino al 1956 e dall'anno dopo all'attuale formato al meglio delle 7 partite.\nRiassunto finali.\nCentral Division.\nNel 1949 vi era la suddivisione in 3 Division: Western, Eastern e Central. Il formato dei playoff prevedeva quindi tre \"Division Finals\"; la squadra campione delle Eastern Finals (Syracuse Nationals) avrebbe affrontato nelle NBA Finals del 1950 la vincitrice della semifinale NBA tra i vincitori delle Central Division Finals (Minneapolis Lakers) e i campioni della Western Division (Anderson Packers) in una serie al meglio delle 3 partite. Tale formato dur\u00f2 solo per quella stagione NBA."}
{"id": "1146854", "revid": "1924342", "url": "https://it.wikipedia.org/wiki?curid=1146854", "title": "Mein Teil", "text": "Mein Teil \u00e8 un singolo dei Rammstein, il primo estratto dal quarto album della band, \"Reise, Reise\".\nIl videoclip del brano caus\u00f2 parecchie controversie in Germania, ma riusc\u00ec a raggiungere la posizione n. 2 della classifica dei singoli pi\u00f9 venduti nel 2004.\n\"Mein Teil\" ricevette la candidatura come \"Best Metal Performance\" dei Grammy Awards del 2006.\nIl testo.\nIl testo \u00e8 ispirato ad un episodio di cannibalismo avvenuto a Rotenburg (Germania) nel 2001. Armin Meiwes tagli\u00f2 il pene a Bernd J\u00fcrgen Brandes e, dopo averlo cucinato, lo mangi\u00f2. In seguito Meiwes uccise Brandes e mangi\u00f2 ci\u00f2 che ne restava. Meiwes \u00e8 stato condannato all'ergastolo (inizialmente fu condannato a 8 anni per suicidio assistito, perch\u00e9 la vittima era consenziente).\nVideoclip.\nNel video si vede Till Lindemann nell'atto di avere un rapporto orale con un angelo, Christoph Schneider \u00e8 vestito da donna, Oliver Riedel si accascia agonizzante per terra seminudo e ricoperto di bianco, Paul Landers \u00e8 sofferente e agonizzante anch'egli, Christian Lorenz improvvisa un balletto, mentre Richard Kruspe si scontra contro un suo clone."}
{"id": "1146858", "revid": "478814", "url": "https://it.wikipedia.org/wiki?curid=1146858", "title": "Provincia di Phrae", "text": "La provincia di Phrae si trova in Thailandia e fa parte del gruppo regionale della Thailandia del Nord. Si estende per 6.539 km\u00b2, ha abitanti (2020) e il capoluogo \u00e8 il distretto di Mueang Phrae, dove si trova la citt\u00e0 principale Phrae.\nSuddivisione amministrativa.\nLa provincia \u00e8 divisa in 8 distretti (amphoe), che a loro volta si suddividono in 78 sottodistretti (\"tambon\") e 645 villaggi (\"muban\").\nAmministrazioni comunali.\nIn provincia non vi sono comuni con lo status di citt\u00e0 maggiore (\"thesaban nakhon\"), l'unico che ha lo status di citt\u00e0 minore (\"thesaban mueang\") \u00e8 Phrae con i suoi residenti (2020). La pi\u00f9 popolata tra le municipalit\u00e0 di sottodistretto (\"thesaban tambon\") \u00e8 Rong Kwang, con residenti."}
{"id": "1146861", "revid": "68569", "url": "https://it.wikipedia.org/wiki?curid=1146861", "title": "Memoria fisica", "text": ""}
{"id": "1146862", "revid": "478814", "url": "https://it.wikipedia.org/wiki?curid=1146862", "title": "Provincia di Sukhothai", "text": "La provincia di Sukhothai () \u00e8 in Thailandia e fa parte del gruppo regionale della Thailandia del Nord. Si estende per 6.596 km\u00b2 e a tutto il 2020 aveva abitanti. Il capoluogo \u00e8 il distretto di Mueang Sukhothai, dove si trova la citt\u00e0 principale Sukhothai.\nSuddivisione amministrativa.\nLa provincia \u00e8 suddivisa in 9 distretti (\"amphoe\"). Questi a loro volta sono suddivisi in 86 comuni (\"tambon\") e 782 villaggi (\"muban\").\nAmministrazioni comunali.\nA tutto il 2020, non vi era alcun comune della provincia con lo status di citt\u00e0 maggiore (\"thesaban nakhon\"), i tre comuni che rientravano tra le citt\u00e0 minori (\"thesaban mueang\") erano Sukhothai (con residenti), Sawankhalok () e Si Satchanalai (). La pi\u00f9 popolata tra le municipalit\u00e0 di sottodistretto (\"thesaban tambon\") era Ban Kluai, con residenti."}
{"id": "1146865", "revid": "131358", "url": "https://it.wikipedia.org/wiki?curid=1146865", "title": "FC Chernomorets Odessa", "text": ""}
{"id": "1146867", "revid": "287204", "url": "https://it.wikipedia.org/wiki?curid=1146867", "title": "Chindogu", "text": ""}
{"id": "1146872", "revid": "478814", "url": "https://it.wikipedia.org/wiki?curid=1146872", "title": "Provincia di Tak", "text": "La provincia di Tak si trova in Thailandia e fa parte del gruppo regionale della Thailandia del Nord. Si estende per 16.407 km\u00b2 e a tutto il 2020 aveva abitanti. Il capoluogo \u00e8 il distretto di Mueang Tak, nel cui territorio vi \u00e8 la citt\u00e0 omonima. La citt\u00e0 pi\u00f9 popolosa \u00e8 Mae Sot.\nSuddivisione amministrativa.\nAmministrazione provinciale.\nLa provincia \u00e8 suddivisa in 9 distretti (\"amphoe\"). Questi a loro volta sono suddivisi in 63 sottodistretti (\"tambon\") e 493 villaggi (\"muban\"). Il governo provinciale si chiama \"Organizzazione per l'amministrazione provinciale\" (\"ongkan borihan suan changwat\")\nAmministrazione locale.\nOltre al governo provinciale vi sono quelli dei 9 distretti, detti \"Organizzazione per l'amministrazione distrettuale\" (\"ongkan borihan suan amphoe\"). La provincia ha 19 municipalit\u00e0 (\"thesaban\"), che hanno un proprio governo. La pi\u00f9 popolosa \u00e8 Mae Sot ( residenti nel 2020), che ha lo status di citt\u00e0 maggiore (\"thesaban nakhon\"), la seconda pi\u00f9 popolosa \u00e8 Tak (), con lo status di citt\u00e0 minore (\"thesaban mueang\"). Le altre 17 sono municipalit\u00e0 di sottodistretto (\"thesaban tambon\") e la pi\u00f9 popolosa \u00e8 Tha Sai Luat (). Nell'aprile 2020, le aree che non ricadono sotto la giurisdizione delle amministrazioni comunali erano governate da un totale di 49 \"Organizzazioni per l'amministrazione del sottodistretto\" (\"ongkan borihan suan tambon\")."}
{"id": "1146873", "revid": "767487", "url": "https://it.wikipedia.org/wiki?curid=1146873", "title": "The Final Frontier (Keel)", "text": "The Final Frontier \u00e8 il terzo album dei Keel, uscito il 30 aprile 1986 per l'etichetta discografica MCA Records."}
{"id": "1146874", "revid": "4711", "url": "https://it.wikipedia.org/wiki?curid=1146874", "title": "Deutscher Fussball Bund", "text": ""}
{"id": "1146877", "revid": "3115", "url": "https://it.wikipedia.org/wiki?curid=1146877", "title": "La Capannina (locale)", "text": "La Capannina di Franceschi, detta semplicemente La Capannina, \u00e8 uno storico locale di Forte dei Marmi in provincia di Lucca molto famoso negli anni sessanta e settanta. La discoteca \u00e8 in attivit\u00e0 ed \u00e8 aperta tutto l'anno.\nStoria.\nFu aperto nell'agosto 1929, quando Achille Franceschi, albergatore del posto, allest\u00ec un capanno sulla spiaggia, fino ad allora usato da un falegname come rimessa di attrezzi, sistemando tavolini, un bancone per servire bevande e un grammofono a manovella.\nSi dice che Franceschi abbia fondato il locale per giocare a carte con gli amici investendoci gli ultimi risparmi rimasti dopo le enormi spese per costruire un Grand Hotel ed un Casin\u00f2, falliti dopo soli due mesi. L'origine del nome sarebbe dovuta alla frase \"\u201cBello questo posto, sembra proprio una capannina\"\" detta a Franceschi da una sua amica contessa.\nIl locale ebbe un grande successo fin dall'inizio. Presso la Capannina si ritrovavano nobili (Della Gherardesca, Rospigliosi, Rucellai, Sforza, i baroni Casana o il conte Spartaco Manni, assiduo frequentatore), intellettuali (Montale, Ungaretti, Primo Levi e Leonida Repaci erano ospiti fissi per l'aperitivo prima del tramonto) ed esponenti di spicco del regime fascista, da Ettore Muti a Italo Balbo. Quest'ultimo in particolare amava planare con il suo idrovolante direttamente davanti al locale e fu tra i primi a sorseggiare il famosissimo cocktail Negroni. In breve La Capannina divenne uno dei pi\u00f9 prestigiosi ritrovi dell'Italia estiva.\nDopo un grosso incendio, avvenuto nel 1939, La Capannina fu completamente ricostruita su progetto di Maurizio Tempestini (1906-60).\nNegli anni del boom economico, il locale ospit\u00f2 spettacoli degli artisti nazionali e internazionali pi\u00f9 in voga (\u00c9dith Piaf, Patty Pravo, Ray Charles, Peppino di Capri, Fred Bongusto, Gloria Gaynor) ed ebbe come ospiti i maggiori industriali del momento (Agnelli, Barilla, Marzotto, Moratti).\nNel 1961, Franceschi scrittur\u00f2 la nuova orchestra del maestro Marcello Cortopassi (figlio dell'illustre maestro Domenico) per ripercorrere i fasti del suo locale.\nDopo il periodo di massimo splendore negli anni sessanta-settanta, La Capannina fu ceduta da Franceschi a Gherardo e Carla Guidi, che tuttora gestiscono il locale nel solco della tradizione, senza aver effettuato rilevanti modifiche nella struttura che \u00e8 praticamente ancora quella del dopoguerra.\nCuriosit\u00e0.\nAd oggi la Capannina di Forte dei Marmi ha il primato come locale da ballo con ristorante pi\u00f9 antico del mondo e non ha mai cambiato nome dall'apertura.\nNel corso degli anni il locale ha fatto da set ad alcuni film estivi tra i quali Sapore di mare e Abbronzatissimi con Jerry Cal\u00e0, ospite fisso in Capannina con le sue serate di piano bar per molti anni.\nAl momento \u00e8 in lavorazione un film-documentario sulla vita di Nevio Franceschi (interpretato dall'attore Ivano Marescotti), figlio dell'ideatore della Capannina Achille, che verr\u00e0 girato in Versilia.\nEsiste, ed \u00e8 merce preziosa per i collezionisti, un LP del 1963, interamente registrato dal vivo alla Capannina dal gruppo beat italiano Quartetto di Lucca (I 4 di Lucca a La Capannina RCA PML)."}
{"id": "1146885", "revid": "1305772", "url": "https://it.wikipedia.org/wiki?curid=1146885", "title": "Episodi di Una bionda per pap\u00e0 (sesta stagione)", "text": "Questa pagina contiene la lista di episodi della sesta stagione della serie TV Una bionda per pap\u00e0, andata in onda nel 1997 e composta da 24 episodi.\nL'amore \u00e8 cieco.\nDana viene incaricata di aiutare nello studio un altro ragazzo. La giovane rimane molto stupita quando scopre che questo studente \u00e8 Rich, migliore amico di JT, che lei odia. Ma ben presto i due iniziano ad essere sempre pi\u00f9 attratti l'uno dall'altra, fino a \"scoppiare\" lasciandosi andare in uno slancio di passione. Dana immediatamente si ferma, per nulla convinta di quello che sta facendo; ma poi si rende conto che Rich non \u00e8 cos\u00ec male come pensava, e cos\u00ec i due si mettono insieme. \nNel frattempo, Carol e Frank non riescono a trovarsi da soli per un momento, perseguitati dall'onnipresente Jean-Luc, socio in affari della donna. Decidono cos\u00ec di prendersi una fuga romantica, ma, una volta scappati, trovano una sorpresina: Jean-Luc, che li ha seguiti, e che si trova da solo proprio nel giorno del suo compleanno, costringendo i due a stare ancora vicino a lui.\nGuest star: Karen Lynn Scott: cameriera\nMatrimonio Lampo.\nTrama.\nMark e il suo gruppo di amici, intenzionati a noleggiare una videocassetta spinta, ne trovano una nella confezione de La sirenetta. Cos\u00ec i tre decidono di fare a finta di niente e fingere che sia veramente La sirenetta. Ma, poco furbescamente, decidono di guardarla in garage, dove vengono subito scoperti da Frank e Al. Il padrigno di Mark spiega a questo che quel film non \u00e8 in grado di insegnargli nulla, e lo spinge a fare a lui tutte le domande che vuole, invece di imparare queste cose tramite videocassette. Intanto, JT conosce una ragazza, Michelle, di ventinove anni, ovvero dieci in pi\u00f9 di lui, che gli piace molto. Carol e Frank sono molto contrari al fatto che i due si frequentino, ma non riescono ad impedirglielo; al contrario, Jean-Luc lo incoraggia dicendogli che \u00e8 un macho. La ragazza, stranamente, sembra avere una gran fretta di sposarsi, ma JT la attribuisce al fatto di non riuscire a trovarsi mai da soli e si fa convincere nel progetto del matrimonio. Ma Michelle, senza sapere chi questi sia in realt\u00e0, si fa tagliare i capelli da Jean-Luc, e gli racconta tutta la situazione, ovvero che se non si sposasse entro il mercoled\u00ec successivo, il suo permesso di soggiorno scadrebbe e dovrebbe tornare in Francia. L'uomo immediatamente corre a raccontare tutto a JT, ma questo non gli vuole credere, finch\u00e9 i tre non si trovano faccia a faccia; solo in questo momento JT capisce e decide di troncare con la ragazza. Per consolarlo, Jean-Luc decide di mostrare a JT una videocassetta di cartoni animati, e la prima che trova sottomano \u00e8 La sirenetta...\nGuest star: Brian Wagner: Roland, Francoise Robertson: Michelle, Thomas Hobson: Max, Rachel Winfree: Marge, Roger Eschbacher: Nick\nJust Say Maybe.\nTrama.\nAl, Dana e Karen vanno ad un festival musicale, chiamato \"Rockfest 97\", nonostante le preoccupazioni di Carol. Al, tramite un'amica, viene in contatto di una persona, lo zio di quest'ultima, che le offre della marijuana. Le altre due ragazze si oppongono, ma la giovane riesce a difendere la sua libert\u00e0, salvo poi rifiutare comunque la droga dopo aver constatato gli effetti che questa provoca.\nGuest star: Brian Wagner: Roland, Francoise Robertson: Michelle, Thomas Hobson: Max, Rachel Winfree: Marge, Roger Eschbacher: Nick\nLa donna giusta.\nTrama.\nA causa di un guasto all'auto che JT non aveva saputo risolvere, tra i ragazzi viene deciso di chiamare un meccanico. All'arrivo di questo, tutti, soprattutto JT, simangono stupiti di vedere una donna, chiamata Sam. Ma questa dimostra di saperci fare con i motori, riparando la macchina in un istante. Quando scopre che la giovane \u00e8 molto appassionata dei Green Bay Packers, JT si rende conto di avere molti punti in comune con lei, quindi le chiede di uscire insieme. Durante questa uscita, i due si rendono conto di piacersi molto l'un l'altra, ma JT ha dei seri problemi a manifestare concretamente il suo sentimento. Dopo una chiacchierata con Jean-Luc, che gli spiega che la sua \u00e8 solo paura di innamorarsi e lo esorta a lasciarsi andare, per\u00f2, il ragazzo si scioglie, e finalmente riesce a baciare la ragazza, liberandosi di tutti i suoi timori. Nel frattempo, Karen viene scelta per interpretare un video del famoso cantante country \"Jimmy Ray Johnston\"; cos\u00ec, insieme a Frank e Carol va a Chicago per girarlo, ma rimane molto delusa quando scopre che in realt\u00e0 non deve cantare ma solo fare finta e ballare, in quanto la sua voce sar\u00e0 doppiata da una cantante professionista. Cos\u00ec la giovane, molto arrabbiata, decide di andarsene.\nGuest star: Randy Murzynski: assistente del cameraman, Tom Simmons: regista, Robert Neary: Jimmy Jay Johnston\nVia da casa!\nTrama.\nFrank impedisce a JT di stare in camera sua con Sam, cos\u00ec questo decide di uscire con la ragazza, ma il padre gli impone il coprifuoco a mezzanotte. Cos\u00ec il giovane decide di andare a vivere insieme a Rich a casa di Jean-Luc. Ma nonostante Jean-Luc chieda loro di non interferire con la sua vita sentimentale, i due fanno scappare la sua ragazza. Cos\u00ec il francese decide di far sloggiare i due giovani, rendendo loro la vita impossibile. Cos\u00ec JT decide di andare a vivere in una casa popolare, molto economica ma anche molto insicura, senza riscaldamento (proprio in un periodo di freddo intensissimo) e che cade letteralmente a pezzi. Alla fine, Frank va a trovare JT nella sua nuova casa e riesce a convincerlo ad andarsene di l\u00ec, anche perch\u00e9 a lui era stato dato il compito di demolire l'edificio. Infine, si trova la soluzione di adattare JT nel vecchio salone di bellezza di Carol, proprio attiguo a casa Lambert e direttamente collegato con essa. Nel frattempo, Carol vuole passare un po' di tempo con le sue figlie, ma queste non sono assolutamente d'accordo. Cos\u00ec la donna decide di ingannare le ragazze e procurare loro finti appuntamenti con amiche, facendo s\u00ec che abbiano cos\u00ec il sabato sera libero, in modo da poterle trascinare in un karaoke bar a cantare tutte e quattro insieme.\nGuest star: Pauk Hager: tizio, Hope Allen: Brianna\nAppuntamento al buio.\nTrama.\nAl ha un appuntamento al buio con un ragazzo, ma rimane molto delusa quando scopre che il giovane \u00e8 nettamente sovrappeso. Intanto, Dana, Rich, JT e Sam vanno in auto a Chicago senza essere sorvegliati, facendo preoccupare Carol. \nGuest star: Greg Baker: Drew, Bill Stevenson: uomo della manutenzione, Krissy Carlson: Kira, Nicole Bilderback: Jaclyn, Joyce Driscoll: donna\nFuturo nero.\nTrama.\nRich e Dana, insieme a JT e Sam, vanno ad un matrimonio. Al momento del lancio del bouquet, Dana non cerca in nessun modo di prenderlo, ma questo le finisce addosso. Cos\u00ec la ragazza e Rich hanno delle terribili visioni sulla loro vita da sposati, e si spaventano molto, tanto da mettersi d'accordo sul non compiere il grande passo per il momento. Intanto, Frank deve montare un giocattolo per Lily con l'aiuto di Jean-Luc, ma ha un terribile raffreddore. Il francese gli suggerisce una medicina fatta in casa; ma questa bevanda \u00e8 alcoolica, e i due diventano totalmente ubriachi.\nGuest star: Carolyn Mignini: madre di Brides, Michael Kagan: padre di Brides, Patrick T. O'Brien: reverendo, Elizabeth Beaumont: Nicole, Bailey Chase: Scott, Melissa Heckler: Janet, Justin Lauer: Adam, Joshua Cage: Rich Jr.\nSenza cuore.\nTrama.\nRich e JT diventano agenti di una giovane promessa sportiva, che per\u00f2, invece di occuparsi con loro delle sole faccende sportive, li sfrutta continuamente per esaudire i suoi desideri personali. Addirittura arriva a chiedere a JT di uscire con la sua sorellastra, Karen, che inizialmente \u00e8 d'accordo, ma infine cambia idea.\nNel frattempo, si scatena una battaglia tra i carpentieri, capeggiati da Frank e decisi a dimostrarsi superiori dei parrucchieri, guidati da Jean-Luc e ritenuti dai primi troppo effeminati. La sfida si risolve a colpi di bowling.\nGuest star: Don Gibb: Moose, Terri Colombino: Julie Fleming, Scott Guerney: Eric Barney, Greg Gilmer studente\nComplice la notte.\nTrama.\nAl esce con un compagno di scuola, Kyle, e i due si trovano bene insieme, anche se non si spingono oltre un bacio. Ma Kyle vuole portare le cose un passo avanti e prova ad assalire sessualmente la giovane. Ma questa riesce a difendersi e gli dice che \u00e8 finita. La mattina seguente, Al scopre da Karen di avere una reputazione che non voleva: Kyle ha raccontato a tutti di aver fatto sesso con lei. Karen all'inizio non crede ad Al che le spiega che tra i due non era successo nulla, ma quando questa si arrabbia, Karen finalmente capisce e aiuta la sorellastra a smascherare Kyle.\nGuest star: Lisa Sheridan: Bonnie, Heather Marie Marsden: Jackie, Allen Cutler: Kyle McCormick), Troy Slaten: Morton Osgood), Jason Strickland: ragazzo numero 1, Jeff Garvin: ragazzo numero 2, Yunoka Doyle: Tricia\nMacho Man.\nTrama.\nJT, la sua fidanzata Sam, Dana e Rich vanno a giocare prima a minigolf, poi ad altri giochi, ed immancabilmente Sam \u00e8 la vincitrice. JT inizia a non sentirsi all'altezza di una ragazza cos\u00ec brava in settori tradizionalmente considerati maschili, e, anche a causa di un sogno in cui si immaginava come la \"donna di casa\", JT inizia ad avere paura e decide di trovare almeno un gioco in cui lui sia pi\u00f9 forte di Sam. Ma alla fine la situazione tra i due si chiarisce. Intanto, Jean-Luc porta la paurosa Lily a fare un'iniezione, promettendole che non sentir\u00e0 nessun dolore e di starle vicina. Ma quando questo scopre di dover fare anche lui l'iniezione, le situazioni si scambiano...\nGuest star: Gina Gallega: dr. Martinez, Rick Schatz: Chuck, Charles Walker_ Minister, Ted DiFilippo: Ted, Tim DiFilippo: Tim, Tom DiFilippo: Tom\nPap\u00e0: Guardia del corpo!\nTrama.\nHillary Clinton vuole a tutti i costi che Jean-Luc le tagli i capelli. Ma questo, venuto a sapere della notizia, inizialmente \u00e8 riluttante e non vuole assolutamente tagliarglieli. Dopo un discorsetto con Carol, in cui questa gli spiega che non deve avere paura ma soltanto fare il suo lavoro, finalmente il francese decide di eseguire il suo compito, anche come rivincita personale sulla sua ex-moglie. Nel frattempo, Al si lamenta del fatto che Frank tende a lasciarle poca libert\u00e0 nella scelta dei suoi ragazzi. Ma dopo aver cacciato l'ennesimo ragazzo che non gli piaceva, Frank organizza per la figlia un appuntamento con un ragazzo molto simile a lui. La giovane cerca di opporsi ma non ci riesce, cos\u00ec \u00e8 costretta ad uscire con questo giovane, ma come prevedibile l'appuntamento non finisce bene. Cos\u00ec Frank promette alla figlia di star fuori dalla sua vita sentimentale, ed inoltre viene costretto da lei a \"scaricare\" il ragazzo. Ma infine, dopo essersi messa con un ragazzo non proprio educato, Al \u00e8 costretta a chiedere di nuovo l'intervento del padre.\nGuest star: Benny Grant: Pete, David Lago: Greg, Teresa Barnwell: Hillary Clinton, Mick Cain: Dylan, Dan Gerrity: T. Edwin Jarvis"}
{"id": "1146889", "revid": "767487", "url": "https://it.wikipedia.org/wiki?curid=1146889", "title": "Keel (album)", "text": "Keel \u00e8 il quarto album dei Keel, pubblicato il 21 giugno 1987 dall'etichetta discografica MCA Records."}
{"id": "1146891", "revid": "1546219", "url": "https://it.wikipedia.org/wiki?curid=1146891", "title": "Senza via d'uscita (film 1992)", "text": "Senza via d'uscita (\"Quicksand: No Escape\") \u00e8 un film per la televisione statunitense del 1992 diretto da Michael Pressman.\nTrama.\nIl detective privato Murdoch viene ingaggiato da Julianna Reinhardt per scoprire se il marito architetto Scott la tradisce. Murdoch fa delle indagini e scopre che il tradimento non c'entra e quindi sente qualcosa con la corruzione che \u00e8 coinvolto Scott."}
{"id": "1146892", "revid": "767487", "url": "https://it.wikipedia.org/wiki?curid=1146892", "title": "Mutter (singolo)", "text": "Mutter \u00e8 un singolo dei Rammstein, estratto dall'omonimo album.\nLa canzone.\nLa canzone affronta due tematiche, che possono essere ricondotte sia all'abbandono, che alla clonazione umana. Il testo, infatti, parla di un bambino che non ha mai avuto una mamma che lo coccolasse, forse perch\u00e9 abbandonato, o forse perch\u00e9, come cita il testo, generato \"in fretta e senza seme\", come fosse stato generato in un laboratorio."}
{"id": "1146893", "revid": "767487", "url": "https://it.wikipedia.org/wiki?curid=1146893", "title": "Lepa sela lepo gore", "text": "Lepa sela lepo gore (serbo: \u041b\u0435\u043f\u0430 \u0441\u0435\u043b\u0430 \u043b\u0435\u043f\u043e \u0433\u043e\u0440\u0435) \u00e8 un film jugoslavo del 1996 diretto da Sr\u0111an Dragojevi\u0107.\nLa versione internazionale, quella inglese, \u00e8 intitolata Pretty Village, Pretty Flame (letteralmente \"Bel villaggio, bella fiamma\"). Non esiste un titolo italiano in quanto il film non \u00e8 mai stato tradotto n\u00e9 sottotitolato; una traduzione potrebbe essere \"I bei villaggi bruciano bene\".\nTrama.\nQuesto film parla di due bambini, uno serbo e uno bosniaco, che dopo essere cresciuti insieme, si ritrovano da grandi a combattere l'uno contro l'altro la stessa guerra."}
{"id": "1146895", "revid": "599013", "url": "https://it.wikipedia.org/wiki?curid=1146895", "title": "Happy Hairston", "text": "Carriera.\nDopo aver frequentato la New York University, approd\u00f2 nella National Basketball Association al draft del 1964, scelto dai Cincinnati Royals con la 33\u00aa chiamata. L'esordio fu poco felice, ma gi\u00e0 a partire dalla stagione 1965-66 aumenta notevolmente minutaggio e, di conseguenza, statistiche. Hairston, in particolare, grazie anche ad un atletismo invidiabile \u00e8 ricordato per essere stato un eccellente rimbalzista ed un realizzatore pi\u00f9 che discreto. Nella sua carriera, furono infatti 9 le stagioni giocate con una doppia doppia di media (almeno 10 punti e 10 rimbalzi) a partita, inclusa una striscia di 7 consecutive. I suoi massimi stagionali comprendono picchi di 18,6 punti a partita (1971) e 13,5 rimbalzi a partita (1974).\nDopo una serie di stagioni senza troppa fortuna a Cincinnati, nel mezzo della stagione 1967-68 Hairston si trasfer\u00ec ai Detroit Pistons, con i quali rimarr\u00e0 solo fino al dicembre del 1969. Nel 1970, infatti, Hairston venne scambiato con i Los Angeles Lakers, potenza dominante della Western Conference di allora, andando a formare con Wilt Chamberlain una temibilissima coppia di lunghi. A testimonianza della sua abilit\u00e0, Happy Hairston \u00e8 stato l'unico giocatore ad aver mantenuto per un'intera stagione la doppia cifra nei rimbalzi giocando nella stessa squadra di Chamberlain. Nel 1972 vinse con i Lakers il titolo NBA. Si \u00e8 ritirato nell'estate 1975.\nIn 776 partite NBA giocate, ha avuto un media di 14,8 punti, 10,3 rimbalzi con il 47,8% al tiro.\n\u00c8 morto nel 2001 a Los Angeles all'et\u00e0 di 58 anni, per un cancro alla prostata."}
{"id": "1146896", "revid": "767487", "url": "https://it.wikipedia.org/wiki?curid=1146896", "title": "Romantici equivoci", "text": "Romantici equivoci (\"Picture Perfect\") \u00e8 una commedia romantica del 1997 diretta dal regista Glenn Gordon Caron con Jennifer Aniston, Jay Mohr, Kevin Bacon, Illeana Douglas, Olympia Dukakis, e Anne Twomey.\nLe riprese del film si sono svolte dal 29 maggio 1996 al 7 agosto 1996.\nTrama.\nKate Mosley sta cercando di fare carriera come pubblicitaria a New York, fiduciosa nel proprio talento, ma non riesce a fare progressi. Quando le si presenta la possibilit\u00e0 di ottenere una promozione, il suo capo decide di non concedergliela perch\u00e9 non \u00e8 abbastanza stabile sentimentalmente. La sua collega Darcy allora inventa che Kate \u00e8 fidanzata con un ragazzo di nome Nick che vive a Boston nel Massachusetts, e lavora come videoperatore per matrimoni e battesimi, con il quale in realt\u00e0 Kate ha fatto solo una foto durante un matrimonio.\nTutto sembra funzionare per Kate, infatti ottiene le attenzioni del suo collega, Sam Mayfair, che le \u00e8 sempre piaciuto. Ma gli eventi prendono una piega inaspettata quando \u00e8 costretta a portare il suo finto fidanzato a una cena con il suo capo, dopo che Nick ha salvato una bambina da un incendio ed \u00e8 finito sui giornali. Perci\u00f2 Kate rintraccia Nick e i due cercano di conoscersi a vicenda per dimostrare di essere fidanzati ma, conoscendosi, i due cominciano ad essere attratti. Durante la cena, Kate cerca di interrompere la farsa chiedendo a Nick un escamotage per lasciarla; lui, non vuole ma accetta per accontentare Kate e cos\u00ec i due si lasciano. Intanto, lei rompe anche con Sam rendendosi conto che non \u00e8 l'uomo giusto per lei.\nUna settimana dopo, Kate, sentendosi in colpa, racconta ai suoi datori di lavoro la verit\u00e0 sulla copertura e cos\u00ec il suo capo le ordina di prendere qualche giorno di riposo per riflettere sulla situazione con Nick. Kate capisce infatti di essere veramente innamorata di Nick e perci\u00f2 si reca da lui mentre sta filmando un matrimonio in una chiesa; qui lei gli dichiara il suo amore e lo bacia mentre Nick la invita come ospite al matrimonio.\nLocalit\u00e0 delle riprese.\nLe riprese furono girate a New York nell'isola di Manhattan e nel New Jersey:"}
{"id": "1146897", "revid": "1543377", "url": "https://it.wikipedia.org/wiki?curid=1146897", "title": "Peugeot Type 20 e 29", "text": "Le Type 20 e 29 erano due modelli di autovettura prodotti tra il 1897 ed il 1900 dalla Casa automobilistica francese Peugeot.\nProfilo.\nErano due vetture atte al trasporto di numerose persone, una sorta di antenata comune alle odierne monovolume ed autobus. In effetti, allora erano catalogate con il nome di \"minibus\", cio\u00e8 come vetture di dimensioni ridotte, ma in grado di trasportare un numero relativamente alto di passeggeri.\nLa prima ad essere lanciata fu la Type 20, una vettura di soli 2.7 m di lunghezza, cio\u00e8 all'incirca come una Smart Fortwo seconda serie di ben 110 anni dopo, ma in grado di trasportare la bellezza di 8 passeggeri, incluso il conducente.\nA partire dal 1899 le fu affiancata la Type 29, la quale, grazie alle dimensioni pi\u00f9 generose (3.30 metri di lunghezza) ottenute tramite un considerevole aumento del passo (da 1.65 a 2.3 metri), riusc\u00ec a dare spazio per ben 10 occupanti in totale!!!\nEntrambe le vetture furono tolte di produzione dopo essere state prodotte in un numero limitato di esemplari: 14 per la Type 20 e solo 5 per la Type 29."}
{"id": "1146898", "revid": "109275154", "url": "https://it.wikipedia.org/wiki?curid=1146898", "title": "Reformer a metanolo", "text": "Un \"reformer\" a metanolo \u00e8 un dispositivo dell'ingegneria chimica, utilizzato in particolare nella tecnologia della cella (o pila) a combustibile, per produrre idrogeno puro da una miscela di metanolo e acqua (sotto forma di vapore) mediante liberazione di anidride carbonica. Come reazione chimica si basa su un processo di \"reforming\" a vapore.\nTecnologia.\nUna miscela acqua-metanolo con un rapporto molare tra le due sostanze di 1,3\u00a0-\u00a01,5 viene compressa fino a 20 bar, fatta evaporare e infine surriscaldata sui 250\u00a0-\u00a0280\u00a0\u00b0C. L'idrogeno prodotto viene quindi separato da una lega di palladio-argento (PdAg) per mezzo di una membrana permeabile allo stesso gas.\nPer la realizzazione tecnica ci sono due processi fondamentali.\nIn entrambe le varianti, la parte solida trattenuta dalla membrana, il cosiddetto retentato, contiene ancora una quota significativa (anche se chiaramente minore) dell'idrogeno. Per tale ragione, la miscela risultante viene spesso bruciata con l'aria in un bruciatore catalitico. L'energia termica emessa in tal modo viene utilizzata a scopo di riscaldamento.\nVantaggi e svantaggi.\nI \"reformer\" a metanolo sono presi in considerazione come componenti di un motore a idrogeno, in quanto il loro utilizzo eviterebbe di immagazzinare il combustibile a idrogeno in serbatoi di gas pressurizzato. Potrebbero cos\u00ec essere superati i problemi di accettazione da parte della popolazione, dal momento che l'idrogeno \u00e8 spesso considerato come troppo pericoloso. \nIl vantaggio del metanolo in questo contesto \u00e8 che \u00e8 disponibile in forma liquida. Tuttavia il metanolo, come anche la benzina, \u00e8 tossico e facilmente infiammabile. Un altro problema \u00e8 la lega PdAg, che ha un costo elevato e viene facilmente danneggiata dagli sbalzi di temperatura.\nInoltre, il processo di \"reforming\" a metanolo genera come sottoprodotto anche anidride carbonica, che, come noto, \u00e8 uno dei principali gas ad effetto serra ritenuti responsabili del riscaldamento globale. Ci\u00f2 potrebbe non essere coerente con gli attuali sforzi a livello internazionale tesi a ridurre le emissioni inquinanti nell'atmosfera."}
{"id": "1146899", "revid": "767487", "url": "https://it.wikipedia.org/wiki?curid=1146899", "title": "Anche i dentisti vanno in paradiso", "text": "Anche i dentisti vanno in paradiso (\"Toothless\") \u00e8 un film del 1997 diretto da Melanie Mayron, prodotto dalla Walt Disney e interpretato da Kirstie Alley.\nTrama.\nKatherine Lewis (Kirstie Alley) \u00e8 una dentista solitaria e molto egocentrica che incontra una morte prematura. Una volta arrivata nel limbo, la donna scopre che per essere ammessa in Paradiso dovr\u00e0 prestare servizio alla comunit\u00e0 come nuova Fata dei denti. Dovr\u00e0 cos\u00ec imparare a volare e a trasformare denti da latte in monete d'argento. La situazione si complica per\u00f2 quando Katherine conosce e fa amicizia con Bobby, un bambino molto solo, e infrange la regola pi\u00f9 importante del limbo: mai parlare o farsi vedere dagli umani."}
{"id": "1146901", "revid": "108938251", "url": "https://it.wikipedia.org/wiki?curid=1146901", "title": "Mr. Murder", "text": "Mr. Murder \u00e8 una miniserie televisiva del 1999 diretto da Dick Lowry. \u00c8 tratto dal romanzo \"La notte del killer\" (\"Mr. Murder\", 1993) di Dean Koontz."}
{"id": "1146902", "revid": "478814", "url": "https://it.wikipedia.org/wiki?curid=1146902", "title": "Provincia di Uthai Thani", "text": "La provincia di Uthai Thani () \u00e8 in Thailandia e fa parte del gruppo regionale della Thailandia del Nord. Si estende per 6.730 km\u00b2 e a tutto il 2020 aveva abitanti. Il capoluogo \u00e8 il distretto di Mueang Uthai Thani, dove si trova la citt\u00e0 principale Uthai Thani.\nSuddivisione amministrativa.\nLa provincia \u00e8 suddivisa in 8 distretti (\"amphoe\"). Questi a loro volta sono suddivisi in 70 sottodistretti (\"tambon\") e 642 villaggi (\"muban\").\nAmministrazioni comunali.\nA tutto il 2020, nessun comune della provincia aveva lo status di citt\u00e0 maggiore (\"thesaban nakhon\"). L'unico comune che rientrava tra le citt\u00e0 minori (\"thesaban mueang\") era Uthai Thani, che aveva residenti. Erano inoltre presenti 13 municipalit\u00e0 di sottodistretto (\"thesaban tambon\"), tra le pi\u00f9 popolose delle quali vi erano Taluk Du (che aveva residenti) e Thap Than (). Nell'aprile 2020, le aree che non ricadevano sotto la giurisdizione delle amministrazioni comunali erano governate da un totale di 49 \"Organizzazioni per l'amministrazione del sottodistretto\" (\"ongkan borihan suan tambon\")."}
{"id": "1146903", "revid": "108678", "url": "https://it.wikipedia.org/wiki?curid=1146903", "title": "Alley Cats Strike", "text": ""}
{"id": "1146904", "revid": "439868", "url": "https://it.wikipedia.org/wiki?curid=1146904", "title": "Sonne", "text": "Sonne \u00e8 un singolo dei Rammstein pubblicato nel 2001 da Motor Music Records, primo estratto dall'album \"Mutter\".\nVideo musicale.\nIl video mostra la band che, come i nani, lavorano in una miniera per una Biancaneve (interpretata dall'attrice russa Joulia Stepanova) dipendente dall'inalazione di polvere d'oro, spinti dalla loro ossessione sessuale verso di lei.\nL'idea del video \u00e8 nata casualmente mentre alcuni membri del gruppo stavano guardando il film della Disney \"Biancaneve e i sette nani\" ascoltando \"Sonne\" in sottofondo. Inoltre (come raccontato da Paul in \"Making Of Sonne video\") il video si svilupp\u00f2 a partire da un precedente video che Olliver (il bassista) fece mixando a computer la canzone \"Sonne\" con parti del film d'animazione.\nIl gruppo ha approntato una quarantina di idee differenti per il video, come la storia di un pugile, prima di scegliere il tema di Biancaneve. Una delle altre idee era un video sul lancio della bomba atomica a Hiroshima (che sarebbe stato collegabile al testo e alla vocalizzazione dai suoni depressi).\nIn altre opere.\nIl testo integrale della canzone compare nella storia \"Anedonia\" di \"Rigel\", su autorizzazione del gruppo."}
{"id": "1146907", "revid": "984922", "url": "https://it.wikipedia.org/wiki?curid=1146907", "title": "Growing Up Brady", "text": "Growing Up Brady \u00e8 un film per la televisione statunitense basato sull'autobiografia \"\" del 1992 scritta dall'attore Barry Williams con Chris Kreski.\nFu mandato in onda per la prima volta il 21 maggio del 2000 negli Stati Uniti sul network NBC e pubblicato in DVD nel 2004.\nIl film \u00e8 la storia un po' romanzata della produzione della sitcom dell'ABC \"The Brady Bunch\" del 1969-1974, in Italia chiamato \"La famiglia Brady\". In questa serie Williams interpretava il teenager Greg Brady."}
{"id": "1146909", "revid": "767487", "url": "https://it.wikipedia.org/wiki?curid=1146909", "title": "Un pezzo di paradiso", "text": "Un pezzo di paradiso (\"Can't Be Heaven\" o \"Forever Together\") \u00e8 un film del 2000 diretto da Richard Friedman.\nTrama.\nIl dodicenne Danny si \u00e8 innamorato di una compagna di classe, ma \u00e8 costretto a confrontarsi con un rivale che gli dar\u00e0 molto filo da torcere. Gli viene in aiuto uno strano ragazzo, Hubbie, che lo guida nel magico e doloroso mondo dell'amore. Danny che ama suonare il sassofono trova in Hubbie, famoso musicista degli anni Trenta, un maestro in grado di insegnargli tutti i trucchi del mestiere. Il fatto \u00e8 che Hubbie \u00e8 morto e Danny lo ha incontrato mentre si trovava al cimitero a trovare il padre morto qualche anno prima. Il fantasma di Hubbie, primo grande amore della nonna di Danny, lo aiuta a risolvere i suoi problemi con Julie."}
{"id": "1146910", "revid": "767487", "url": "https://it.wikipedia.org/wiki?curid=1146910", "title": "Larger than Live", "text": "Larger Than Live \u00e8 il quinto album dei Keel, uscito il 18 marzo 1989 per l'etichetta discografica Gold Castle Records.\nIl Disco.\n\"Larger Than Live\", \u00e8 composto in parte da nuovo materiale ed in parte da esecuzioni live registrate al Roxy Club di Los Angeles nel 1987. Nell'album sono presenti le cover \"\"Rock And Roll Outlaw\" dei Rose Tattoo e \"Fool For A Pretty Face\" degli Humble Pie. Jaime St. James vocalist dei Black 'N Blue e Kevin DuBrow cantante dei Quiet Riot parteciparono come voci addizionali nella cover \"Fool For A Pretty Face\"\"."}
{"id": "1146913", "revid": "767487", "url": "https://it.wikipedia.org/wiki?curid=1146913", "title": "Debating Robert Lee", "text": "Debating Robert Lee \u00e8 un film del 2004 diretto da Dan Polier."}
{"id": "1146914", "revid": "478814", "url": "https://it.wikipedia.org/wiki?curid=1146914", "title": "Provincia di Uttaradit", "text": "La provincia di Uttaradit () \u00e8 in Thailandia e fa parte del gruppo regionale della Thailandia del Nord. Si estende per 7.838 km\u00b2 e a tutto il 2020 aveva abitanti. Il capoluogo \u00e8 il distretto di Mueang Uttaradit, dove si trova la citt\u00e0 principale Uttaradit.\nSuddivisione amministrativa.\nLa provincia \u00e8 suddivisa in 9 distretti (\"amphoe\"). Questi a loro volta sono suddivisi in 67 sottodistretti (\"tambon\") e 562 villaggi (\"muban\").\nAmministrazioni comunali.\nA tutto il 2020, non vi era in provincia alcun comune con lo status di citt\u00e0 maggiore (\"thesaban nakhon\"). L'unico comune che rientrava tra le citt\u00e0 minori (\"thesaban mueang\") era Uttaradit, che aveva residenti. Erano inoltre presenti 25 municipalit\u00e0 di sottodistretto (\"thesaban tambon\"), tra le pi\u00f9 popolose delle quali vi erano Tha Sao (con residenti) e Thung Yang (). Nell'aprile 2020, le aree che non ricadevano sotto la giurisdizione delle amministrazioni comunali erano governate da un totale di 53 \"Organizzazioni per l'amministrazione del sottodistretto\" (\"ongkan borihan suan tambon\")."}
{"id": "1146918", "revid": "287204", "url": "https://it.wikipedia.org/wiki?curid=1146918", "title": "Capromys pilorides", "text": "L'hutia di Desmarest (Capromys pilorides), noto anche come hutia cubano, \u00e8 una specie di hutia endemica di Cuba.\nDescrizione.\nL'hutia di Desmarest varia nelle dimensioni dai 20 ai 60\u00a0cm. Pesa tra 1 e 9\u00a0kg, con una media di 7. Ha una pelliccia folta e ruvida che si estende fino alla punta della coda. Il colore del mantello varia dal nero al bruno, anche se si conoscono esemplari color sabbia chiaro e rossi. Il corpo \u00e8 tarchiato e le zampe corte. Si muove con passi lenti e trotterellanti, ma pu\u00f2 effettuare degli scatti rapidi quando si sente minacciato. Il piede ha cinque dita con grandi unghie che aiutano l'animale nell'arrampicata. Lo stomaco \u00e8 diviso in tre compartimenti dalle costrizioni dell'intestino ed \u00e8 il pi\u00f9 complesso tra tutti quelli dei roditori.\nDistribuzione e habitat.\nL'hutia di Desmarest vive in una grande variet\u00e0 di habitat. Nel nord di Cuba, le popolazioni tendono a concentrarsi intorno ad aree con abbondanti formazioni di mangrovie, mentre le popolazioni meridionali tendono a preferire habitat pi\u00f9 terrestri. L'hutia di Desmarest si trova solamente a Cuba, ma \u00e8 largamente diffuso in tutto il suo areale. Vive sull'isola principale, sull'Isla de la Juventud, sull'arcipelago di Sabana, sull'arcipelago di Doce Laqunas e su molte delle altre isole e isolette dell'arcipelago cubano. \u00c8 abbondante nella Provincia di Guant\u00e1namo e particolarmente intorno alla Base Navale della Baia di Guantanamo. Nelle aree montuose dell'est di Cuba il numero di hutia di Desmarest sta diminuendo.\nBiologia.\nGli hutia di Desmarest vivono normalmente in coppia, ma si possono trovare anche individualmente o in piccoli gruppi. Sono diurni e non fossori, cos\u00ec durante la notte riposano nelle crepe tra le rocce o sugli alberi. Sono onnivori ma si nutrono soprattutto di corteccia, foglie e frutta. Occasionalmente catturano piccoli vertebrati come lucertole. Sia i maschi che le femmine marcano il proprio territorio con l'urina. Si riproducono durante tutto l'anno con un periodo di gestazione di 110-140 giorni (normalmente di 120-126 giorni circa), sebbene il picco della stagione riproduttiva avvenga in giugno/luglio. Normalmente partoriscono da uno a tre piccoli, che pesano in media 230 g. I piccoli sono precoci, gi\u00e0 muniti di pelliccia, con occhi completamente aperti e gi\u00e0 atti a camminare. Sono svezzati intorno ai cinque mesi e raggiungono la maturit\u00e0 sessuale intorno ai dieci mesi. In cattivit\u00e0 vivono tra gli otto e gli undici anni.\nInterazioni con l'uomo.\nGli hutia venivano cacciati tradizionalmente a Cuba per la notevole quantit\u00e0 di carne che potevano fornire. In alcuni posti venivano tenuti nelle stalle e trattati come bestiame domestico di piccola taglia. L'Atto per la Protezione degli Animali Selvatici del 1968 rese illegale la caccia e l'uccisione degli hutia senza un particolare permesso del Ministero dell'Agricoltura e della Pesca. In alcune aree sono cos\u00ec abbondanti che provocano danni alle colture e vengono visti come animali nocivi.\nNonostante siano comuni e nessun rischio minacci la sopravvivenza della specie, una popolazione proveniente dall'isolotto di East Plan \u00e8 stata trasferita sull'isolotto di Exuma, dove \u00e8 presente un parco marino, per garantirle una sopravvivenza a lungo termine. \u00c8 stato anche suggerito di utilizzarli come potenziale bestiame domestico, dal momento che \u00e8 molto facile allevarli in cattivit\u00e0.\nTassonomia.\nDescritto per la prima volta da Pallas nel 1788 come \"Mys pilorides\", pi\u00f9 tardi venne fatto notare che l'hutia di Desmarest non apparteneva a quel genere, e venne classificato nel genere \"Capromys\" da Tate nel 1935.\nSono riconosciute tre sottospecie:\nIl nome comune, hutia di Desmarest, deriva da Anselme Ga\u00ebtan Desmarest, che descrisse la specie nel 1822 con il sinonimo \"fourniere\"."}
{"id": "1146919", "revid": "92719", "url": "https://it.wikipedia.org/wiki?curid=1146919", "title": "Hutia", "text": ""}
{"id": "1146920", "revid": "92719", "url": "https://it.wikipedia.org/wiki?curid=1146920", "title": "Hutia di Desmarest", "text": ""}
{"id": "1146921", "revid": "767487", "url": "https://it.wikipedia.org/wiki?curid=1146921", "title": "Crimini con stile", "text": "Crimini con stile \u00e8 un film televisivo del 2004 diretto da Stuart Gillard."}
{"id": "1146922", "revid": "729019", "url": "https://it.wikipedia.org/wiki?curid=1146922", "title": "Yakovlev Yak-25", "text": "Lo Yakovlev Yak-25 (in caratteri cirillici \u042f\u043a\u043e\u0432\u043b\u0435\u0432 \u042f\u043a-25), nome in codice NATO Flashlight o Mandrake a seconda delle versioni, fu un caccia intercettore e ricognitore a getto con ala a freccia, progettato dall'OKB 115 diretto da Aleksandr Sergeevi\u010d Jakovlev e sviluppato in Unione Sovietica tra i tardi anni quaranta e i primi anni cinquanta.\nStoria del progetto.\nVerso la fine degli anni quaranta, seguendo lo sviluppo della prima generazione di caccia a getto quali il Mikoyan-Gurevich MiG-9 e lo Yakovlev Yak-15, l'Unione Sovietica inizi\u00f2 a concentrarsi su una seconda e migliorata generazione di caccia, il cui esemplare pi\u00f9 efficiente fu il MiG-15, di coreana memoria.\nParallelamente si concentrarono gli sforzi sullo sviluppo di un intercettore bimotore, biposto, equipaggiato con un radar per mansioni di intercettazione notturna ed ognitempo, specificatamente richiesto da una commessa del governo sovietico attorno ai primi mesi del 1949.\nL'OKB di Mikoyan e Gurevich lavor\u00f2 attorno ad una nuova versione dello I-320 (I-320/2, mentre lo I-320/1 non venne mai costruito), mentre l'OKB di Lavochkin propose il La-200.\nLe due macchine avevano una simile impostazione generale: entrambe erano ad ala bassa e possedevano superfici aerodinamiche a freccia ed un carrello triciclo. Erano propulse da due motori centrifughi Klimov RD-45 (anche detti VK-1, copie dei Rolls-Royce Nene di fabbricazione britannica) montati in tandem. Pilota e operatore radar, un Torij (torio) poi sostituito dal Korshun (falco bianco), erano alloggiati uno a fianco all'altro. La presa d'aria era montata sul muso, lo I-320/2 adottava il duomo radar sul labbro superiore, mentre il primo prototipo del La-200 lo aveva posizionato al centro della presa. Successivamente, sul secondo prototipo del La-200, si spost\u00f2 il duomo sul labbro superiore.\nNon sorprende quindi che anche le loro dimensioni ed i loro pesi fossero affini:\ned entrambi avevano un raggio d'azione di circa 1\u00a0200\u00a0km ed un inviluppo di volo subsonico.\nI due apparecchi si affrontarono nelle prove tecniche per l'accettazione tra il 1950 ed il 1951 solo per essere scartati, apparentemente per problemi connessi con le apparecchiature radar e perch\u00e9 vennero aumentate le specifiche che riguardavano il raggio d'azione.\nGli ingegneri di Yakovlev pensarono di poter far fronte alle richieste utilizzando il nuovo turbogetto Mikulin AM-5 ed il radar a lungo raggio RP-6 Sokol (falco) e ripensando completamente il disegno della cellula. Alle autorit\u00e0 piacque il nuovo disegno e cos\u00ec ne autorizzarono lo sviluppo nell'agosto del 1951, battezzandolo Yak-120. Doveva essere sviluppata anche una variante per la ricognizione fotografica, lo Yak-125. Come progetto di ripiego venne anche commissionato un La-200B con il radar Sokol.\nI collaudi dei primi sette prototipi di Yak-120 (sei macchine per le verifiche in volo ed una per le prove statiche a terra) iniziarono il 19 giugno del 1952, con ai comandi il pilota collaudatore V. M. Volkov. Finalmente lo Yak-120 fu ordinato per la produzione con la designazione del ministero di Yak-25 alla fine del 1953, riciclando la designazione di un caccia a getto monomotore dello stesso OKB che non giunse mai allo stadio della produzione. Lo Yak-25 raggiunse il servizio operativo con la P-VO (Protivo-Vodushnoy Oborony), la difesa aerea sovietica, nel 1955.\nA causa del fatto che il radar Sokol subiva continui ritardi nello sviluppo, i primi Yak-25 montavano le vecchie apparecchiature RP-1 Izumrud a corto raggio; quando il Sokol divenne finalmente disponibile, venne adottato sugli Yak-25, che ufficialmente ricevettero la denominazione di Yak-25M. Fu notato dagli osservatori occidentali per la prima volta alla parata aerea di Tushino in occasione della \"Giornata delle Forze Aeree Sovietiche\" del 1955. Venne battezzata col nome in codice NATO \"Flashlight\" (pi\u00f9 tardi, quando si aggiunsero altre versioni, ci si rifer\u00ec a questi caccia come \"Flashlight A\").\nIl disegno del La-200B era ancora pi\u00f9 sgraziato del predecessore, con un grosso duomo per il radar alloggiato sul muso e circondato da tre prese d'aria. Era nettamente inferiore all'offerta della squadra di Yakovlev ed il progetto si ferm\u00f2 allo stadio delle prove dell'avionica.\nLo Yak-25 in servizio.\nLo Yak-25M era molto differente dai concorrenti di Mikoyan e Lavochkin, con un muso arrotondato per ospitare il grosso radar Sokol, un arrangiamento in tandem dell'equipaggio, superfici aerodinamiche a freccia ed un motore AM-5A montato sotto ciascuna semiala ed un carrello biciclo.\nLa costruzione faceva largo uso di leghe di alluminio, l'ala era montata al centro dell'altezza della fusoliera con un angolo di freccia di 45\u00b0 al quarto di corda (la corda \u00e8 la linea media tra la linea del dorso e quella del ventre dell'ala), un angolo di diedro (angolo dell'ala formato con la verticale) di 5\u00b0, bilongherone con alettoni, ipersostentatori in due pezzi e due paretine antiscorrimento per semiala (i prototipi ne avevano una sola). Gli alettoni e gli equilibratori erano azionati da servomeccanismi idraulici, mentre gli ipersostentatori erano ad attuazione pneumatica. Vi era una pinna ventrale sotto la coda ed un aerofreno, azionato idraulicamente, su entrambi i lati della fusoliera, nella parte posteriore. Sembra che venissero automaticamente azionati durante la sequenza di espulsione dell'equipaggio.\nTutto il combustibile era alloggiato nella fusoliera, in quattro serbatoi deformabili. Ogni motore RD-5A (o AM-5A) forniva una spinta di 19,6\u00a0kN (2\u00a0000 kg di spinta). Dal motore veniva spillato del flusso caldo per scongelare le superfici aerodinamiche e la presa d'aria (il ghiaccio che si forma sulle superfici modifica l'aerodinamica e pu\u00f2 creare inconvenienti), mentre le spine centrali dei motori e gli schermi di protezione dai corpi estranei erano scaldati elettricamente. Il carrello biciclo era formato da una gamba anteriore, con una ruota, una posteriore con due ruote ed un ruotino per ciascuna estremit\u00e0 alare. Ogni gamba era attuata pneumaticamente e si ritraeva all'indietro.\nL'equipaggio era protetto da un cupolino, in un singolo pezzo, che si apriva scorrendo verso la coda. Il parabrezza era in vetro antiproiettile, gli schienali dei seggiolini ed i poggiatesta erano corazzati, cos\u00ec come le pareti laterali ed anteriore dell'abitacolo, pressurizzato e climatizzato. L'operatore radar aveva a disposizione anche gli strumenti di controllo del volo, permettendogli di subentrare al pilota quando necessario. L'avionica era sofisticata per l'epoca ed includeva strumenti tradizionali quali IFF (\"identification friend or foe\", sistema di identificazione amico o nemico), radio, un sistema di comunicazione interno e l'autopilota; ma anche innovativi sistemi di navigazione, utili per le lunghe crociere e in condizioni di scarsa visibilit\u00e0, quali un indicatore di direzione automatico, una radiobussola, un radioaltimetro radar ed un ILS (\"instrument landing system\", sistema di atterraggio strumentale).\nNaturalmente il radar RP-6 Sokol era il pezzo forte della dotazione avionica. Il Sokol aveva un raggio d'azione di 30\u00a0km ed una buona capacit\u00e0 a bassa quota. Fonti russe affermano che avesse una capacit\u00e0 \"look down\" (acquisizione di bersagli che volano pi\u00f9 in basso del vettore), avendo la possibilit\u00e0 di trovare la sagoma del bersaglio tra il riverbero radar del terreno, ma sarebbe stata una capacit\u00e0 impressionante per un apparecchio dell'epoca. Sembra pi\u00f9 facile che il radar avesse un corto raggio che permetteva di operare relativamente vicini al terreno senza ricevere il ritorno del riverbero. Questa impressione \u00e8 rafforzata dal fatto che il radar era facilmente ingannato in servizio da esche elettroniche (\"chaff\") o inganni radar, implicando che questo avesse ben poca capacit\u00e0 di discriminazione dei riverberi. L'operatore doveva guardare attraverso un cappuccio per osservare lo schermo radar.\nL'armamento consisteva in un doppio cannone automatico Nudelman N-37L da 37\u00a0mm, con una dotazione tipica di 50 colpi per canna. Un serbatoio conforme poteva essere agganciato sul ventre.\nInclusi i prototipi, al 1957 vennero costruiti 470 Yak-25. Successivamente molti di questi vennero aggiornati con il\nGorizont-1, un'apparecchiatura per la trasmissione dati da terra, qualche volta ci si \u00e8 riferiti a queste macchine con la designazione di Yak-25MG.\nLa livrea dello Yak-25 normalmente era in metallo naturale. Ben presto fu superato per numero di esemplari in servizio con la P-VO dall'intercettore monoposto Mikyan-Gurevich MiG-17P, in quanto il piccolo MiG era notevolmente meno costoso dello Yak-25. Lo Yakovlev Yak-25 era considerato comunque pi\u00f9 efficiente, pi\u00f9 affidabile, pi\u00f9 piacevole da pilotare ed agile per un aeroplano delle sue dimensioni, con una buona maneggevolezza in caso di motore fuori uso. Il fatto che i motori fossero montati cos\u00ec in basso si traduceva nel concreto pericolo di ingestione di corpi estranei e, malgrado gli schermi antiFOD nelle prese d'aria, le piste dove operava il grosso Yak dovevano essere mantenute pulite dai detriti.\nLo Yak-25 venne anche usato per ricerche sperimentali, spesso con la designazione di Yak-25L o Yak-25LL (\"Letayuschchaya Laboratoriya\", laboratorio volante, un suffisso che veniva usato spesso in Unione Sovietica ed ancor oggi in Russia). Su queste conversioni vennero provati nuovi seggiolini eiettabili, nuovi sistemi di sbrinamento e nuovi motori.\nUn certo numero di Yak-25 fu convertito per l'impiego del missile aria-aria RS-1-U a guida radio, nome in codice AA-1 Alkali, agganciati su due piloni alari per ciascuna semiala all'interno dell'asse dei motori per un totale di quattro. Questi aerei vennero aggiornati col radar RP-1-U Izumrud. In principio le macchine, designate come Yak-25K, furono concepite per il servizio operativo, ma in pratica restarono solo macchine sperimentali, Vi furono anche degli Yak-25K adattati per l'impiego di altri missili aria-aria quali il K-8 (AA-3 Anab), ma sembra che nessuna raggiunse l'impiego operativo.\nLo Yak-25 rimase in servizio con la P-VO sino alla fine degli anni sessanta e, come molti altri apparecchi della difesa aerea (come ad esempio il Sukhoi Su-15), non venne mai esportato all'estero. Le azioni di combattimento furono limitate all'intercettazione occasionale di intrusi nello spazio aereo sovietico, comprensibilmente non \u00e8 mai stato reso pubblico se con successo o meno.\nAl termine della vita operativa, molti Yak-25 furono convertiti in bersagli radioguidati, con la designazione di Yak-25Msh (abbreviazione di \"Mischen\", bersaglio appunto). Le prime conversioni furono approntate verso la fine degli anni '50.\nLo Yak-25RV \"Mandrake\".\nVerso la fine della produzione dello Yak-25, all'OKB di Yakovlev fu richiesto di sviluppare un ricognitore a lungo raggio d'alta quota, basato sul Flashlight, il quale venne designato come Yak-25RV (\"Razvedchik Visotniy\", ricognitore d'alta quota). Il primo volo venne eseguito il 1\u00ba marzo del 1959, con il pilota collaudatore V. P. Smirnov ai comandi. Non appena venne scoperto in occidente gli venne assegnato il nome in codice di Mandrake.\nLo Yak-25RV era tanto diverso dall'intercettore originale che sembra plausibile che la denominazione sia stata mantenuta per copertura. L'unica cosa che lo Yak-25RV aveva mantenuto era la fusoliera di coda, dato che le ali e la parte anteriore erano state completamente riviste. Le telecamere erano montate sul muso e sul ventre.\nLa V-VS trov\u00f2 il progetto adeguato alle specifiche e lo ordin\u00f2 in produzione nel 1961. I dettagli rimasero sconosciuti in occidente nei primi tempi. Il 29 luglio del 1964 Smirnov sigl\u00f2 il primato mondiale d'altitudine a 20\u00a0174 metri. L'aereo era descritto semplicemente con la sigla RV per la Federation Aeronautique Internationale, l'ente preposto alla verifica dei primati mondiali aeronautici.\nFurono costruiti 74 Yak-25RV, incluso un piccolo numero di esemplari sprovvisti di apparecchiature fotografiche che vennero impiegati dall'aeronautica sovietica per l'intercettazione ad alta quota, nella speranza di riuscire a bloccare gli aerei spia quali i Lockheed U-2 statunitensi. A questi intercettori venne dato il nome di Yak-25RV-1. Vi furono anche alcuni esemplari convertiti come bersagli radioguidati, chiamati Yak-25RV-2. Tutta la produzione di RV cess\u00f2 nel 1965.\nGli RV rimasero in servizio con la V-VS sino ai primi anni settanta. Dalle foto sembra che abbiano operato unicamente con la livrea in metallo naturale, seppure ci si aspetti una colorazione scura per intercettori che debbano operare ad alta quota. \u00c8 accertato che abbiano compiuto voli di ricognizione su Pakistan, India, Cina e sul nord del Giappone. Non \u00e8 mai stato accertato se abbia mai volato nei cieli dell'Europa occidentale.\nAlla fine degli anni sessanta, qualche esemplare venne convertito per lo studio delle radiazioni come Yak-25RR (\"Radiatsionniy Razvedchik\", ricognitore di radiazioni). Gli RR erano forniti di piloni subalari ai quali erano agganciati contenitori con all'interno materiale cartaceo per intrappolare particelle radioattive dall'atmosfera.\nNei primi anni settanta alcuni Yak-25RV furono convertiti come aerei spia per l'analisi dei segnali (SIGINT, \"signal intelligence\") e designati Yak-25RRV (\"Radioteknichevskiy Razvedchik Vysotny\", ricognitore d'alta quota di segnali radio). Queste macchine erano molto simili agli Yak-25RR, con due piloni subalari a cui erano agganciati contenitori Volna-S (onda-S).\nDurante gli anni cinquanta gli statunitensi intendevano usare palloni sonda per spiare il territorio sovietico. Secondo fonti USA questo espediente venne usato solamente nel 1955, per mezzo di un centinaio di palloni, e nel 1958 con soli tre palloni. Il programma fu un fallimento e gli statunitensi lasciarono perdere, ma fonti russe affermano che i voli di palloni spia continuarono sino agli anni '70, cos\u00ec, nei primi anni di questa decade, i sovietici approntarono una versione di Yak-25RV appositamente concepita per l'abbattimento di questi palloni. Sembra che la Germania Ovest inviasse un gran numero di questi piccoli oggetti volanti per diffondere volantini di propaganda, ma questo fatto non \u00e8 mai stato chiarito. Ad ogni modo il progetto del nuovo Yak venne cancellato prima di giungere allo stadio di prototipo.\nLe versioni pi\u00f9 avanzate.\nL'introduzione dello Yak-25 port\u00f2 ad un gran numero di tentativi di migliorare il progetto originale e di adattarlo ad altri ruoli, malgrado ci\u00f2 portasse spesso a vicoli ciechi.\nCome accennato pi\u00f9 sopra, oltre allo Yak-120, che divenne poi lo Yak-25, era stato progettato e costruito un altro prototipo appositamente studiato per mansioni di ricognizione tattica, lo Yak-125. Questo prototipo vol\u00f2 per la prima volta il 26 agosto del 1952, ai comandi di Volkov. Il 125 era del tutto simile al 120, solo che al posto dell'apparato radar sul muso montava fotocamere. Il doppio cannone N-37L fu sostituito da un singolo NR-23 con 80 colpi. L'equipaggio era composto da un pilota e da un operatore ai sistemi di ricognizione che, alloggiato dietro il pilota, aveva un periscopio ed una finestrella sul pavimento della cabina per allineare le fotocamere al bersaglio.\nLe prestazioni erano buone abbastanza da persuadere le autorit\u00e0 a dare l'autorizzazione per ulteriori sviluppi, il problema principale era che la posizione arretrata dell'operatore non era affatto efficace. La soluzione introdusse un muso in vetro per dieci Yak-25R costruiti nel 1955. D'altra parte sia la tecnologia che le richieste dell'aeronautica mutavano molto rapidamente all'epoca e, in attesa di qualcosa di meglio, si ripieg\u00f2 sull'Il'yushin Il-28R (Beagle per la NATO).\nLo sviluppo dello Yak-25R si svolse in parallelo con quello di un aereo d'attacco nucleare del tutto simile esternamente, lo Yak-125B (\"Bombardirovschchik\", bombardiere). Oltre al muso trasparente il 125B aveva un carrello d'atterraggio modificato con una gamba anteriore pi\u00f9 larga con due ruotini affiancati che si ritraeva in avanti ed un passo tra le gambe pi\u00f9 lungo. Le prove del prototipo si svolsero nel 1955, con il radar RMM-2 Rubidy (Rubidio) sistemato in una piccola bolla ventrale al di sotto della cabina. Come per lo Yak-25R, si stava rendendo disponibile nuova tecnologia e lo Yak-125B divenne inutile prima di giungere ad uno stadio avanzato.\nAnche la Marina sovietica si interess\u00f2 allo Yak-25 come base per un aereo da ricognizione, lo Yak-25MR (\"Morsky Razvedchik\", ricognitore marittimo), il quale vol\u00f2 anch'esso nel 1955. Quest'ultima macchina adottava molto della configurazione del Flashlight originale, sia la configurazione dei seggiolini in tandem che il duomo radar sul muso, anche se in questo caso il duomo conteneva apparecchiature per la sorveglianza radar marittima e l'aereo era predisposto per ospitare fotocamere verticali ed oblique. L'aereo imbarcava un solo cannone N-37L. Anche lo Yak-25MR venne sorpassato da nuovi modelli e non se ne fece nulla.\nUno degli impulsi trainanti nella ricerca di perfezionamento degli Yak-25 era la disponibilit\u00e0 di nuove motorizzazioni. Un prototipo di un nuovo aereo migliorato in tal senso vol\u00f2 nel 1955, il quale adottava i nuovi Mikulin AM-9A (in seguito ridenominati Tumanskij RD-9A) con postbruciatore, come quelli del MiG-19, che fornivano ben 26,0\u00a0kN di spinta a secco e 31,9\u00a0kN con il postbruciatore. Alla nuova macchina venne assegnato il nome di Yak-120M (\"Modifikatsirovanny\", modificato) e di serie avrebbe dovuto montare il nuovo radar Sokol-M, una razziera agganciata alla fusoliera e due cannoni Nudelman-Suranov NS-23 da 23\u00a0mm.\nLo Yak-26 e lo Yak-27.\nNemmeno dello Yak-120M si fece nulla, ma l'interesse verso uno Yak-25 propulso dai nuovi RD-9 restava alto. Nello stesso anno, l'OKB di Yakovlev fece volare un prototipo di bombardiere tattico nucleare con capacit\u00e0 supersoniche, lo Yak-123. Originariamente adottava i motori Mikulin RD-9AK, sempre turbogetti con postbruciatore, con prestazioni simili agli RD-9A, poi furono adottati anche i pi\u00f9 potenti RD-9F (\"Forsirovanny\", potenziato). Il nuovo apparecchio adottava anche un muso appuntito, un'ala pi\u00f9 sottile per permettere voli a velocit\u00e0 maggiori, aggressive estensioni del bordo d'attacco (LERX, \"leading edge wingroot extension\") tra fusoliera e motore ed un doppio ruotino anteriore pi\u00f9 distanziato dal carrello principale, arrangiato similmente a quello dello Yak-125B. Il progetto prevedeva anche un radar per l'attacco al suolo ed una mitragliatrice di coda AM-23 da 23\u00a0mm.\nLe prove di volo dello Yak-123/1, privo di apparato radar e senza i comandi della torretta di coda, riuscirono a provare le doti supersoniche dell'aeroplano, ma anche a dimostrarne la scarsa maneggevolezza. Il difetto peggiore risiedeva nel fatto che a velocit\u00e0 elevate le sottili semiali si flettevano troppo, manifestando l'\"inversione dei comandi\", un fenomeno aerodinamico sugli alettoni che inverte appunto il rollio del velivolo.\nIl progetto sembrava comunque promettente ed un secondo prototipo, al quale venne dato il battesimo di Yak-26/3 (lo Yak-26/2 era una macchina per prove statiche e non vol\u00f2 mai) nella ottimistica previsione di produrlo, usc\u00ec di fabbrica nel 1956. Il nuovo prototipo era propulso dai nuovi RD-9F, da 27,0\u00a0kN di spinta a secco e 37,3\u00a0kN con postbruciatore, ed una torretta di coda. Durante lo sviluppo il prototipo venne assai migliorato, ad esempio si perfezion\u00f2 lo schema di saldatura del muso, si rinunci\u00f2 all'inutile torretta di coda e si cur\u00f2 l'aerodinamica delle ali. Fu quindi autorizzata la costruzione di una partita di dieci aerei.\nNel frattempo, l'ufficio tecnico di Yakovlev svilupp\u00f2 sia una variante da ricognizione, lo Yak-122 il cui prototipo vol\u00f2 nel 1955, sia una variante da intercettazione supersonica, originariamente chiamata Yak-121 e poi Yak-27. Quest'ultimo adottava i motori RD-9F. Lo Yak-27 venne costruito in due sottovarianti: lo Yak-27P (\"Perekhvatchik\", intercettore) e lo Yak-27K con i missili aria-aria K-8 (AA-3 Anab per la NATO). Mantennero lo stesso carrello dello Yak-25.\nVennero approntati due prototipi, che volarono nel 1956, i quali portarono alla produzione di altre macchine di valutazione. Uno Yak-27V vol\u00f2 nel 1957 e nel 1958 con un razzo a propellente liquido Dushkin per l'assistenza al decollo posizionato in coda. Aveva una grande velocit\u00e0 ascensionale, ma non arriv\u00f2 mai oltre lo stadio di sperimentazione.\nGli Yak-26 e Yak-27 effettuarono un passaggio alla parata di Tushino, nell'estate del 1956 e la NATO assegno loro i nomi in codice di \"Flashlight-B\" (si prefer\u00ec lasciare la designazione originale per il caccia malgrado lo Yak-26 fosse chiaramente un bombardiere) e \"Flashlight-C\" rispettivamente. In effetti nessuna delle due macchine entr\u00f2 mai in servizio, superate da nuove tecnologie e nuove concezioni.\nD'altra parte, il prototipo dello Yak-122 da ricognizione fu sviluppato in una nuova configurazione come Yak-27R, con un diverso arrangiamento del muso ed ali migliorate, ed entr\u00f2 in servizio con 180 esemplari prodotti. Quando effettu\u00f2 un passaggio alla manifestazione di Tushino gli venne dato il nome in codice di \"Mangrove\".\nLo Yak-27R montava i motori RD-9F, un singolo cannone NR-23 e varie fotocamere. L'ala presentava estensioni del bordo d'attacco, un \"dente di sega\" sul bordo d'attacco esterno ai motori ed una singola paretina antiscorrimento. Le estremit\u00e0 alari erano state allungate ed appena poco distante erano sistemate le gambe dei ruotini laterali. Sotto ad ogni semiala poteva essere alloggiato un serbatoio ausiliario.\nQualche Yak-27R fu utilizzato per ulteriori modifiche, ad esempio un esemplare adottava un carrello con una combinazione di gomme e sci per operare da piste innevate. Lo Yak-27 rimase in servizio con la V-VS sino agli anni '70, normalmente con una livrea in metallo naturale. La sua carriera non fu certo brillante, ma il lavoro profuso nella realizzazione port\u00f2 a migliori risultati con il suo successore, lo Yakovlev Yak-28."}
{"id": "1146925", "revid": "287204", "url": "https://it.wikipedia.org/wiki?curid=1146925", "title": "CUS Cosenza", "text": "Il CUS Cosenza \u00e8 la societ\u00e0 polisportiva universitaria nata all'interno del Campus dell\u2019Universit\u00e0 della Calabria nel 1979 e federata con il Centro Universitario Sportivo Italiano (CUSI).\nAttualmente \u00e8 attiva con una propria squadra nei seguenti sport: atletica leggera, calcio, basket, rugby, sci, tennis, pallavolo, judo, lotta greco-romana, taekwondo.\nCalcio femminile.\nLa squadra di calcio femminile \u00e8 stata costituita nel 1990.\n\u00c8 approdata in Serie B 1998-99 vincendo il girone A di Serie C calabrese 1997-1998 imbattuta dopo 10 giornate e 67 gol fatti e 8 sub\u00ecti..\nNella suddetta stagione si piazz\u00f2 al decimo posto nel girone D, retrocedendo.\nJudo - Lotta libera (maschile e femminile) - Greco Romana.\nIl maestro di judo del CUS Cosenza \u00e8 Metodi Metchkcarov dal 1992 \u00e8 tecnico ufficiale del Cus Cosenza judo, lotta e Body Building. Il maestro, laureato in Scienze motorie e Accademia nazionale dello sport a Sofia, Bulgaria (riconosciuta ed equiparata in Italia nel 1990), ha conseguito il titolo di Maestro di Judo tramite la federazione della FIJLKAM nel 2005, cintura nera 4\u00ba dan, \u00e8 stato 5 volte campione nazionale della Bulgaria, membro della nazionale per 8 anni e tecnico della nazionale giovanile bulgara. Inoltre possiede i titoli federali di Maestro di Lotta, sia Libera che Greco-romana, Istruttore di primo livello di Metodo Globale Autodifesa, Istruttore di sala e Personal Trainer.\nAd affiancarlo alla guida della squadra di Lotta suo figlio il maestro Ivailo Metchkcarov, maestro di Lotta (libera e Greco-romana), cintura nera 3\u00b0 Dan di Judo, istruttore 2\u00ba livello MGA (metodo globale autodifesa).\nInoltre il maestro Metodi Metchkcarov ha ottenuto numerosi successi di judo in campo regionale, nazionale ed internazionale, portando nella squadra nazionale azzurra atleti come Domenico Dente e Trotta Annarita, pluri-medagliati ai campionati assoluti, coppa italia cadetti, juniores e seniores. Inoltre, ultimo fra i successi l'atleta Sala Debora, convocata dalla nazionale italiana per partecipare alle universiadi 2019. Nell'arco degli anni numerosi successi come allenatore ai campionati nazionali universitari CNU, individuali e a squadra (sia di judo che di lotta). Anche nel settore giovanile ha fatto guadagnare numerose medaglie dai campionati regionali, interregionali, nazionali ed internazionali. Cominciando da fanciulli, ragazzi, esordienti A, esordienti B, cadetti, juniores e seniores, nelle varie categorie di peso sia maschili che femminili. Nel settore della lotta stile libero e greco-romana iniziata nel 2009, \u00e8 da attribuire al Maestro Metodi la storica vittoria di prima classificata in assoluto come societ\u00e0 tra tutti i Cus nei campionati nazionali universitari CNU a Torino.\nIl corso di judo si divide in tre turni:\nTaekwondo.\nL'insegnamento \u00e8 tenuto dal maestro Giuseppe Sansone, cintura nera 7\u00ba Dan, responsabile dei tecnici della Regione Calabria per il quadriennio olimpico 2017/2020. Il corso \u00e8 diviso in due turni, 1 amatoriale e 1 agonista.\nIl capitano \u00e8 Vittorio Sacco, cintura nera 4\u00ba Dan.\nFra gli atleti del CUS che hanno ottenuto medaglie ai campionati italiani di forme e combattimento, ci sono Raffaello Sergio, Maddalena Brancati, Luciana Magar\u00f2, Alessandro Marra, Carlo Bruno, Giuseppe Pettinato, Salvatore Dattolo, Carmine Bria, Sonia Spagnolo, Sonia Le Piane, Raffaele Ruffolo, Michele Gabriele e Rita Pastore.\nGli atleti che hanno ottenuto medaglie ai Campionati Nazionali Universitari nelle forme e nel combattimento sono:\nRaffaello Sergio, Maddalena Brancati, Luciana Magar\u00f2, Alessandro Marra, Pino Lucente, Giuseppe Pettinato, Salvatore Dattolo, Simone Menga, Carmine Bria, Maria Felicia Marino, Giampaolo Raso, Benito Romagnoli, Antonio Fiore, Pietro Parrotta, Marcella Turano, Ludmil Tchavdarov, Giovanni Frontera, Daniele Zannino, Anna Malagrin\u00f2, Susanna Caruso, Francesco Servidio e Antonio Gradilone.\nDurante la sua permanenza al CUS Cosenza, Raffaello Sergio \u00e8 stato pi\u00f9 volte convocato nella Nazionale di Taekwondo con la quale ha disputato il Campionato Mondiale Universitario del 2006 e i Campionati Europei del 2008.\nA livello di squadra, il CUS Cosenza ha vinto pi\u00f9 volte le classifiche nei Campionati Nazionali Universitari sia nel combattimento che nelle forme, in particolare la Coppa Assoluta negli anni 2008 e 2012.\nImpianti.\nPresso Unical."}
{"id": "1146927", "revid": "767487", "url": "https://it.wikipedia.org/wiki?curid=1146927", "title": "The Hollow - La notte di Ognissanti", "text": "The Hollow - La notte di Ognissanti (\"The Hollow\") \u00e8 un film del 2004 diretto da Kyle Newman.\nTrama.\nIan Cranston, ultimo discendente di Ichabod Crane, ignaro delle \u201cgesta\u201d del proprio antenato, fa ritorno a Sleepy Hollow. Ci\u00f2 che il giovane non sa, \u00e8 che lo spirito del cavaliere senza testa s'\u00e8 risvegliato, ed \u00e8 pronto a mietere le teste di giovani, ignare vittime. Ian dovr\u00e0 affrontare il suo passato, ma soprattutto la minaccia del presente, difendendo Sleepy Hollow e i suoi abitanti, cos\u00ec come fece un tempo il suo bisnonno."}
{"id": "1146930", "revid": "767487", "url": "https://it.wikipedia.org/wiki?curid=1146930", "title": "I segreti per farla innamorare", "text": "I segreti per farla innamorare (\"Lucky 13\") \u00e8 una commedia romantica del 2005 diretta da Chris Hall. Il film racconta le vicende di Zach Baker (Brad Hunt) che pur di non perdere la ragazza che ama (Lauren Graham), decide di chiedere consigli alle sue 12 ex fidanzate."}
{"id": "1146938", "revid": "767487", "url": "https://it.wikipedia.org/wiki?curid=1146938", "title": "Farewell Bender", "text": "Farewell Bender o anche Wasted \u00e8 un film del 2006 diretto dal regista Matt Oates."}
{"id": "1146948", "revid": "712828", "url": "https://it.wikipedia.org/wiki?curid=1146948", "title": "Tar-Herun\u00famen", "text": ""}
{"id": "1146951", "revid": "66387", "url": "https://it.wikipedia.org/wiki?curid=1146951", "title": "FIAT CR.32", "text": ""}
{"id": "1146952", "revid": "66387", "url": "https://it.wikipedia.org/wiki?curid=1146952", "title": "FIAT C.R.32", "text": ""}
{"id": "1146953", "revid": "712828", "url": "https://it.wikipedia.org/wiki?curid=1146953", "title": "Tar-Hostamir", "text": ""}
{"id": "1146954", "revid": "767487", "url": "https://it.wikipedia.org/wiki?curid=1146954", "title": "Cougar Club", "text": "Cougar Club \u00e8 un film del 2007 diretto da Christopher Duddy interpretato da Jason Jurman, Warren Kole e Joe Mantegna."}
{"id": "1146955", "revid": "712828", "url": "https://it.wikipedia.org/wiki?curid=1146955", "title": "Tar-Falassion", "text": ""}
{"id": "1146957", "revid": "712828", "url": "https://it.wikipedia.org/wiki?curid=1146957", "title": "Tar-Telemnar", "text": ""}
{"id": "1146959", "revid": "712828", "url": "https://it.wikipedia.org/wiki?curid=1146959", "title": "Inzilb\u00eath", "text": ""}
{"id": "1146965", "revid": "119670561", "url": "https://it.wikipedia.org/wiki?curid=1146965", "title": "Bacino San Marco", "text": "Il bacino San Marco (o \"bacino di San Marco\") \u00e8 lo spazio acqueo della laguna veneziana antistante piazza San Marco, compreso tra i canali del Lido, della Giudecca e il Canal Grande: vi si affacciano, oltre al molo della Piazzetta (con la mole di Palazzo Ducale, le colonne di San Marco e San Todaro e le facciate della Biblioteca nazionale Marciana), la riva degli Schiavoni (con la severa facciata delle Prigioni), l'isola di San Giorgio Maggiore (con la basilica e il monastero) e la punta della Dogana, con la sua \"Palla d'Oro\".\nIl bacino, con un fondale massimo di circa , \u00e8 regolarmente attraversato dalle grandi navi in entrata e in uscita dal porto; al centro, due grandi boe d'ormeggio sono riservate all'attracco d'onore, specialmente per il naviglio militare. La partenza della Vogalonga avviene, dopo il classico colpo di cannone, proprio di fronte a piazza San Marco.\nStoria.\nL'affondamento della motonave Venezia-Fusina.\nIl 14 agosto 1944 ebbe luogo il primo bombardamento sul centro storico di Venezia ad opera di tre bombardieri [\"di che nazionalit\u00e0??\"] che, dopo aver mitragliato la zona di Malamocco colpendo una motonave della linea Venezia-Chioggia (episodio nel quale morirono 24 persone), si diressero verso il bacino di San Marco: qui, tra la punta della dogana e l'isola di San Giorgio, era ormeggiata la nave ospedale tedesca \"Freiburg\".\nGli Alleati, dopo un primo tentativo di colpire la nave sganciando quattro bombe che danneggiarono alcuni monumenti con lo spostamento d'aria da esse provocato, iniziarono a mitragliare in direzione dell'obiettivo. Il bersaglio fu colpito e fra le persone a bordo (in quel momento la nave non ospitava feriti) ci furono un morto e undici feriti, ma nello stesso momento stava transitando l\u00ec vicino una motonave della linea Venezia-Fusina che trasportava numerosi civili diretti in campagna per cercare cibo. Le raffiche di mitragliatrice colpirono anche la motonave tra i passeggeri della quale, alla fine, si contarono 15 morti e 50 feriti."}
{"id": "1146966", "revid": "120641560", "url": "https://it.wikipedia.org/wiki?curid=1146966", "title": "Bradipolibri Editore", "text": "Bradipolibri \u00e8 una casa editrice italiana \nfondata a Torino nel 1999. Qualificata come medio editore, Bradipolibri \u00e8 specializzata in letteratura sportiva.\nStoria.\nBradipolibri nasce a Torino il 18 ottobre 1999, nel quartiere Borgo San Paolo, per poi trasferisci a Ivrea nel maggio 2012. Ha scelto il bradipo come marchio, simbolo di lentezza, prendendo spunto dal titolo (\"Il bradipo corre grazie al doping\") di un vecchio quotidiano. L'idea della casa editrice, infatti, era quella di distinguersi in maniera simpatica attraverso l'uso dell'ossimoro, perch\u00e9 lo sport fa appunto correre anche un bradipo.\nDal 2001 al 2016 sviluppa l'attivit\u00e0 editoriale in varie collane che spaziano dalla saggistica alla narrativa, anche riguardante altri argomenti non sportivi. Dal 1\u00ba gennaio 2017 la casa editrice sceglie di non continuare a pubblicare titoli di varia, concentrando l'intera produzione su titoli di letteratura sportiva.\nBradipolibri Editore \u00e8 stata riconosciuta dall'ISTAT come un medio editore, in quanto produce fra 11 e 50 opere l'anno, molte delle quali riscontrano successo nazionale.\nIl successo.\nBradipolibri pubblica nel 2002 la traduzione italiana Massacro alla catena, di Willy Voet, best seller in Francia, Inghilterra, Belgio e Germania.\nUn altro dei volumi nazionali pi\u00f9 noti e di successo della casa editrice \u00e8 stato \"Il terzo incomodo\" di Ferruccio Mazzola, pubblicato nel 2004, in cui il calciatore racconta alcuni aspetti della vita del suo celebre pap\u00e0, Valentino Mazzola, attaccante del Grande Torino (tragicamente scomparso nella tragedia di Superga), ed altre vicende legate ad Helenio Herrera. \"Palla avvelenata, morti misteriose nel calcio italiano\" (2002), \"Appena sotto il cielo, la pi\u00f9 straordinaria delle storie\" \"di Marco Pantani\" (2006), \"Lost souls, storie di basket di strada\" (2010), \"Polvere di magnesio, storie di ginnastica artistica\" (2011), \"Millwall vs West Ham, derby della working class inglese\" (2014) e \"FVCG\" (2015) sono altri titoli di successo pubblicati dal marchio torinese - eporediese.\nAltre attivit\u00e0 editoriali.\nRivista.\nNel 2013 fonda la rivista sullo sport femminile \"Massima Women in Sport\". Il mensile MWS pubblica 5 numeri (settembre 2013/gennaio 2014) riscontrando buon successo di pubblico e di critica avvalendosi del saluto del presidente del CONI Giovanni Malag\u00f2. Nel 2014 tutte le Collane non pertinenti alla letteratura sportiva vengono cedute a favore della primogenita e prolifica \"arcadino\u00e8\".\nPremio di poesia sportiva.\nNel 2003 la casa editrice ha organizzato la prima edizione del Premio di poesia sportiva \"In punta di penna\" teso a coniugare poesia e sport. Intendimento del premio \u00e8 quello di raccogliere annualmente le poesie maggiormente meritevoli che si occupano di sport. Le opere vengono pubblicate nell'antologia illustrata Sportiamoci in versi. Il concorso inoltre \u00e8 stato presentato alla prestigiosa Fiera Internazionale del Libro di Torino, dove la casa editrice \u00e8 stata presente in tutte le edizioni a partire dal 2002."}
{"id": "1146968", "revid": "1568601", "url": "https://it.wikipedia.org/wiki?curid=1146968", "title": "Aajuitsoq", "text": "L'Aajuitsoq \u00e8 una montagna della Groenlandia di 855\u00a0m. Si trova nel comune di Sermersooq."}
{"id": "1146970", "revid": "7", "url": "https://it.wikipedia.org/wiki?curid=1146970", "title": "Bradipolibri", "text": ""}
{"id": "1146973", "revid": "1862310", "url": "https://it.wikipedia.org/wiki?curid=1146973", "title": "Aqqitsoq", "text": "L'Aqqitsoq \u00e8 una montagna della Groenlandia di 943\u00a0m. Si trova a 64\u00b011'N 51\u00b026'O; appartiene al comune di Sermersooq."}
{"id": "1146977", "revid": "1652635", "url": "https://it.wikipedia.org/wiki?curid=1146977", "title": "Steve Ballmer", "text": "\u00c8 stato amministratore delegato di Microsoft dal 27 giugno 2008 fino al 4 febbraio 2014. Dal 12 agosto 2014 \u00e8 il proprietario della squadra di pallacanestro statunitense Los Angeles Clippers.\nAl 17 gennaio 2022, secondo \"Forbes\", risulta essere il decimo uomo pi\u00f9 ricco al mondo con un patrimonio di 98.5 miliardi di dollari.\nBiografia.\nBallmer \u00e8 nato a Detroit, Michigan, figlio di Beatrice Dworkin e Frederic Henry Ballmer (Fritz Hans Ballmer), un manager della Ford Motor Company. Suo padre era un immigrato svizzero, sua madre ebrea bielorussa. Attraverso sua madre, Ballmer \u00e8 cugino di secondo grado dell'attrice e comica Gilda Radner. Ballmer crebbe nella ricca comunit\u00e0 di Farmington Hills, Michigan. Ha anche vissuto a Bruxelles dal 1964 al 1967, dove ha frequentato la Scuola Internazionale di Bruxelles. \nNel 1973, ha frequentato corsi di preparazione al college e di ingegneria presso la Lawrence Technological University. Si \u00e8 diplomato alla Detroit Country Day School, una scuola privata di preparazione al college a Beverly Hills, Michigan. Nel 1977 si \u00e8 laureato \"magna cum laude\" presso l'Universit\u00e0 di Harvard in matematica applicata ed economia. \nAl college, Ballmer era un manager della squadra di football Harvard Crimson e membro del Fox Club, ha scritto sul giornale \"The Harvard Crimson\" e sull\"'Harvard Advocate\", e ha vissuto nello stesso corridoio del collega Bill Gates. Ha ottenuto un punteggio elevato nella William Lowell Putnam Mathematical Competition, un esame sponsorizzato dalla Mathematical Association of America, ottenendo un punteggio superiore a Bill Gates. Ha poi lavorato come assistente product manager presso Procter &amp; Gamble per due anni, dove ha condiviso un ufficio con Jeff Immelt, che in seguito \u00e8 diventato CEO di General Electric. Dopo aver provato brevemente a scrivere sceneggiature a Hollywood, nel 1980 Ballmer abbandon\u00f2 la Stanford Graduate School of Business per unirsi a Microsoft. \nAlla Microsoft.\nBallmer ha costruito la propria fortuna grazie alle \"stock options\" ricevute come dipendente Microsoft, azienda della quale non \u00e8 stato fondatore. Dopo Bill Gates, \u00e8 stato uno dei pi\u00f9 carismatici leader all'interno di Microsoft, noto anche per alcuni comportamenti particolarmente estrosi esibiti in pi\u00f9 occasioni. \u00c8 noto anche per alcuni commenti aspramente critici nei confronti di Apple, \"Linux\" e del movimento \"open source\".\nIl 23 agosto 2013 annuncia in una lettera che si sarebbe dimesso dalla carica di amministratore delegato di Microsoft entro 12 mesi. Il 20 agosto 2014, come gi\u00e0 anticipato in una lettera inviata al suo successore Satya Nadella, lascia il CDA di Microsoft. Il 5 novembre Ballmer partecipa a \"Building the vision\", evento di \"start-up\" e innovazione andato in scena al teatro Eliseo di Roma.\nIl 12 agosto 2014, la NBA, lega cestistica americana, ha definito l'acquisto, per la cifra record di 2 miliardi di dollari, della franchigia dei Los Angeles Clippers da parte di Steve Ballmer, che rileva la franchigia dal precedente padrone, Donald Sterling, accusato di razzismo e quindi multato e radiato dal panorama NBA.\nVita privata.\nNel 1990 Ballmer ha sposato Connie Snyder. La coppia ha tre figli. \nI Ballmers vivono a Hunts Point, Washington."}
{"id": "1146978", "revid": "112460215", "url": "https://it.wikipedia.org/wiki?curid=1146978", "title": "Rifugio Vitale Giacoletti", "text": "Il rifugio Vitale Giacoletti \u00e8 un rifugio situato nel comune di Crissolo (CN), in Valle Po, nelle Alpi Cozie, a 2741 m s.l.m.\nStoria.\nIl rifugio utilizza i locali di una ex caserma della Guardia di finanza (\"Ricovero del Coulour del Porco\"), inaugurata nel 1939 ed abbandonata nel 1943, che nel 1950 venne concessa in usufrutto alla sezione di Saluzzo del CAI, che nel 1952 la affidava alla sezione di Barge. Il rifugio, inizialmente denominato rifugio del Losas, fu poi modificato nel 1961 e dedicato a Vitale Giacoletti (1923-1955), alpinista, fondatore della sezione di Barge del Club Alpino Italiano e morto tragicamente in una scalata sul Cervino. A fine anni '60 il terreno su cui sorge il rifugio (originariamente di propriet\u00e0 del Comune di Crissolo) ed il fabbricato stesso (ancora di propriet\u00e0 militare) furono donati alla sezione CAI di Barge; nel 1970-71 il rifugio venne ampliato fino ad assumere la configurazione attuale.\nCaratteristiche e informazioni.\nSi trova sul colle del Losas, di fronte alla maestosa parete nord del Monviso, e pi\u00f9 precisamente sotto la cresta est della Punta Udine.\n\u00c8 una costruzione in muratura di pietrame a due piani, con copertura metallica. \u00c8 dotato di impianto elettrico alimentato da pannelli fotovoltaici integrati da un gruppo elettrogeno; \u00e8 inoltre dotato di docce e servizi igienici. Offre servizio alberghetto, bar e ristorante.\nDal 2007 il rifugio \u00e8 dotato di collegamento Internet satellitare, realizzato dalla Regione Piemonte nell'ambito del programma \"Wi-Pie\". \u00c8 stata anche installata una webcam che, nel periodo di apertura, permette di avere una visuale aggiornata ogni 5 minuti sul versante Nord del Monviso e sul Colle dei Viso.\n\u00c8 il rifugio pi\u00f9 alto delle Alpi Cozie.\nAccessi.\nLa via di accesso pi\u00f9 diretta parte da Pian del Re (2020 m s.l.m.), segue la mulattiera V16 fino a quota 2200 m s.l.m. circa e devia poi per il sentiero V19, che risale il Canalone Inferiore del Porco portando al rifugio in circa 1.50-2 h.\nUna via alternativa, sempre da Pian del Re, segue inizialmente la mulattiera V16 per poi piegare a sinistra sul sentiero V17, raggiungere i laghi Superiore e Lausetto, e da l\u00ec risalire al rifugio agganciandosi al sentiero V14 (2-2.15 h).\nUna via un po' pi\u00f9 lunga parte da Pian della Regina (\"Pian Melz\u00e9\"), risale il vallone dei Quarti e raggiunge il lago Chiaretto, da dove parte il sentiero V14 che porta al rifugio (3 h circa).\nTraversate.\nIl rifugio si trova su uno dei possibili percorsi del Giro di Viso, giro tutt'intorno al Monviso passando di rifugio in rifugio..\nAltre escursioni.\nNon lontano dal rifugio c'\u00e8 il Buco di Viso (2882\u00a0m all'ingresso italiano), \"antenato dei trafori delle Alpi\". Fu scavato nel XV secolo per facilitare il traffico commerciale tra Marchesato di Saluzzo e Francia senza dover salire al sovrastante Colle delle Traversette.\nL'originaria caserma era collegata ad un'analoga caserma posta in prossimit\u00e0 del Buco di Viso mediante un aereo sentiero, detto sentiero del Postino, che partendo da quota 2.500\u00a0m circa nel Canalone Inferiore del Porco tagliava a mezza costa il versante sottostante le Rocce Fourion, per raggiungere il sentiero principale da Pian del Re al Buco di Viso a quota 2.540\u00a0m circa, poco sotto il Mait di Viso: in questo modo le due caserme potevano essere messe in comunicazione rapida senza dover scendere nel fondovalle. Il Sentiero \u00e8 stato attrezzato con alcune staffe metalliche nel punto pi\u00f9 ripido e con alcune corde fisse e catene nei tratti pi\u00f9 esposti, ed \u00e8 oggi interamente percorribile.\nIl passo Giacoletti (2990\u00a0m) \u00e8 un aereo passaggio tra la valle del Po e la valle del Guil, che permette di raggiungere la via normale alla Punta Gastaldi dalla valle del Po. Utilizzato da molto tempo e spesso confuso col vicino passo del Colonnello, rimase senza nome fino al 2005, quando fu dedicato a Vitale Giacoletti. \u00c8 possibile traversare dal rifugio Giacoletti al rifugio Vallanta attraverso il passo Giacoletti, ma la traversata presenta difficolt\u00e0 gi\u00e0 di livello alpinistico."}
{"id": "1146980", "revid": "712828", "url": "https://it.wikipedia.org/wiki?curid=1146980", "title": "Ar-Inzilad\u00fbn", "text": ""}
{"id": "1146981", "revid": "1862310", "url": "https://it.wikipedia.org/wiki?curid=1146981", "title": "Inussussuaq", "text": "L'Inussussuaq \u00e8 una montagna della Groenlandia di 1001\u00a0m. Si trova a 64\u00b004'N 51\u00b012'O; appartiene al comune di Sermersooq."}
{"id": "1146987", "revid": "1862310", "url": "https://it.wikipedia.org/wiki?curid=1146987", "title": "Kingittorsuaq", "text": "Il Kingittorsuaq (danese: Hjortetakken) \u00e8 una montagna della Groenlandia di 1184\u00a0m. Si trova a 64\u00b007'N 51\u00b035'O; appartiene al comune di Sermersooq."}
{"id": "1146990", "revid": "287204", "url": "https://it.wikipedia.org/wiki?curid=1146990", "title": "Strange Tales (terza serie)", "text": ""}
{"id": "1146991", "revid": "1543377", "url": "https://it.wikipedia.org/wiki?curid=1146991", "title": "Monte Naajat (Sermersooq)", "text": "Il monte Naajat (groenlandese: Naajat Inersuat) \u00e8 una montagna della Groenlandia di 629\u00a0m. Si trova a 64\u00b013'N 51\u00b016'O; appartiene al comune di Sermersooq."}
{"id": "1146994", "revid": "1592097", "url": "https://it.wikipedia.org/wiki?curid=1146994", "title": "Un medico fra gli orsi", "text": ""}
{"id": "1146995", "revid": "1862310", "url": "https://it.wikipedia.org/wiki?curid=1146995", "title": "Oriartorfik", "text": "L'Oriartorfik \u00e8 una montagna della Groenlandia di 1012\u00a0m. Si trova a 64\u00b011'N 51\u00b022'O; appartiene al comune di Sermersooq."}
{"id": "1146996", "revid": "419119", "url": "https://it.wikipedia.org/wiki?curid=1146996", "title": "Scontri di Maresego", "text": "Gli scontri di Maresego o rivolta di Maresego (in sloveno: \"Mare\u017eganski upor\", letteralmente \"rivolta di Maresego\") sono un fatto storico accaduto nel piccolo paese di Maresego, nel comune di Capodistria, nell'Istria settentrionale, oggi appartenente alla Repubblica di Slovenia.\nLa campagna elettorale.\nIl 15 maggio del 1921 si tennero in Italia le elezioni politiche, le prime che coinvolsero le terre annesse dopo la prima guerra mondiale. Le elezioni in Italia furono contraddistinte da scontri tra i militanti dei diversi schieramenti nei quali persero la vita svariate decine di persone. In particolare il 15 maggio furono uccise 22 persone: 6 fascisti, 5 fra socialisti e comunisti, 10 estranei ai conflitti politici ed un agente. La campagna elettorale e le operazioni di voto in Istria si svolsero in un clima di intimidazione, da parte delle squadre d'azione, verso slavi, comunisti, socialisti e popolari.\nNella Venezia Giulia gli schieramenti erano contrapposti anche su base etnica. In Istria alla competizione elettorale parteciparono il Blocco Nazionale Istriano (ossia la coalizione che comprendeva fascisti e gli ex liberali-nazionali del Partito democratico, versione locale della coalizione promossa da Giolitti a livello nazionale), la Concentrazione slava (in sloveno e in croato chiamata \"Jugoslovanska (o Jugoslavenska) narodna stranka\" - Partito nazionale jugoslavo, precedentemente \"Hrva\u0161ko-slovenska (o Hrvatsko-slovenska) narodna stranka\" - Partito nazionale croato-sloveno), il Partito Comunista d'Italia, il Partito Socialista Ufficiale, il Partito Popolare Italiano e il Partito Repubblicano Italiano.\nI fatti di Maresego.\nLa mattina del 15 maggio, un gruppo di undici giovani fascisti provenienti presumibilmente da Capodistria raggiunse in camion le vicinanze del paese di Maresego. Da l\u00ec gli squadristi proseguirono a piedi fino alla piazza principale. Dopo aver gridato slogan e minacciato gli abitanti del paese, in massima parte sloveni, spararono ripetutamente per intimidire gli elettori. I paesani risposero lanciando pietre contro i fascisti, che, presi dal panico, si dispersero cercando di tornare al camion. Alcuni tuttavia furono raggiunti nella campagna e vennero aggrediti violentemente a colpi di zappa. Giuseppe Basadonna di 15 anni, Giuliano Rizzato di 23 anni e Francesco Giachin di 20 anni morirono a causa dei colpi, mentre Filiberto Tassini si salv\u00f2, rimanendo tuttavia invalido. Riferisce Chiurco nella sua \"Storia della rivoluzione fascista\" che i funerali svoltisi a Capodistria furono molto seguiti dalla popolazione e che un gruppo locale di giovani repubblicani scelse da quel momento la causa fascista.\nGiunta notizia dell'episodio, i fascisti di Capodistria organizzarono una spedizione punitiva che raggiunse il paese nel pomeriggio della stessa giornata. La squadra uccise un contadino lungo la strada, e poi rientr\u00f2 a Capodistria. Il giorno successivo, nel corso di una seconda spedizione punitiva, i fascisti bruciarono diverse case di un villaggio vicino, i cui abitanti erano completamente estranei ai fatti di Maresego, e uccisero senza motivo un altro contadino, di nome Josip Bonin.\nI responsabili della rivolta di Maresego sparirono dalla circolazione per qualche tempo. Uno di essi, sorpreso dai carabinieri, venne ucciso qualche mese pi\u00f9 tardi. Altri scapparono all'estero ed entrarono tra le file dei comunisti. A dicembre cominci\u00f2 presso il tribunale penale di Trieste un processo per i fatti accaduti, che termin\u00f2 in febbraio con 8 condanne a pene detentive varianti da 6 mesi a 8 anni e con 7 assoluzioni.\nNel 1936 agli squadristi uccisi dai contadini di Maresego vennero intitolate tre vie di Capodistria: a Basadonna la calle dei Consoli, a Rizzatto quella dell'Ospedale e a Giachin l'erta Da Ponte. Nel 1956, invece, dopo l'assegnazione alla Jugoslavia della Zona B del TLT, la data del 15 maggio venne eletta a Giornata del Comune di Capodistria, quale simbolo della rivolta contro il fascismo. Tuttora, in ricordo della rivolta di Maresego, il Comune di Capodistria celebra il 15 maggio come festa municipale."}
{"id": "1146999", "revid": "149726", "url": "https://it.wikipedia.org/wiki?curid=1146999", "title": "Funzione phi di Eulero", "text": ""}
{"id": "1147001", "revid": "1305772", "url": "https://it.wikipedia.org/wiki?curid=1147001", "title": "Stinkfist", "text": "Stinkfist \u00e8 un singolo del gruppo musicale statunitense Tool, pubblicato nel 1996 come unico estratto dal secondo album in studio \"\u00c6nima\".\nDescrizione.\nTraccia d'apertura dell'album, il cantante Maynard James Keenan ha spiegato che il titolo fu dato dopo che un amico del batterista Danny Carey disse che \u00abaveva paura di sporcarsi le mani\u00bb. Aggiunse inoltre che la canzone riguardava il fisting ma, \u00abse la osservi veramente, e ci osservi sul serio, considerando chi siamo, capirai che andiamo lievemente pi\u00f9 a fondo di alcune canzoni fallite riguardo al fisting\u00bb.\nVideo musicale.\nIl video musicale per \"Stinkfist\", diretto e ideato dal chitarrista Adam Jones, \u00e8 stato realizzato con la tecnica del passo uno. Il video si concentra su persone di sabbia che succhiano dai tubi e inghiottiscono unghie e fili metallici, che apparentemente fanno loro male, infatti, li espellono dal proprio corpo e che dopo vengono messi in alcune giare e conservati. Un'altra razza di mutanti viene realizzata con una spina attaccata in un muro.\nIl video raggiunse la \"heavy rotation\" su MTV, tuttavia fu mandato in onda come \"Track #1\" anzich\u00e9 il titolo originale. L'emittente dichiar\u00f2 che \"Stinkfist\" era troppo offensivo per il pubblico. Matt Pinfield, proprietario di \"120 Minutes\", dichiar\u00f2 che egli non poteva fare niente su questo problema. Aggiunse, inoltre, che se non si conosceva il titolo della canzone, la vendita dei CD risultava stimolata. Si dice, inoltre, che un VJ che lanciava la canzone come \"Track #1\", si annusava il pugno, alludendo chiaramente al titolo della canzone."}
{"id": "1147002", "revid": "1862310", "url": "https://it.wikipedia.org/wiki?curid=1147002", "title": "Qajuuttaa", "text": "Il Qajuuttaa \u00e8 una montagna della Groenlandia di 1254\u00a0m. Si trova a 64\u00b014'N 50\u00b054'O; appartiene al comune di Sermersooq."}
{"id": "1147004", "revid": "198277", "url": "https://it.wikipedia.org/wiki?curid=1147004", "title": "My So-Called Life", "text": "My So-Called Life \u00e8 una serie televisiva creata da Winnie Holzman, e prodotta da Edward Zwick e Marshall Herskovitz. Questo \"teen drama\" \u00e8 composta da 19 episodi distribuiti in una sola stagione, andata in in onda su ABC dal 25 agosto 1994 al 26 gennaio 1995.\nAmbientato al fittizio \"Liberty High School\" a Three Rivers, Pennsylvania, un sobborgo inventato di Pittsburgh, questa serie, premiato dalla critica, non dur\u00f2 a lungo e si concluse con l'aspettativa che sarebbe stato ripreso in una nuova stagione; invece furono prodotti solo 19 episodi, prima di essere cancellata il 15 maggio 1995.\nProduzione.\nLa voce narrante della serie, a parte qualche eccezione, \u00e8 della stessa protagonista, Angela, interpretata da una giovane Claire Danes, poi divenuta attrice di fama internazionale, e che all'epoca stava per assurgere alla notoriet\u00e0 grazie il ruolo di Giulietta nel moderno \"Romeo + Giulietta di William Shakespeare\" con Leonardo DiCaprio.\nRilevante anche la musica, perfetta accompagnatrice degli umori dei personaggi negli episodi; la prima puntata finisce con \"Everybody Hurts\" degli R.E.M.\nTematiche.\nLe trame di \"My So-Called Life\" hanno affrontato problemi che di solito non erano menzionati in \"family-series\" coevi della met\u00e0 degli anni Novanta. Questi includevano, tra gli altri, la pedofilia, l'omofobia, la diffusione dell'alcolismo fra gli adolescenti, i senzatetto, l'adulterio, il sesso, la violenza, la scuola, genitori dello stesso sesso, la censura e l'abuso di droga. Mentre per molte serie dell'epoca, \"Beverly Hills 90210\" su tutte, simili problemi venivano affrontati come evento speciale, introdotto all'inizio di un episodio e poi risolto con successo alla fine, in \"My So-Called Life\" erano semplicemente parte del mondo e della vita dei personaggi, quindi non vi era un punto di vista moralista/bigotto, tipico di alcune serie statunitensi del periodo, che commentava e che influenzava la risoluzione delle storie. Il titolo stesso del telefilm sottolinea come la percezione del senso della vita di molti adolescenti rimanga sfuggente ed \u00e8 questo il tema principale della serie. Gli adolescenti di \"MSCL\" vivono i loro anni da teenager al liceo in modo difficile e confuso, il contrario di un periodo spensierato pieno di feste e divertimenti.\n\u00c8 da sottolineare la presenza di Ricky, un personaggio gay amico di Angela: mezzo afroamericano e mezzo ispanico, cattolico, ama la compagnia delle ragazze e si trucca; Ricky \u00e8 indeciso e confuso \u2014 quando nel primo episodio l'amica Rayanne gli chiede se sta aspettando qualcosa, lui risponde: \u00abS\u00ec, che la mia vita cominci\u00bb \u2014, ma \u00e8 un personaggio complessivamente positivo, sensibile e socievole. Su di lui pesano una quantit\u00e0 di problemi con cui di episodio in episodio lo spettatore deve confrontarsi: \u00e8 oggetto di razzismo, suscita diffidenza nei genitori dei suoi amici e viene cacciato di casa dopo il \"coming out\" \u2014 cosa che era successa anche al suo interprete, Wilson Cruz. Non nasconde la sua attrazione per un paio di compagni, mentre trova supporto nel suo insegnante di inglese, pure lui gay, che lo ospita a casa sua.\nImpossibile descriverne oltre lo sviluppo visto che la serie \u00e8 stata chiusa alla fine della prima stagione, nonostante l'apprezzamento di critica e pubblico. I due episodi della seconda stagione gi\u00e0 girati non furono mai trasmessi. Lo stile di \"MSCL\" ha ispirato svariate serie che sono venute dopo, come \"Buffy l'ammazzavampiri\", su dichiarazione diretta del suo creatore Joss Whedon, o serie come \"Six Feet Under\" e \"Boston Public\", che cercavano di essere realistiche e non sensazionalistiche, come del resto \"Freaks and Geeks\", altra serie poco fortunata.\nColonna sonora.\nLa colonna sonora \u00e8 stata realizzata dalla Atlantic Records, usc\u00ec il 25 agosto 1994, e fu ristampata nel gennaio 1995."}
{"id": "1147007", "revid": "113850442", "url": "https://it.wikipedia.org/wiki?curid=1147007", "title": "Disco di Jecklin", "text": "Un disco di Jecklin \u00e8 un disco del diametro di 28 centimetri costituito di materiale fonoassorbente. Questo disco, interposto tra due microfoni omnidirezionali posti a 16 o 17 centimetri tra loro, simula le interferenze create dalla testa nell'udito umano."}
{"id": "1147008", "revid": "266224", "url": "https://it.wikipedia.org/wiki?curid=1147008", "title": "Rover 45", "text": ""}
{"id": "1147009", "revid": "1926649", "url": "https://it.wikipedia.org/wiki?curid=1147009", "title": "Davide Moro", "text": "Carriera.\nCresciuto nel settore giovanile dell'Empoli, viene mandato in prestito per due stagioni consecutive: prima in Serie C2 alla Sangiovannese e poi in Serie C1 al . In entrambi i casi gioca titolare ritornando poi in pianta stabile al club detentore del suo cartellino, l'Empoli.\nA partire dalla stagione 2004-2005 entra a far parte della rosa della squadra toscana, con la quale, nelle prime quattro stagioni, totalizza 132 presenze tra Serie B e Serie A, con all'attivo una rete in massima serie in occasione del pareggio interno contro la del 19 maggio 2007.\nIl 17 agosto 2009 passa ufficialmente al Livorno con la formula del prestito con diritto di riscatto per la stagione successiva fissato a due milioni di euro, tornando cos\u00ec a calcare in campi di massima serie (28 presenze nella stagione 2009-2010, chiusa dai labronici all'ultimo posto.\nNell'estate del 2010 non viene riscattato, e torna all'Empoli. Resta coi toscani per altre quattro stagioni e mezza, contribuendo, con 20 presenze ed una rete, alla promozione in Serie A della stagione 2013-2014. Nella stagione successiva colleziona altre 4 presenze.\nIl 14 gennaio 2015 passa a titolo definitivo alla . Il 18 gennaio gioca la prima partita in maglia granata contro il Martina Franca. Invece il 28 marzo segna il suo primo gol contro la partita vinta per 2-1.\nIl 31 agosto 2016 passa a titolo definitivo alla Cremonese, in Lega Pro.\nIl 9 dicembre 2017 passa all'Audace Cerignola, in Serie D.\nStatistiche.\nPresenze e reti nei club.\n\"Statistiche aggiornate al 18 aprile 2018.\""}
{"id": "1147012", "revid": "2033069", "url": "https://it.wikipedia.org/wiki?curid=1147012", "title": "Ellen", "text": "Ellen (\"Ellen\") \u00e8 una sitcom statunitense prodotta dal 1994 al 1998 ed interpretata da Ellen DeGeneres. La serie \u00e8 stata trasmessa negli Stati Uniti d'America da ABC, mentre in Italia \u00e8 stata trasmessa prima da Rai 3 e poi da Rai 2.\nTrama.\nLa serie \u00e8 incentrata su Ellen Morgan (personaggio che ricalca molto la personalit\u00e0 della DeGeneres), proprietaria di una libreria. Assieme ai suoi amici, \u00e8 sempre alla costante ricerca dell'anima gemella."}
{"id": "1147017", "revid": "2033069", "url": "https://it.wikipedia.org/wiki?curid=1147017", "title": "The Ellen Show", "text": "The Ellen Show \u00e8 una sitcom statunitense prodotta dal 2001 al 2002 ed interpretata dall'attrice Ellen DeGeneres. La serie \u00e8 stata trasmessa da CBS.\n\"The Ellen Show\" \u00e8 stata la seconda sitcom della DeGeneres dopo \"Ellen\" (trasmessa dal 1994 al 1998 da ABC), ma a differenza di quest'ultima, \"The Ellen Show\" fu rapidamente cancellata dai palinsesti per scarsi risultati.\nCome in \"Ellen\", anche qui il personaggio interpretato dalla DeGeneres, Ellen Richmond, \u00e8 lesbica (come la stessa DeGeneres nella vita reale)."}
{"id": "1147020", "revid": "36426", "url": "https://it.wikipedia.org/wiki?curid=1147020", "title": "Archivio di Stato (Firenze)", "text": ""}
{"id": "1147028", "revid": "76963", "url": "https://it.wikipedia.org/wiki?curid=1147028", "title": "8 semplici regole", "text": "8 semplici regole (\"8 Simple Rules\") \u00e8 una sitcom statunitense trasmessa negli Stati Uniti dalla ABC dal 2002 al 2005. Nella sua prima stagione la serie era intitolata 8 semplici regole\u2026 per uscire con mia figlia (\"8 Simple Rules\"\u2026 \"for Dating My Teenage Daughter\"), ma il titolo venne modificato in seguito alla morte di John Ritter e, conseguentemente, del suo personaggio.\nIn Italia la serie \u00e8 andata in onda, in anteprima, sui canali satellitari SKY; con le prime due stagioni su Fox dal 1\u00ba settembre 2003 e con la terza, ed ultima, stagione su Fox Life dal 5 novembre 2005. In chiaro la serie \u00e8 andata in onda su Rai 2 dal 6 giugno 2005 con una programmazione discontinua che ne ha interrotto la messa in onda ai primi episodi della seconda stagione; la sit-com \u00e8 successivamente tornata in onda, in maniera regolare, dal 2 giugno al 9 ottobre 2008.\nTrama.\nPaul Hennessy \u00e8 un giornalista sportivo che, per lavoro, ha vissuto molto fuori casa, tuttavia, un giorno, decide di appoggiare il desiderio della moglie Cate di tornare a lavorare come infermiera proponendosi di essere lui stesso pi\u00f9 presente a casa per seguire i figli. Peccato che i figli ora siano degli adolescenti perennemente arrabbiati ed in lotta col potere genitoriale; ci sono Bridget, classica bionda svampita di 16 anni, Kerry, quindicenne intelligente ed \"outsider\", ed il piccolo Rory, di 13 anni, fedele spia di Paul sui piani delle sorelle per uscire a divertirsi. Per tenere sotto controllo la situazione, Paul escogita 8 semplici regole che i figli devono seguire per non essere puniti, tuttavia non manca occasione per l'uomo di prendersela a morte con i ragazzi che cercano di avvicinare le figlie senza il suo consenso.\nAll'inizio della seconda stagione, in seguito al decesso di John Ritter per via di un arresto cardiaco durante le riprese sul set, anche il suo personaggio Paul muore e la serie assume un tono pi\u00f9 serio, senza perdere per\u00f2 il lato della commedia mantenuto grazie all'arrivo di nonno Jim e del nipote ventenne C.J.\nLe otto regole che danno il nome alla serie sono:\nProduzione.\nMorte di John Ritter.\nI primi tre episodi della seconda stagione della serie erano stati gi\u00e0 girati e completati quando Ritter si sent\u00ec male durante una registrazione il pomeriggio dell'11 settembre 2003. Egli venne trasportato d'urgenza all'ospedale pi\u00f9 vicino, il Providence Saint Joseph Medical Center, dove gli fu diagnosticato un infarto, le sue condizioni peggiorarono in serata, e l'attore mor\u00ec poco dopo all'et\u00e0 di 54 anni. A seguito del decesso di Ritter, la ABC annunci\u00f2 che \"8 semplici regole\" avrebbe continuato la programmazione dopo una breve pausa, e che la serie avrebbe incorporato la morte del suo personaggio. Le tre puntate registrate prima della scomparsa di Ritter furono trasmesse con un'introduzione speciale da parte di Katey Sagal.\n\"8 semplici regole\" torn\u00f2 in onda due mesi dopo il decesso di John Ritter con una puntata speciale della durata di un'ora, \"Addio\", una sorta di omaggio al personaggio di Ritter. I successivi episodi trattarono il tema della reazione dei componenti della famiglia alla sua morte e di come riuscire a superare il trauma della perdita. I primi quattro episodi senza Ritter furono girati senza la presenza del pubblico in sala e con James Garner e Suzanne Pleshette come ospiti speciali nel ruolo dei genitori di Cate, e di David Spade nella parte del nipote di Cate, C.J. Barnes. Successivamente Garner e Spade entrarono a far parte del cast fisso per cercare di riempire il vuoto lasciato da Ritter nella serie.\nTerza stagione e cancellazione.\nPrima della morte di Ritter, \"8 semplici regole\" si classific\u00f2 al 42\u00ba posto negli indici Nielsen. Dopo la sua scomparsa, la serie scese al 50\u00ba posto, ma venne comunque confermata per una terza stagione. Il creatore della serie Tracy Gamble, lasci\u00f2 lo show a causa di divergenze di carattere artistico prima dell'inizio della terza stagione, ma torn\u00f2 pi\u00f9 avanti come consulente di produzione a met\u00e0 della stessa. Gamble fu sostituito da Judd Pillot e John Peaslee. La serie precipit\u00f2 comunque al 94\u00ba posto negli indici d'ascolto. Persino prima della messa in onda del finale della terza stagione, iniziarono a circolare voci sul fatto che \"8 semplici regole\" era in odore di cancellazione a causa del decesso di Ritter e del calo di ascolti da esso derivato. Poco tempo dopo la messa in onda della puntata finale della terza stagione, nel maggio 2005 la ABC cancell\u00f2 ufficialmente \"8 semplici regole\"."}
{"id": "1147030", "revid": "119159", "url": "https://it.wikipedia.org/wiki?curid=1147030", "title": "I Corvi (gruppo musicale)", "text": "I Corvi sono un gruppo beat/rock storico italiano, particolarmente noto per la canzone \"Un ragazzo di strada\".\nStoria del gruppo.\nI Corvi si formano a Parma nel 1965, ed iniziano ad esibirsi in vari locali dell'Emilia proponendo cover di gruppi inglesi ed americani. All'inizio del 1966 si iscrivono al 1\u00ba Torneo nazionale Rapallo Davoli, superando le selezioni e classificandosi al secondo posto.\nOltre che per le sonorit\u00e0 elettriche, si distinguono anche per un \"look\" particolare: suonano infatti con delle mantelline nere, per richiamare l'immagine del corvo. Vengono cos\u00ec notati dal direttore artistico dell'Ariston, Alfredo Rossi, che li mette sotto contratto, facendo loro incidere \"Un ragazzo di strada\", cover di \"I Ain't No Miracle Worker\" dei Brogues (un complesso i cui membri parteciperanno poi alla fondazione dei Quicksilver Messenger Service) con un testo in italiano scritto da Nisa, storico collaboratore di Renato Carosone. La canzone partecipa al Cantagiro dello stesso anno, riscuotendo un grande successo: il gruppo si esibisce con un corvo vero (chiamato Alfredo in onore del loro discografico) appollaiato sulla paletta del basso, ed alla fine della manifestazione, pur essendo un gruppo esordiente, si classificano all'ottavo posto. Nello stesso anno viene pubblicato un altro 45 giri di successo, \"Bang bang\", con sul retro \"Che notte ragazzi\", inserita nella colonna sonora del film omonimo diretto da Giorgio Capitani (con Philippe Leroy, Marisa Mell ed Alberto Lionello). Tutti questi brani sono inseriti nel primo album del gruppo, pubblicato nell'autunno del 1966 ed intitolato \"Un ragazzo di strada\"; da ricordare due cover di Donovan Leitch, \"I colori\" (Colours) e \"Volevo finirla\" (To Try For The Sun).\nDopo altri 45 giri pubblicati nei primi mesi del 1967, tra cui \"Sospesa ad un filo\" (quest'ultima cover di \"I had too much to dream last night\" degli Electric Prunes, che li avvicina alla psichedelia), rompono il contratto con la Ariston e passano alla Bluebell, per cui pubblicano altri 45 giri con scarso successo; particolarmente interessanti \"Bambolina\", cover di \"Any day now\" di Burt Bacharach, \"Datemi un biglietto d'aereo\" (\"The letter\" dei Box Tops) e \"Questo \u00e8 giusto\" (\"Morning dew\" degli Episode six). Nel 1969 Levati abbandona il gruppo, ed \u00e8 sostituito da Massimo Vessella che suona le tastiere; pochi mesi dopo il gruppo decide per\u00f2 di sciogliersi. Ravasini (chitarra e voce) forma il gruppo \"Angelo e i Corvissimi\" e Claudio Benassi (batteria) d\u00e0 vita a I Nuovi Corvi, (formati, oltre che da Benassi, da Pino Corvino a chitarra e voce, Giancarlo Lazzini alle tastiere, Ennio Tricomi al basso) che nel 1971 incidono un 45 giri \"Profezia\" per la CAR Juke Box. Il gruppo poi sostituir\u00e0 Benassi con Franco Pulvirenti alla batteria ed Ennio Tricomi con il fratello di Corvino diventando il gruppo che accompagna Marcella Bella.\nTricomi si unisce a Ravasini; con Antonello Gabelli (Nuova Idea) e Benassi alla batteria rifonda il gruppo de I Corvi che si scioglie definitivamente nel 1972 dopo alcune tourn\u00e9e soprattutto al sud della penisola.\nNel 1982 Ravasini e Tricomi si ritrovano e pubblicano, con il nome I Corvo, una versione elettronica di \"Un ragazzo di strada\" con sonorit\u00e0 pi\u00f9 moderne. Il 45 giri \u00e8 arrangiato da Fio Zanotti e distribuito da Durium.\nNel 1983 Ennio Tricomi fonda la Cruisin' Records e la Hiara Dischi e cinque anni dopo riporta in sala d'incisione i vecchi compagni, Angelo Ravasini, Antonello Gabelli, Claudio Benassi e Gimmi Ferrari; incidono l'album \"Hanno preso la Bastiglia!\" (che, oltre a qualche vecchio successo, racchiude canzoni nuove come \"Picasso\" o \"Segni sulla pelle\", con sonorit\u00e0 a volte vicine all'hard rock), pubblicato l'anno successivo dalla Hiara Records di Ennio Tricomi, e riprendono l'attivit\u00e0 dal vivo. In seguito Gianluca Antolini sostituisce al basso Ferrari (che si dedica definitivamente all'attivit\u00e0 di burattinaio, che la sua famiglia porta avanti da tre generazioni), mentre alla chitarra c'\u00e8 sempre Antonello Gabelli. \nPartecipano anche alla trasmissione \"Vent'anni dopo\", curata e presentata da Red Ronnie e trasmessa da Italia Uno, dove cantano \"Un ragazzo di strada\". Nel 1989, partecipano ad \"Una rotonda sul mare\", trasmissione musicale di Canale 5 presentata da Marco Predolin, interpretando \"Un ragazzo di strada.\" \nDopo alcuni anni anche questa formazione cessa le attivit\u00e0;\nintorno al 2000 Ravasini ricostituisce un gruppo, con la stessa denominazione, ma con altri musicisti, Stefano e Luigi Ravasini (figli di Angelo), Massimo Armani (dal 2007 Alessandro Secchi)alla chitarra, Cristian Ferretti alle tastiere e Luca Sardella al basso con la partecipazione di Gimmi Ferrari, voce narrante durante gli spettacoli.\nEsce il nuovo album \u201cRicetta Antirughe\u201d pubblicato da azzurra music contenente brani storici e inediti composti dallo stesso Ravasini in collaborazione con il chitarrista Armani.\nLa band torna in tour nelle principali piazze d\u2019Italia e partecipa ad importanti rassegne musicali dal vivo. \nPer dieci anni sono ospiti fissi al \u201cFestival Show\u201d appuntamento estivo organizzato da radio Birikina. Da segnalare anche le partecipazioni al tour \u201cItalia Beat\u201d, al \u201cnuovo Cantagiro\u201d e ad alcuni eventi internazionali (Egitto, Svizzera, Francia).\nIl 18 aprile 2000 muore a 53 anni Fabrizio \"Billo\" Levati; il 31 dicembre 2006 muore a 66 anni Gimmi Ferrari ed il 26 dicembre 2013 muore anche Angelo Ravasini. La band \u00e8 quindi stata portata avanti da Antonello Gabelli, chitarrista cantante dal 1968/69, e poi nell'unico disco originale del 1989, da lui composto, per la voce di Angelo\nNel 2014 il ritorno sulla scena nazionale: Claudio Benassi il batterista dei Corvi (dal 1966 al 1997) tra i fondatori della band e ultimo rimasto, dal 1999 continua a l'esperienza musicale del gruppo, riproponendo il repertorio storico con lo stesso spirito della formazione originale.\nNel settembre del 2014 Claudio Benassi e la nuova band sono sul main stage del MEI - Meeting Etichette Indipendenti di Faenza per la prima esibizione del nuovo progetto, occasione nella quale lo stesso Claudio Benassi viene insignito del premio alla carriera. \nSempre la band di Claudio Benassi pubblica a maggio 2015 il nuovo singolo La Strada.\nNel 2016, in occasione dei 50 anni del brano \"Un ragazzo di strada\" il gruppo capitanato dal batterista originale, Claudio Benassi, torna sulle scene per un tour estivo: la scaletta ripercorre interamente la storia del gruppo rock beat italiano dagli inizi a oggi. La band entra inoltre a far parte del festival Torino beat 2016 accanto a nomi come Le Orme, The Rokes e Mito New Trolls.\nNell'ottobre del 2016 scompare anche Antonello Gabelli, membro della band dal 1989 al 1991 e autore dell'album \"Hanno preso la Bastiglia!\"\nNel 2017 la band torna in studio per lavorare a nuovo materiale. In aprile viene annunciata la nuova formazione, con l'uscita del chitarrista Emanuele Sirocchi e del bassista Paolo Ferrarini, sostituito da Giuseppe Tavone; la band sempre guidata da Claudio Benassi, prosegue con la nuova formazione a cinque elementi.\nNel 2020 la band torna sul palco per celebrare i 55 anni di successo del brano \"Un Ragazzo di strada\".\nil 18 luglio dello stesso anno esce il nuovo singolo inedito \"L'ultimo dei Corvi\", di Villani / Cavazzini / Amoretti; il brano originale segna il ritorno discografico della band.\nNel 2020 esce la biografia ufficiale \"Ragazzi di Strada...I Corvi\", scritta da Pierangelo Pettenati e Claudio Benassi. \nNel 2021 la band capitanata da Claudio Benassi \u00e8 tra i protagonisti di \"Parma 2020/21 Capitale della Cultura\".\nOmaggi.\nLa loro canzone pi\u00f9 nota, \"Un ragazzo di strada\", \u00e8 stata reincisa molte volte da vari artisti, tra gli altri Ivan Cattaneo e i Rats e nel 2008 i Pooh, nell'album \"Beat ReGeneratio\"n. Nel 2009 \u00e8 stata cantata al concerto del Primo Maggio da Vasco Rossi. I The Bastard Sons Of Dioniso ne hanno inoltre proposto una versione nel loro terzo album. I Calibro 35 hanno inciso il brano nel 2013 con Manuel Agnelli.\nI Los Gatos Negros hanno invece inciso \"Che strano effetto\" in spagnolo. Anche i bolognesi Skiantos hanno reinciso la canzone ed \u00e8 contenuta in \"Pesissimo!\" del 1980. Il gruppo oi! Colonna Infame Skinhead ha incluso una cover del brano nell'omonimo album d'esordio del 1998."}
{"id": "1147031", "revid": "22475", "url": "https://it.wikipedia.org/wiki?curid=1147031", "title": "Ortaliinae", "text": "Gli Ortaliinae , sono una sottofamiglia di insetti dell'ordine dei Coleotteri (famiglia Coccinellidae).\nDescrizione e sistematica.\nLe specie di questa sottofamiglia hanno il corpo di piccole dimensioni, ricoperto di una peluria, con occhi di grande sviluppo.\nLa posizione sistematica e la suddivisione interna di questa sottofamiglia \u00e8 oggetto di divergenze fra gli studiosi dei Coccinellidi. La trib\u00f9 degli \"Ortaliini\", descritta da Mulsant nel 1850, \u00e8 stata per lungo tempo inserita nella sottofamiglia dei \"Coccinellinae\". Con la revisione di SASAJI, gli \"Ortaliini\" furono inseriti nella sottofamiglia degli \"Scymninae\". Nel 1996, con la revisione di KOV\u00c1R, gli \"Ortaliini\" sono stati spostati nella nuova sottofamiglia degli Ortaliinae.\nAttualmente, la sottofamiglia degli Ortaliinae contempla - secondo lo schema tassonomico di F\u00dcRSCH - la sola trib\u00f9 degli \"Ortaliini\", tuttavia alcune fonti ritengono che nella sottofamiglia andrebbe compresa anche la trib\u00f9 dei \"Noviini\".\nLa trib\u00f9 degli \"Ortaliini\" comprende i seguenti generi:"}
{"id": "1147034", "revid": "984922", "url": "https://it.wikipedia.org/wiki?curid=1147034", "title": "Separated at Worth", "text": "Separated at Worth \u00e8 un film per la televisione del 2006, diretto da Andy Ackerman. Era stato girato come episodio pilota di una serie televisiva che non \u00e8 stata realizzata."}
{"id": "1147036", "revid": "1543377", "url": "https://it.wikipedia.org/wiki?curid=1147036", "title": "Utica (citt\u00e0 antica)", "text": "Utica (; ; in lingua fenicia, \ud802\udd0f\ud802\udd15\ud802\udd12, \"\u2018TQ\" o \ud802\udd0f\ud802\udd15\ud802\udd02, \"\u2018TG\") \u00e8 un'antica citt\u00e0 costiera fenicia. Oggi \u00e8 situata a 8 km dalla costa della attuale Tunisia, a pochi chilometri a nord di Cartagine e a 27 km a nord di Tunisi alla foce del fiume Bagrada (oggi Megerda) fondata nel 1101 a.C. secondo Plinio il Vecchio e Velleio Patercolo. \"Utica\" deriva forse dal fenicio o dal libico e significa forse vecchia citt\u00e0, in contrasto con la successiva colonia Cartagine, che significa nuova citt\u00e0.\nStoria.\nSecondo Velleio Patercolo, in \"Storia Romana\", sarebbe stata fondata dopo Cadice, quindi presumibilmente attorno al 1100 O 1000 a.C.. La sua fondazione \u00e8 collocata talvolta 287 anni prima quella di Cartagine (814 a.C.), il che corrisponderebbe al 1101 a.C., secondo il trattato dello Pseudo-Aristotele \"Storie meravigliose\", che dice rifarsi alle \"Storie fenicie\", come confermato da Plinio il Vecchio nella \"Storia Naturale\". Sarebbe la terza colonia fenicia per fondazione, dopo Lixus e Cadice. Fondata da Tiro o dai Sidon\u00ee secondo il poeta Silio Italico, ma con questa accezione si intendevano i Fenici nella Bibbia.\nDopo la fondazione di Cartagine la citt\u00e0 invi\u00f2 un'ambasciata di benvenuto.\nCommerci\u00f2 con l'Egitto finch\u00e9 non venne minacciata dalla fondazione della colonia di Cirene nel 631 a.C. da parte dei Greci Focesi.\nNel Primo Trattato tra Roma e Cartagine non \u00e8 menzionata, il che presume che la citt\u00e0 fosse indipendente nel 508 a.C.\nNel secondo Trattato tra Roma e Cartagine \u00e8 menzionata e nel trattato con Filippo di Macedonia del 215 a.C. \u00e8 considerata pari a Cartagine.\nPer il suo entroterra molto fertile, e anche per la presenza di un porto efficiente e frequentato godeva di un certo grado di floridezza tanto da poter entrare a volte in competizione con la stessa Cartagine. Per questa ragione simpatizz\u00f2 con i Romani e con Massinissa allo scoppio della Terza guerra punica e per questo divenne capitale della provincia d'Africa.\nDopo la battaglia di Farsalo divenne la base operativa dei pompeiani e nella vicina localit\u00e0 di Tapso, si svolse nel 46 a.C. la battaglia vinta da Gaio Giulio Cesare contro i pompeiani di Tito Labieno, Giuba I, M. Petreio, Gneo e Sesto Pompeo (vedi Battaglia di Tapso).\nAd Utica nel frattempo si era asserragliato per difenderla Marco Porcio Catone Minore (meglio noto, per l'appunto, come l'Uticense), vera anima della resistenza Pompeiana; egli, fermo e convinto seguace della dottrina stoica, strenuo sostenitore della libert\u00e0 repubblicana, non appena seppe che Cesare era alle porte della citt\u00e0, non esit\u00f2 a sacrificare se stesso.\nUtica, divenuta celebre proprio per il suo estremo sacrificio, gli rese degni onori funebri.\nUtica \u00e8 anche la citt\u00e0 dove mor\u00ec esule Gneo Nevio. In seguito, Utica divenne municipio sotto Augusto e colonia con Adriano, per decadere infine a causa della rinascita di Cartagine e dell'insabbiamento del porto.\nNel I secolo d.C. la sua importanza fu tale, che ebbe anche una propria zecca: nel 25 d.C., infatti, vi venne coniata una moneta che recava su una faccia la testa dell'imperatore Tiberio insieme ai nomi del proconsole e del questore della provincia di Siria.\nArcheologia.\nPresenza di necropoli puniche databili al VII secolo a.C. e VIII secolo a.C. oltre ad alcuni edifici con mosaici di et\u00e0 repubblicana romana, si sono identificate tracce di un tempio, di terme e di due teatri e due anfiteatri. Testimonianze documentali della sua natura integrata nella cultura romana."}
{"id": "1147037", "revid": "1543377", "url": "https://it.wikipedia.org/wiki?curid=1147037", "title": "The Big Bang Theory", "text": "The Big Bang Theory \u00e8 una sitcom statunitense trasmessa da CBS dal 2007 al 2019.\nIdeata da Chuck Lorre e Bill Prady, e interpretata principalmente da Johnny Galecki, Jim Parsons e Kaley Cuoco, la serie racconta in maniera ironica le vicende quotidiane di un gruppo di giovani scienziati e di come la loro condizione di \"nerd\" e \"geek\" ne influenzi i rapporti con il mondo circostante.\nFin dalla messa in onda dell'episodio pilota, il 24 settembre 2007, \"The Big Bang Theory\" \u00e8 assurta tra le serie pi\u00f9 acclamate della sua epoca, ottenendo il favore sia del pubblico che l'ha seguita per 12 stagioni e 279 episodi, facendone la sitcom multicamera pi\u00f9 longeva nella storia della televisione statunitense, sia della critica che l'ha premiata, tra gli altri, con 10 Emmy Award. \u00c8 inoltre ricordata come uno degli ultimi prodotti di stampo generalista ad avere avuto successo, creando attorno a s\u00e9 una solida \"fanbase\", prima della rivoluzione portata dalla fruizione \"on demand\".\nIn Italia, dov'era intitolata Big Bang Theory per le prime sei stagioni, la serie \u00e8 stata trasmessa in prima visione pay dalla piattaforma Mediaset Premium dal 2008, e resa disponibile \"on demand\" da Infinity TV dal 2015, mentre in chiaro \u00e8 stata trasmessa dai canali Mediaset dal 2010.\nHa generato uno \"spin-off\", \"Young Sheldon\", prodotto dal 2017.\nTrama.\nPasadena. Leonard, Sheldon, Howard e Raj sono quattro giovani che lavorano al California Institute of Technology. La grande intelligenza ne fa tra le menti pi\u00f9 valide del Paese, ma di contro li rende socialmente inadeguati: il loro legame d'amicizia \u00e8 infatti cementato dalla rispettiva condizione di \"nerd\" e \"geek\".\nFuori dal lavoro il tempo libero dei quattro trascorre principalmente tra la lettura di fumetti, partite a \"videogame\" e giochi di ruolo, e la visione di film e serie TV di fantascienza e supereroi; l'assenza di ragazze \u00e8 sempre stata una costante nelle loro vite.\nQuesta \"routine\" cambia radicalmente quando Penny, una ragazza di provincia giunta in California per tentare la carriera di attrice, diventa la nuova vicina di pianerottolo di Sheldon e Leonard. La ragazza, bella ed esuberante, e della quale Leonard s'innamora a prima vista, \u00e8 l'esatto opposto dei quattro amici; lo strano e complicato mondo dei ragazzi finisce ben presto per scontrarsi con quello semplice e superficiale di Penny, e le loro tranquille esistenze ne risultano inevitabilmente stravolte.\nCon il passare degli anni il gruppo si allarga a quelle che diventeranno le migliori amiche di Penny, Bernadette e Amy, due brillanti scienziate nonch\u00e9 destinate a diventare l'interesse amoroso, rispettivamente, di Howard e Sheldon, oltre a Stuart, titolare della fumetteria frequentata dai quattro amici.\nProduzione.\nL'episodio pilota originariamente sviluppato per la stagione televisiva 2006-2007 era molto differente da quello poi andato in onda nel 2007: infatti tra gli attori del cast definitivo erano presenti solo Johnny Galecki e Jim Parsons, mentre il personaggio femminile era Katie, interpretata da Amanda Walsh. Era presente anche un'amica di nome Gilda (interpretata da Iris Bahr), oltre a una differente sigla. L'esistenza di questo episodio pilota, mai diffuso ufficialmente, \u00e8 stata ammessa dallo stesso Chuck Lorre, il quale ha dichiarato di averlo preparato due anni e mezzo prima della messa in onda di quello ufficiale, ma che gli era stato bocciato; il network per\u00f2 gli concesse una seconda possibilit\u00e0, e riscrivendo molte parti il progetto fu poi mandato in onda.\nIl secondo episodio pilota, diretto da James Burrows, che poi per\u00f2 non continu\u00f2 pi\u00f9 a lavorare per la serie, \u00e8 stato mandato in onda il 24 settembre 2007. Per la prima stagione la CBS aveva annunciato 22 episodi, ma a causa dello sciopero degli sceneggiatori la serie fu sospesa dal 6 novembre 2007 al 17 marzo 2008, e alla fine gli episodi trasmessi in totale furono 17.\nLa seconda stagione, di 23 episodi, and\u00f2 in onda dal 22 settembre 2008. Grazie agli ottimi ascolti, la serie fu poi rinnovata per ulteriori due anni fino alla stagione televisiva 2010-2011. Il 12 gennaio 2011, visto che gli ascolti crebbero durante la terza stagione (media di 14,8 milioni di telespettatori per episodio, serie pi\u00f9 vista nella fascia 18-49 anni) e si mantennero alti nella prima parte della quarta, la CBS decise di rinnovare lo show per altri tre anni, fino alla stagione televisiva 2013-2014. Il 12 marzo 2014 la serie viene rinnovata ulteriormente fino al 2017, arrivando cos\u00ec a 10 stagioni. Nel marzo 2017 la serie \u00e8 stata rinnovata di altre due stagioni, portando il totale a 12, trasmesse in anteprima negli Stati Uniti durante la stagione televisiva 2018-2019.\nDall'ottava stagione i tre maggiori protagonisti della sitcom, Galecki, Parsons e Kaley Cuoco, percepiscono un assegno di oltre un milione di dollari a episodio, diventando cos\u00ec gli attori di serie TV pi\u00f9 pagati di sempre. Dall'undicesima stagione, i succitati tre attori pi\u00f9 Kunal Nayyar e Simon Helberg hanno deciso di ridursi le paghe per favorire il rinnovo contrattuale delle altre due protagoniste della sitcom, Mayim Bialik e Melissa Rauch.\nNell'estate 2018 \u00e8 stato ufficializzato che la dodicesima stagione sarebbe stata l'ultima prodotta.\nLa sigla.\nI Barenaked Ladies, gruppo musicale alternative rock canadese, hanno composto l'omonimo tema musicale d'apertura di \"The Big Bang Theory\". La canzone \u00e8 stata scritta dal loro \"frontman\" e chitarrista Ed Robertson, su richiesta di Lorre e Bill Prady, e trae ispirazione dal libro di Simon Singh \"Big Bang\". Il pezzo descrive la formazione dell'Universo e della Terra, e il progresso che la specie umana ha compiuto dall'origine del mondo a oggi.\nIl 9 ottobre 2007 \u00e8 stata distribuita una versione completa del brano, della durata di 1 minuto e 45 secondi. Il brano \u00e8 stato inserito dalla critica televisiva Samantha Holloway nella \"top 5\" dei brani musicali trasmessi in televisione.\nNel corso della sigla, vengono mostrate molto rapidamente immagini che descrivono le principali opere dell'uomo, con sotto una linea del tempo, in linea con il testo della canzone; nella parte finale della clip sono presenti i cinque protagonisti intenti a mangiare intorno al tavolino del salotto di Leonard e Sheldon, con i due padroni di casa sul divano e Penny in mezzo e Raj e Howard seduti a terra. Nella prima stagione c'\u00e8 un'immagine che viene cambiata all'inizio della seconda, in cui \u00e8 evidente anche il cambiamento di alcuni oggetti della stanza. Dalla quinta stagione \u00e8 stata cambiata con una pi\u00f9 recente in cui solo Penny mangia e gli altri quattro stanno giocando a uno dei vari giochi di carte a cui giocano solitamente. Dal primo episodio della sesta stagione sono di nuovo tutti intenti a mangiare, ma ai cinque protagonisti vediamo aggiungersi Amy e Bernadette.\nLe equazioni di Sheldon.\nLe lavagne di Sheldon che si vedono nella serie rappresentano in ogni episodio un'equazione diversa. Le equazioni sono scritte tutte da David Saltzberg, professore di fisica e astronomia all'University of California di Los Angeles. Il professor Saltzberg provvede anche a scrivere i dialoghi inerenti argomenti di fisica e astrofisica.\nVanity Card.\nAl termine dei titoli di coda, per un secondo o due, appare una schermata, ogni volta diversa. Sono le note dell'autore e produttore, Chuck Lorre, definite le \"Chuck Lorre's Vanity Card\". \u00c8 una tradizione che accomuna tutte le produzioni di Lorre, e che risale alla sitcom \"Dharma &amp; Greg\". In questa pagina \u00e8 scritto un po' di tutto, dai sogni che ha fatto a situazioni strane in cui si \u00e8 trovato, a foto o disegni. Esiste una pagina web che le raccoglie.\nRiconoscimenti.\nAFI Awards\nCritics' Choice Television Award\nDo Something Awards\nPremio Emmy\nGolden Globe\nPeople's Choice Awards\nTCA Awards\nEdizione italiana.\nL'iniziale doppiaggio in lingua italiana di \"The Big Bang Theory\" fu generalmente giudicato in maniera negativa da quella fetta di pubblico italiano che aveva gi\u00e0 avuto modo di seguire la sitcom in lingua originale. Secondo questi, incongruenze ed errori nell'adattamento snaturavano dialoghi e situazioni, mutando la natura dei personaggi rispetto alla versione originale per incomprensioni nella traduzione, nonch\u00e9 per l'esigenza di rendere l'umorismo della serie comprensibile a tutti, non solo al \"target\" giovanile; in particolare, erano stati annullati vari riferimenti all'universo di \"Star Trek\", e stessa sorte era toccata ad altre serie (all'epoca) poco conosciute al pubblico italiano, come \"Doctor Who\". A seguito di tali rimostranze, a partire dal nono episodio si scelse di sostituire traduttore, adattatore e direttore di doppiaggio.\nDurante la prima messa in onda, sia a pagamento sia in chiaro, il personaggio di Sheldon Cooper \u00e8 stato doppiato negli episodi 2x15, 2x19, 2x20, 2x21, 2x22 e 2x23 da Emiliano Coltorti, a causa di un problema di salute occorso a Leonardo Graziano; in seguito, il personaggio \u00e8 stato nuovamente doppiato nei suddetti episodi da Graziano a partire dalle repliche della sitcom proposte nell'ottobre 2011 su Italia 1.\nSpin-off.\nNel 2017 \"The Big Bang Theory\" ha dato vita a uno spin-off, \"Young Sheldon\", incentrato sull'infanzia di Sheldon Cooper; lo spin-off \u00e8 interpretato da Iain Armitage nei panni dello Sheldon bambino, e vede inoltre Jim Parsons, interprete di Sheldon nella serie madre, quale voce narrante.\nEpisodio speciale.\nIl 16 maggio 2019, uno speciale televisivo di retrospettiva, con immagini inedite dal backstage, intitolato \"Unraveling the Mystery: A Big Bang Farewell\", condotto da Johnny Galecki e Kaley Cuoco, \u00e8 andato in onda negli Stati Uniti su CBS dopo il finale di serie di \"The Big Bang Theory.\" In Italia l'episodio \u00e8 stato trasmesso per la prima volta il 24 giugno 2019 su Joi con la medesima modalit\u00e0, dopo il finale di serie."}
{"id": "1147039", "revid": "1272592", "url": "https://it.wikipedia.org/wiki?curid=1147039", "title": "Tazzo", "text": "Tazzo \u00e8 una frazione del comune di Cascia, in provincia di Perugia, situata ad est del capoluogo comunale. \u00c8 un piccolo paese di origine etrusca (una necropoli venne rinvenuta per caso, negli anni settanta, lungo la strada che collega Tazzo a Maltignano, oltre ai vari manufatti antichi), immerso in una delle pi\u00f9 antiche foreste di querce della Valnerina.\n\u00c8 rinomato per la produzione di coppi da utilizzare per la copertura dei tetti.\nAlle \"Coppare\", luogo in cui venivano appunto prodotti i coppi, tutt'oggi \u00e8 possibile rinvenire i vecchi forni di produzione d'un tempo, ricavati con metodi rudimentali, ma al tempo stesso funzionali, che garantivano un'ottima produzione e un modo di sostentamento economico per le famiglie che un tempo vi abitavano.\nSituato a 842 e popolato da 13 abitanti secondo i dati Istat del 2001 (12 al 2007), che arrivano a toccare quota 94 nel periodo estivo, col ritorno al paese d'origine dei non residenti a Tazzo.\nIl paese gode di un vasto panorama su tutta la vallata di Cascia.\nLe frazioni di Maltignano e Colmotino sono le pi\u00f9 vicine a Tazzo; venendo da Cascia la prima delle due che si incontra \u00e8 Maltignano, in cui si trova un bar con ristorante e un alimentari; Colmotino si trova, invece, subito dopo Tazzo, pi\u00f9 precisamente dopo la foresta all'apice del monte Minco.\nA Tazzo, come nelle altre frazioni limitrofe, vi si trova una comunanza agraria.\nStoria.\nNon vi sono particolari storici rilevanti per quanto riguarda Tazzo. L'origine del paese e del suo nome non \u00e8 nota; unica data che certifica l'esistenza di questo paese \u00e8 quella inerente alla costruzione della chiesa parrocchiale di S. Leonardo, risalente al 1393.\nA causa dell'elevata sismicit\u00e0 dei luoghi, si \u00e8 riusciti a reperire informazioni storiche relative ai terremoti. Da alcune fonti reperite presso l'Istituto Nazionale per la Geofisica si riportano le citazioni seguenti:\nAmbiente.\nSituato a 842 m di altitudine, Tazzo \u00e8 uno dei tre paesi situati sul monte Minco, la cui altezza arriva a toccare i 940 m: assieme a Tazzo vi si trovano la frazione di Colmotino (Colmotino paese \u00e8 a 932 m, Colle di Colmotino tocca la vetta, 940 m), mentre a valle, a 722 m, si trova la frazione di Maltignano.\nIl territorio \u00e8 ricco di foreste e boschi di faggi, roveri e alti cerri, con un sottobosco ricco di mirtilli, fragole selvatiche e funghi di diverse specie. Tra queste annoveriamo porcini, roscioli, verdacchie, prataioli, ovoli.\nIn queste zone \u00e8 possibile trovare anche tartufi e scorzoni, a seconda del periodo. \nIn queste stesse foreste si rifugiano anche diverse specie animali: cinghiali, volpi, fagiani e, ultimamente, anche dei lupi. Particolare attenzione va prestata alla presenza di vipere.\nEconomia.\nAgricoltura.\nBasata essenzialmente sulla coltivazione di frumenti e graminacee, per l'allevamento di ovini e bovini, le coltivazioni principali che si possono trovare nei campi della zona, a dispetto dell'altura e della particolare condizione non troppo comoda per la lavorazione dei terreni, variano dal grano all'orzo, dall'avena al farro, dall'erba medica alla crocetta.\nUna iniziativa portata avanti da alcuni abitanti del luogo sta cercando di recuperare alcune specie di vite scampate pi\u00f9 di cinquant'anni fa all'attacco della peronospora, che port\u00f2 a far quasi del tutto scomparire la coltivazione della pianta.\nLa cosiddetta \"ricerca delle vigne perdute\" ha portato alla scoperta di diverse piante sopravvissute in vigne abbandonate o ai margini di campi, un tempo vigneti, che i contadini del luogo, dopo anni di lavorazioni, non hanno estirpato.\nLe specie di vite ritrovate fino ad ora su piante con pi\u00f9 di cento anni, che sono miracolosamente sopravvissute, ma che stanno quasi del tutto ultimando il loro processo biologico, sono: la vite pecorino, la vite moscarola e una specie di vite a bacca rossa non ancora identificata, molto simile al sangiovese.\nSpecialit\u00e0 culinarie e prodotti tipici locali.\nDiverse culture culinarie si intrecciano nei paesi della Valnerina e il paese di Tazzo ne \u00e8 un esempio. Tra i prodotti tipici locali vanno annoverati gli insaccati, i formaggi, il farro, il tartufo nero, le lenticchie, i cereali, le mandorle, le noci, il miele, i funghi porcini.\nPer quanto riguarda le produzioni artigianali, si ricordano i tessuti ricamati a mano e l'artigianato in ferro, legno e rame."}
{"id": "1147046", "revid": "767487", "url": "https://it.wikipedia.org/wiki?curid=1147046", "title": "Maria Arredondo", "text": "Carriera.\nMaria ha iniziato presto la sua carriera di cantante. Il suo cognome Arredondo viene dal suo patrigno cileno. All'et\u00e0 di 10 anni gi\u00e0 aveva partecipato ad alcuni concerti locali nella sua citt\u00e0 natale, Vennesla. Dopo questo, Maria ha speso un certo tempo nel perfezionare e sviluppare un proprio stile. Nel mese di marzo del 2003, Maria ha pubblicato il suo primo album chiamato Maria Arredondo ed edito dalla Universal Music. L'album si \u00e8 dimostrato un successo in Norvegia, ottenendo ottimi consensi da parte della critica musicale norvegese.\nNel mese di novembre del 2004, Maria ha pubblicato il suo secondo album, Not going under. Questo \u00e8 il primo album dal quale \u00e8 stato tratto un video, poich\u00e9 Maria non ha prodotto alcun video dal suo primo album.\nDopo che Maria ha pubblicato il suo ultimo album, Min Jul (alcuni brani dei quali sono stati prodotti ed arrangiati da Jon Lord dei Deep Purple), ha fatto alcune apparizioni per poi concerdersi un periodo di riposo, durante il quale sta progettando il quarto album."}
{"id": "1147047", "revid": "436907", "url": "https://it.wikipedia.org/wiki?curid=1147047", "title": "Stripped (Rammstein)", "text": "Stripped \u00e8 una cover dell'omonimo brano dei Depeche Mode, eseguita dal gruppo industrial metal tedesco Rammstein e contenuta nel tribute album \"For the Masses\" e, in seguito, come traccia nascosta in alcune edizioni speciali dell'album \"Sehnsucht\".\nIl ritornello della canzone \u00e8 stato leggermente modificato; infatti, nella canzone dei Rammstein nel ritornello viene solo detto \u00ab\"Let me see you stripped\"\u00bb invece dell'originale \u00ab\"Let me see you stripped down to the bone\"\u00bb. Il ritornello \u00e8, invece, completo nell'Heavy mental mix di Charlie Clouser."}
{"id": "1147052", "revid": "118476708", "url": "https://it.wikipedia.org/wiki?curid=1147052", "title": "Maria Maddalena Morelli", "text": "Biografia.\nNacque a Pistoia dal violinista Jacopo e da Caterina Buonamici. Fin da bambina dette chiari segni di grande intelligenza e a 17 anni poteva vantare conoscenze non comuni in filosofia naturale e morale. A 20 cominci\u00f2 a mostrare un'abilit\u00e0 innata per la poesia improvvisata o estemporanea che poi la renderanno famosa.\nIl 1\u00ba aprile 1761 istitu\u00ec, a Siena, una sua Accademia detta Ordine dei Cavalieri Olimpici. In quell'anno il celebre incisore fiorentino Francesco Bartolozzi realizz\u00f2 un suo ritratto a stampa da un dipinto di Anna Piattoli Bacherini.\nNel 1764 pubblic\u00f2 a Bologna, tramite Lelio Dalla Volpe, il Canto \"In Lode di Maria Antonietta\". Nel 1766 Lord Tylney dette un sontuoso pranzo nel suo palazzo in piazza del Comune a Firenze, invitando Maddalena Morelli a esibirsi con le sue rime improvvisate.\nL'imperatore Francesco I, nel 1765, le offr\u00ec un posto di poetessa laureata presso la corte austriaca che lei accett\u00f2, trasferendosi a Vienna. Alla corte viennese scrisse un poema epico e alcuni volumi di poesie liriche che dedic\u00f2 all'imperatrice Maria Teresa d'Austria e che destarono l'ammirazione del Metastasio.\nIl 14 aprile 1766 venne nominata membro dell'Accademia Clementina e nello stesso anno pubblic\u00f2, a Lucca, \"Per le nozze di Alberto di Sassonia e Maria Cristina d'Austria\". Due anni dopo anche Maria Carolina, sorella del granduca di Toscana, assistette ad alcune sue improvvisazioni.\nNel 1771 si stabil\u00ec a Roma dove entr\u00f2 a far parte dell'Accademia romana dell'Arcadia con lo pseudonimo di Corilla Olimpica. Durante il soggiorno romano la sua popolarit\u00e0 crebbe al punto di essere ritratta da alcuni noti pittori, tra cui Venceslao Werlein e Pietro Labruzzi, in un quadro destinato alla sede arcade, cos\u00ec come da scultori del calibro dell'irlandese Christopher Hewetson (1739-185), che ne realizz\u00f2 un busto marmoreo nel 1776.\nIl 16 febbraio 1775, in Arcadia fu indetta un'adunanza per promuovere la sua incoronazione in Campidoglio, a Roma, dietro le insistenze del suo mecenate (e amante) don Luigi Gonzaga, principe di Castiglione. Ma, nonostante le pressioni presso l'abate Pizzi, direttore della prestigiosa Accademia romana, e presso Papa Pio VI, il Gonzaga non riusc\u00ec nell'intento, che invece si concretizz\u00f2 grazie ad un altro pi\u00f9 influente amante della Morelli: cos\u00ec, il 31 agosto 1778, ottenne dal papa l'assenso all'incoronazione di \"Poetessa laureata\" e al conferimento del titolo di \"Nobile Romana\", un onore che, in precedenza, era toccato solo al Petrarca e al poeta improvvisatore Bernardino Perfetti.\n\u00abLeopoldo protesse, ed am\u00f2 pure una Maddalena Morelli, meschina poetessa, conosciuta col nome di Corilla Olimpica, che volle onorata alla sua corte e fece coronare in Campidoglio a guisa dell'antica Corilla, e perch\u00e9 deleg\u00f2 ad un monsignor Maffei, vescovo di Monte Pulciano, a lui caro, ed a Pio VI, l'incarico di promuovere ad ogni costo quella ridicola incoronazione, i romani che accolsero fra le risa e le fischiate la poetessa, fecero affiggere la seguente satira contro l'infatuato Corillista: \"Ordina e vuole Monsignor Maffei / Che se passa Corilla coll'alloro / Nessun le tiri bucce o pomidoro / Sotto la pena di bajocchi sei\"\u00bb.\nPer il ludibrio di cui divenne oggetto dopo i fatti del Campidoglio fu costretta ad abbandonare Roma e a tornare nella sua terra natale. Regal\u00f2 la corona d'alloro alla basilica della Madonna dell'Umilt\u00e0 di Pistoia (dove \u00e8 tuttora conservata) e nel 1780 si trasfer\u00ec, definitivamente, a Firenze in via della Forca (oggi via Ferdinando Zannetti n. 2) e per tutto il resto della sua vita tenne sempre salotto in questa sua nuova casa.\nNel 1780 pubblic\u00f2 a Roma il sonetto \"In morte di A. Raffaele Mengs\", oltre a quello di genere nuptialia, \"L'Ara d'Amore\", per le nozze del principe Carlo Emanuele IV di Savoia e Maria Clotilde di Borbone-Francia.\nUna sua grande estimatrice fu Madame de Sta\u00ebl, che si ispirer\u00e0 a lei per la sua \"Corinne\". Scambi\u00f2 versi con il poeta ebreo Salomone Fiorentino. Nell'anniversario della sua scomparsa la citt\u00e0 pose una lapide commemorativa sulla porta della sua casa fiorentina.\nIntitolazioni.\nLa citt\u00e0 di Pistoia le ha dedicato una strada."}
{"id": "1147053", "revid": "14214", "url": "https://it.wikipedia.org/wiki?curid=1147053", "title": "Hausdorff", "text": ""}
{"id": "1147054", "revid": "14214", "url": "https://it.wikipedia.org/wiki?curid=1147054", "title": "Hausdorf", "text": ""}
{"id": "1147055", "revid": "110157", "url": "https://it.wikipedia.org/wiki?curid=1147055", "title": "Engel (singolo)", "text": "Engel \u00e8 un singolo dei Rammstein estratto dall'album \"Sehnsucht\".\nRegistrazione.\nLa voce femminile prima del ritornello \u00e8 di Christiane Hebold, mentre il fischio \u00e8 fatto da Christian Lorenz anche se dal vivo \u00e8 aiutato da Richard Kruspe."}
{"id": "1147056", "revid": "1986268", "url": "https://it.wikipedia.org/wiki?curid=1147056", "title": "Dru\u017eina", "text": "La dru\u017eina era il corpo delle guardie del corpo dei capi slavi durante il Medioevo.\nOltre che slavi, alcuni membri delle dru\u017eine erano anche Huscarl provenienti dalla Scandinavia, che mettevano al servizio dei capi o principi locali le loro abilit\u00e0 in combattimento.\nLe dru\u017eine erano utilizzate ampiamente come guardie del corpo dai capi e dai principi della Rus' di Kiev, e parteciparono anche alla battaglia del lago Peipus.\nSi trattava di truppe molto versatili, capaci di combattere nei climi estremi del nord Europa e della Russia; gli uomini erano protetti da una cotta di maglia leggera e capaci di combattere sia corpo a corpo che con l'arco."}
{"id": "1147067", "revid": "2194936", "url": "https://it.wikipedia.org/wiki?curid=1147067", "title": "Giuseppe Calderisi", "text": "\u00c8 considerato uno dei massimi esperti di area liberale in materia di regolamenti istituzionali.\nBiografia.\n\u00c8 nato a Monte Sant'Angelo (Foggia), ma vive a Roma; si \u00e8 laureato in ingegneria civile, di professione \u00e8 ingegnere.\nCarriera politica.\n\u00c8 particolarmente noto per la sua competenza in materia di sistemi elettorali e per aver partecipato all'elaborazione dei pi\u00f9 importanti quesiti referendari radicali. All'interno del partito radicale \u00e8 stato Tesoriere tra il 1984 e il 1987 e fra i promotori dell'Arcod (\"Associazione Radicale per la Costituente Democratica\").\nEntrato nel Partito Radicale negli anni settanta e con questo divenne deputato nell'VIII Legislatura e viene riconfermato nella IX Legislatura. Nella X Legislatura \u00e8 stato capogruppo del \"Gruppo Federalista Europeo\" alla Camera dei deputati. Rieletto nella XII e nella XIII \u00e8 stato membro della Commissione bicamerale per le riforme istituzionali.\nDopo aver abbandonato negli anni novanta il Partito Radicale, alle elezioni politiche del 1994 viene eletto deputato nel \"collegio uninominale\" di Vigonza per il Polo delle Libert\u00e0, in rappresentanza della Lista Marco Pannella, che si era alleata con Silvio Berlusconi.\nAssieme agli altri deputati radicali iscrive al gruppo parlamentare di Forza Italia.\nViene rieletto deputato anche alle successive elezioni politiche del 1996, nelle liste proporzionali di Forza Italia nella circoscrizione Puglia. \u00c8 stato prima membro del consiglio direttivo e poi vice capogruppo di Forza Italia alla Camera\nNon ricandidatosi in Parlamento alle elezioni politiche del 2001, \u00e8 per\u00f2 candidato alla Camera dei deputati nelle elezioni suppletive del 24 e 25 ottobre 2004 nel \"collegio uninominale\" di Scandicci per la Casa delle Libert\u00e0: ottiene tuttavia solo il 16,8% dei voti ed \u00e8 sconfitto dal candidato de L'Ulivo Antonello Giacomelli.\nNel 2005 ha fondato con gli altri ex radicali Marco Taradash, Benedetto Della Vedova e Carmelo Palma, i Riformatori Liberali, del quale \u00e8 stato Coordinatore nazionale. Nel 2007 diventa membro del \"Comitato promotore del Referendum elettorale\". \u00c8 tra i soci fondatori e consiglieri di amministrazione della Fondazione Magna Carta.\nAlle elezioni politiche del 2006 \u00e8 candidato alla Camera, per i Riformatori Liberali, nelle liste di Forza Italia nella circoscrizione Emilia-Romagna, risultando per\u00f2 il primo dei non eletti.\nCalderisi torna per\u00f2 alla Camera in occasione delle elezioni politiche del 2008, eletto nelle liste del Popolo della Libert\u00e0. \u00c8 stato membro del Consiglio direttivo del gruppo del PdL alla Camera.\nAlle elezioni politiche del 2013 \u00e8 ricandidato alla Camera per Il Popolo della Libert\u00e0 nella circoscrizione Campania 1, ma non viene rieletto."}
{"id": "1147080", "revid": "599013", "url": "https://it.wikipedia.org/wiki?curid=1147080", "title": "Tavor", "text": ""}
{"id": "1147087", "revid": "29727", "url": "https://it.wikipedia.org/wiki?curid=1147087", "title": "Cetriolo", "text": ""}
{"id": "1147088", "revid": "767487", "url": "https://it.wikipedia.org/wiki?curid=1147088", "title": "Vittorio Frosini", "text": "\u00c8 considerato il padre dell'Informatica giuridica in Italia. Si devono a lui le prime riflessioni generali sulle implicazioni esistenti tra diritto, tecnologie e attivit\u00e0 giudiziarie.\nBiografia.\nLaureatosi alla Normale di Pisa in filosofia e successivamente a Catania in giurisprudenza, intraprese l'attivit\u00e0 accademica.\nTra gli incarichi pubblici, \u00e8 stato componente laico nominato dal Parlamento del Consiglio Superiore della Magistratura (1981 - 1986) e consulente dell'OCSE sulla regolamentazione dell'informatica; ha presieduto l'Associazione Italiana di Diritto dell'Informatica e di Giuritecnica e l'Istituto di Teoria dell'interpretazione e di informatica giuridica presso la Facolt\u00e0 di Giurisprudenza dell'Universit\u00e0 di Roma \"La Sapienza\".\nPensiero.\nTeorico di un \"umanesimo tecnologico\" attento ai diritti civili, Frosini ha avviato una ricostruzione sistematica dei problemi dell'informatica consapevole delle diverse implicazioni economiche e sociali della regolamentazione giuridica. Nel confronto costante tra diritto e tecnologie, secondo Frosini il progresso produce una evoluzione sociale continua che si riflette nel campo giuridico ed economico come nei miglioramenti qualitativi dei diversi rapporti con le istituzioni, favorendo un continuo e immediato confronto fra amministratori e amministrati entro un rapporto diretto a carattere \"orizzontale\", mentre prima era a carattere verticale e cos\u00ec il cittadino diventa veramente attore della vita civile e non pi\u00f9 suddito. Di qui il profilarsi di una nuova democrazia di massa in cui \u00absi realizza con apparente paradosso una nuova forma di libert\u00e0 individuale, un accrescimento della socialit\u00e0 umana che si \u00e8 allargata sull'ampio orizzonte del nuovo circuito delle informazioni, un potenziamento, dunque, dell'energia intellettuale ed operativa del singolo vivente nella comunit\u00e0\u00bb.\nOpere.\nL'opera centrale di Vittorio Frosini, professore ordinario ed emerito di filosofia del diritto e di informatica giuridica \u00e8 indubbiamente \"La struttura del diritto\" (1962). Il volume ebbe immediati riconoscimenti e una notevole fortuna in Italia \u2013 dove ebbe sei riedizioni pressoch\u00e9 inalterate \u2013 ed all'Estero, in particolare in Spagna. Quale suo autore, nel 1963 Frosini ricevette un premio dall'Accademia Nazionale dei Lincei dalle mani del Presidente della Repubblica Italiana, Antonio Segni.\nFrosini \u00e8 peraltro autore di saggi fondamentali sul rapporto tra tecnologia e diritto quali:\nFondamentali sono anche i suoi scritti sulla rivista \"Informatica e Diritto\" (1973 - 2000)\nRiconoscimenti.\nA Vittorio Frosini sono dedicati:"}
{"id": "1147089", "revid": "68105", "url": "https://it.wikipedia.org/wiki?curid=1147089", "title": "XM8", "text": ""}
{"id": "1147090", "revid": "765341", "url": "https://it.wikipedia.org/wiki?curid=1147090", "title": "Via della Canonica", "text": " \nVia della Canonica si trova a Firenze, da via dello Studio a via del Campanile, accanto alla Cattedrale di Santa Maria del Fiore.\nStoria.\nVia della Canonica esisteva gi\u00e0 fino dal 724, anche se prima si chiamava \"via dello Scheletro\", fu ingrandita nel 1413 e nel 1448 ed era costituita da un complesso di case che si avanzavano nella piazza, lasciando solo uno spazio ristretto lungo il fianco della Cattedrale, dove era situato il Cimitero.\nLe case, ancora contraddistinte dai tipici sporti medievali in legno, che sorreggono un avancorpo al primo piano verso la strada, servivano da abitazione per il clero e per gli uffici ecclesiastici, che formavano un quartiere isolato, chiuso da ogni parte, come se fosse il chiostro di un convento.\nDal 1425 al 1754 la Canonica ebbe il privilegio della immunit\u00e0, perch\u00e9, chiunque vi si fosse rifugiato, era immune dall'arresto, qualora fosse stato colpevole di un reato. Le autorit\u00e0 cittadine non potevano entrare in questa zona senza l'autorizzazione del Capitolo.\nNel quartiere della Canonica vi erano chiese ed oratori. La piazza del Duomo fu allargata nel 1826 e nel 1830 e furono costruiti tre palazzi per abitazione dei Canonici della Cattedrale.\nAll'estremit\u00e0 est della strada si erge la Torre dei Pierozzi."}
{"id": "1147092", "revid": "9", "url": "https://it.wikipedia.org/wiki?curid=1147092", "title": "Benzodiazepina", "text": ""}
{"id": "1147097", "revid": "124915417", "url": "https://it.wikipedia.org/wiki?curid=1147097", "title": "Du hast", "text": "Du hast \u00e8 un singolo dei Rammstein, estratto dal loro secondo album, \"Sehnsucht\".\nVideo musicale.\nIl video musicale di \"Du hast\" \u00e8 stato ispirato dal film \"Le iene\", di Quentin Tarantino.\nSuccesso commerciale.\nIl singolo si \u00e8 posizionato al ventesimo posto nella Billboard Hot 100, divenendo cos\u00ec il primo singolo tedesco a raggiungere tale posizione.\nCover.\nLa canzone \u00e8 stata rielaborata dal gruppo industrial metal statunitense Motionless in White nella raccolta \"Punk Goes 90's Volume 2\" del 2014."}
{"id": "1147098", "revid": "848247", "url": "https://it.wikipedia.org/wiki?curid=1147098", "title": "Stiv Bators", "text": "Nel corso della sua carriera, Bators milit\u00f2 in diverse band, inclusi Rocket from the Tombs, Frankenstein, Dead Boys, The Wanderers, Lords of the New Church. Egli registr\u00f2 anche un album solista per la Bomp! Records intitolato \"Disconnected\".\nDivenuto noto per essere il cantante dei Dead Boys, Bators contribu\u00ec allo sviluppo delle sonorit\u00e0 punk rock, come del \"look\" e dell\"'attitude\". Bators \u00e8 infatti una delle figure chiave del punk rock delle origini statunitense. I Dead Boys divennero tra le punk rock band pi\u00f9 importanti degli anni settanta, e come molte altre punk band, anch'essi fecero strada nel leggendario locale \"CBGB's\", di New York.\nIl 3 giugno 1990 venne investito da un taxi a Parigi. Il giorno successivo mor\u00ec per le ferite riportate nell'incidente. Leggenda vuole che le sue ceneri vennero poi sparse sopra la tomba di Jim Morrison al P\u00e8re-Lachaise.\nCarriera.\nDead Boys.\nI Dead Boys nacquero dallo scioglimento dei Rocket from the Tombs. David Thomas e Peter Laughner formeranno i Pere Ubu, mentre Gene \"Cheetah Chrome\" O'Connor (chitarra) e Johnny \"Blitz\" Madansky (batteria) si assoceranno al chitarrista William \"Jimmy Zero\" Wilden, al bassista Jeff \"Magnum\" Halmagy e a Bators, per formare un gruppo chiamato \"Frankenstein\". Quando poi i membri del gruppo si trasferirono a New York nel luglio 1976, adottarono il nome di \"Dead Boys\" (\"ragazzi morti\") preso da una canzone dei Rocket from the Tombs chiamata \"Down In Flames\".\nArrivati a New York su incoraggiamento di Joey Ramone, il cantante dei Ramones, i Dead Boys guadagnarono velocemente notoriet\u00e0 in virt\u00f9 delle loro scatenate ed oltraggiose esibizioni dal vivo. Fecero epoca le prestazioni grezze e provocatorie e gli atteggiamenti fuori dal normale e fortemente autolesionisti di Stiv Bators (grande fan di Iggy Pop e del suo \"stile selvaggio\") in qualit\u00e0 di cantante, e gli assoli al fulmicotone del chitarrista Cheetah Chrome. Ormai padroni di una reputazione di deviati del rock, i quattro Dead Boys portarono all'estremo le direttive della prima ondata del punk statunitense: il rock rozzo, veloce, e frastornante dei Ramones, l'aria da pervertiti dei New York Dolls, la depressione esistenziale dei Television e il look \"stracciato\" alla Richard Hell. Il gruppo divenne cos\u00ec sinonimo di violenza allo stato puro, secondo quelli che stavano emergendo come i tratti salienti del punk di matrice britannica che arrivava da oltreoceano. \nSuonarono spesso nel leggendario Rock Club di New York, il \"CBGB\", e nel 1977 usc\u00ec il loro primo album, \"Young, Loud and Snotty\", prodotto da Genya Ravan. La canzone che apre il disco, \"Sonic Reducer\", viene spesso indicata ancora oggi come uno dei classici del genere punk rock, considerata \"uno dei pi\u00f9 grandi inni punk mai scritti\".\nScioglimento.\nDopo la produzione di un secondo album di scarso successo, \"We Have Come for Your Children\" (1978), la Sire Records, etichetta produttrice dei Dead Boys, obblig\u00f2 il gruppo a cambiare il proprio look ed il sound per addolcire un po' la loro proposta musicale e renderla pi\u00f9 appetibile commercialmente per il pubblico americano che ancora non seguiva il punk come in Inghilterra gi\u00e0 avveniva, e fu anche per questo motivo che la band si sciolse nel 1979. Svariate loro esibizioni del 1979 sono visibili nel film del 1980 intitolato \"\". Qualche mese dopo lo scioglimento del gruppo, la band fu costretta a riunirsi occasionalmente per incidere un album dal vivo e tener fede ai propri obblighi contrattuali. Per vendicarsi sulla Sire Records, Stiv Bators cant\u00f2 intenzionalmente fuori dal microfono, e le registrazioni non poterono essere utilizzate. Quando il materiale finalmente emerse su etichetta Bomp! Records, Bators ri-registr\u00f2 le tracce vocali in studio.\nCarriera solista.\nTerminata l'avventura dei Dead Boys, Stiv Bators registr\u00f2 un album solista, \"Disconnected\", dagli arrangiamenti molto pi\u00f9 power pop, cercando di cambiare immagine. L'album, distribuito dalla Line Records, non riscosse particolare successo. Bators, successivamente form\u00f2 i Lords of the New Church, un gruppo Goth Rock/Post-punk, con Brian James dei The Damned e Dave Tregunna degli Sham 69.\nLords of the New Church.\nBators form\u00f2 i Lords of the New Church nel 1981. Il gruppo divenne famoso per le scatenate esibizioni dal vivo e debutt\u00f2 con l'omonimo album nel 1982. Da sempre ammiratore di Iggy Pop, Bators aveva sviluppato una reputazione di vero e proprio \"selvaggio\" del rock durante gli anni passati nei Dead Boys e continu\u00f2 le antiche abitudini anche con i The Lords, con esibizioni al limite dell'autolesionismo pi\u00f9 estremo, la pi\u00f9 celebre delle quali fu quella in cui si impicc\u00f2 sul palco con la corda del microfono durante un concerto. Bators spinse il gioco troppo in l\u00e0, perdendo conoscenza e rimanendo clinicamente morto per diversi minuti. Tuttavia, Bators sopravvisse e registr\u00f2 altri due album di successo con i The Lords of the New Church, \"Is Nothing Sacred?\" (1983), e \"The Method to Our Madness\" (1984).\nSuccessivamente, Stiv Bators inizi\u00f2 ad apparire in film mainstream. Nel 1981, recit\u00f2 nella pellicola satirica diretta da John Waters intitolata \"Polyester\". Sette anni dopo, partecip\u00f2 con un cameo alla commedia \"Tapeheads - Teste matte\", che vedeva anche la partecipazione di John Cusack e Tim Robbins.\nNel dicembre 1985 Bators vol\u00f2 a New York con il suo migliore amico Michael Monroe per prendere parte al video musicale Artists United Against Apartheid.\nI Lords of the New Church si sciolsero nel 1989, quando Bators si infortun\u00f2 gravemente alla schiena durante un concerto e il chitarrista Brian James inizi\u00f2 in segreto a cercare un altro cantante per la band al posto di Bators.\nBators cerc\u00f2 anche di mettere insieme una band con Dee Dee Ramone e Johnny Thunders che avrebbe dovuto chiamarsi \"The Whores of Babylon\" (\"Le puttane di Babilonia\") ma senza successo alcuno, poich\u00e9 Dee Dee e Thunders litigarono aspramente prima ancora di incidere una sola nota.\nMorte.\nNel giugno 1990, Bators venne investito da un taxi a Parigi. Fu portato all'ospedale ma, stufo di aspettare dopo diverse ore passate al pronto soccorso e sentendosi abbastanza bene, se ne and\u00f2 a casa senza farsi visitare da un dottore. Mor\u00ec nel sonno le sera stessa a causa delle lesioni interne riportate nell'incidente. Stiv Bators venne cremato e le sue ceneri sparse sulla tomba di Jim Morrison nel cimitero parigino di P\u00e8re-Lachaise.\nNei contenuti extra del DVD del film \"Polyester\" (nel quale aveva recitato Bators) diretto da John Waters, a proposito della morte di Bators, Waters afferm\u00f2 che la sua ragazza Caroline gli aveva confessato di aver sniffato una parte delle ceneri di Bators per restargli sempre vicino."}
{"id": "1147100", "revid": "984922", "url": "https://it.wikipedia.org/wiki?curid=1147100", "title": "Porto di Ardenza", "text": "Il porto di Ardenza, noto anche come \"Moletto d'Ardenza\", \u00e8 il porto dell'omonimo quartiere di Livorno. Il porticciolo \u00e8 posto sul mar Ligure, lungo il lungomare di Ardenza, elegante localit\u00e0 residenziale posta a sud del centro cittadino.\nCaratteristiche.\nRealizzato, secondo la retorica dell'epoca fascista, per interessamento del gerarca Costanzo Ciano, l'approdo \u00e8 costituito da un bacino, caratterizzato da fondali molto bassi (minori di 1,80 metri) e da alcuni scogli affioranti che possono creare difficolt\u00e0.\nDei posti barca disponibili (266), solo una piccola parte sono riservati alle imbarcazioni in transito.\nTuttavia le imbarcazioni in transito possono temporaneamente essere ormeggiate nei posti lasciati liberi dai soci.\nIn caso di libeccio le condizioni di ingresso nel porto sono proibitive.\nLa lunghezza massima dei natanti che possono accedere al porto \u00e8 di 10,50 metri.\nIl porticciolo offre acqua ed energia elettrica, scalo di alaggio, gru e servizi igienici.\nLungo la balaustra che lo divide dalla passeggiata a mare nel corso del Novecento furono posti alcuni gruppi bronzei riproducenti dei delfini; queste opere erano state eseguite su disegno dell'architetto Carlo Reishammer nella prima met\u00e0 dell'Ottocento per ornare la scomparsa Porta a Mare. Nel 2008 le sculture sono state rimosse in quanto bisognose di un intervento di manutenzione."}
{"id": "1147101", "revid": "59975", "url": "https://it.wikipedia.org/wiki?curid=1147101", "title": "The Dead Boys", "text": ""}
{"id": "1147106", "revid": "74688", "url": "https://it.wikipedia.org/wiki?curid=1147106", "title": "Associazione Sportiva Dilettantistica Fanfulla", "text": "L'Associazione Sportiva Dilettantistica Fanfulla, meglio nota come Fanfulla, \u00e8 una societ\u00e0 calcistica italiana con sede nella citt\u00e0 di Lodi. Il sodalizio deve il suo nome a Fanfulla da Lodi, uno dei tredici cavalieri italiani che sconfissero i francesi nella disfida di Barletta del 1503. \nCostituita nel 2015 come \"Associazione Sportiva Dilettantistica Cavenago Fanfulla\" (previa ridenominazione della \"Polisportiva Cavenago d'Adda\"), \u00e8 erede della tradizione sportiva iniziata nel 1908 con la nascita della sezione calcistica della polisportiva Associazione Sportiva Ginnastica Fanfulla 1874 (a sua volta fondata il 15 agosto 1874 con la denominazione di \"Societ\u00e0 Lodigiana di Ginnastica e Scherma\") divenuta in seguito \"Associazione Calcio Fanfulla 1874\", dichiarata fallita nel 2016.\nA livello storico, il Fanfulla vanta quale maggior successo diciotto partecipazioni al campionato di seconda divisione nazionale (nelle sue varie formule), cui ha preso parte da ultimo nel 1953-1954; ha inoltre vinto per due volte la terza serie e conquistato una Coppa Italia di categoria.\nIl club si trova al 65\u00ba posto nella classifica perpetua della Serie B e al 92\u00ba nel ranking della tradizione sportiva in Italia. \u00c8 la squadra lombarda che vanta il maggior numero di partecipazioni al campionato di Serie D, dove milita anche nella stagione 2021-2022.\nStoria.\nDalla nascita alla promozione in Serie B (1908-1937).\nIl gioco del calcio, era arrivato a Lodi nei primi anni del XX secolo, praticato sui campi improvvisati di periferia e nei collegi. Sul finire del 1907 il Circolo Pallavicino aveva riconvertito in campo da calcio il vecchio sferisterio cittadino in via Ospedale . Su iniziativa di alcuni giovani lodigiani (tra cui il diciassettenne Marcello Ghisio, che a dispetto della giovane et\u00e0 ricopriva gi\u00e0 da un anno la carica di segretario della Societ\u00e0 Fanfulla di Ginnastica e Scherma), l'8 gennaio 1908 venne fondato il Lodi Foot-Ball Club, camicia granata e calzoncini bianchi. Ben presto Ghisio comprese che il Lodi F.B.C. non era abbastanza forte per reggersi da solo, e propose l'assorbimento della squadra e della nuova disciplina a Francesco Miglio, presidente della societ\u00e0 bianconera, che per l'occasione mut\u00f2 il nome in Associazione Sportiva Fanfulla. \nL'inizio dell'attivit\u00e0 calcistica del club lodigiano si fa risalire al 28 giugno 1908, data in cui la sezione calcio dell'Associazione Sportiva Fanfulla, organizz\u00f2 e disput\u00f2 a Lodi, in occasione dell'inaugurazione del campo sportivo \"Due Chiavi\", un torneo amichevole denominato \"Coppa Pro Lodi\". Oltre al club lodigiano, parteciparono il , la Trevigliese, l'Ausonia, l'Unitas e la Libertas. Proprio contro la Libertas il Fanfulla gioc\u00f2 nelle gare eliminatorie, venendo sconfitto per 9-0, ma consegnando alla storia la sua prima formazione: Pizzamiglio; Ghisio, Milani; Valdameri, Caccialanza, Granata E.; Granata V., Manzoni, Bona, Dossena, Favari. Per la cronaca la coppa venne vinta dal Milan, che in finale sconfisse 3-0 la Libertas.\nIscrittosi alla Federazione Italiana Football nel giugno del 1908, partecip\u00f2 al primo campionato regionale nel 1913-1914 guadagnando immediatamente l'accesso alla Promozione, ma la sua ascesa fu troncata dall'inizio della Prima guerra mondiale. Non iscritto all'inizio della stagione sportiva 1919-1920 poich\u00e9 il campo delle Due Chiavi, dove venivano disputate le sue gare era divenuto impraticabile causa esigenze belliche, utilizzato come parco buoi. Nella stagione 1920-1921, in virt\u00f9 della fusione con l'Edera ritorn\u00f2 a disputare il campionato di Promozione chiudendo al 3\u00ba posto nelle finali di Promozione Lombarda. Gli incontri vennero disputati nel nuovissimo impianto della Stadio Dossenina, inaugurato nell'ottobre del 1920. In virt\u00f9 del 3\u00ba posto finale i lodigiani si erano illusi di essere stati promossi in Prima Categoria, perch\u00e9 a loro dire il regolamento prevedeva la promozione per le prime tre classificate, ma la FIGC non fu d'accordo, ammettendo in Prima Categoria solo la vincente del campionato lombardo di Promozione. Dopo una lunga diatriba con la FIGC, i lodigiani si rassegnarono alla mancata promozione che era stata a loro dire ingiustamente revocata, e si prepararono al successivo campionato di Promozione lombarda 1921-1922, che vinsero, venendo finalmente promossi in Prima Categoria ricevendo persino una lettera di congratulazioni dalla FIGC. A causa della scissione della Prima Categoria in due serie, Prima e Seconda Divisione, tuttavia, il Fanfulla non fu ammesso alla massima serie, bens\u00ec al campionato cadetto (Seconda Divisione).\nAl debutto in cadetteria, il Fanfulla si comport\u00f2 benissimo nel girone di andata, sembrando addirittura in grado di vincere il girone, ma nel girone di ritorno il suo rendimento cal\u00f2 e chiuse al quarto posto. Nella stagione successiva il Fanfulla miglior\u00f2 ulteriormente, chiudendo al secondo posto il campionato di Seconda Divisione girone D. Nel campionato 1925-1926, invece, non riusc\u00ec a salvarsi: non ammesso alla Prima Divisione (la nuova denominazione del campionato cadetto), venne declassato nel campionato di terzo livello (Seconda Divisione Nord). Rimase in tale categoria fino al 1928, anno in cui approd\u00f2 in Prima Divisione.\nLa Serie B e il campionato dell'Alta Italia (1937-1953).\nIl Fanfulla raggiunse il momento pi\u00f9 alto della sua storia tra il 1938 e il 1953, periodo durante il quale vinse due volte il Campionato Nazionale di Serie C e disput\u00f2 13 stagioni in Serie B.\nLa prima storica promozione in Serie B avvenne al termine di un drammatico spareggio giocato a Pavia contro il . La partita fu occasione di quello che all'epoca fu considerato un vero e proprio esodo: tremila lodigiani giunsero a Pavia, un migliaio di tifosi avversari arrivarono dalla citt\u00e0 emiliana. Al termine dell'incontro, vinto dai bianconeri per 2-1 in rimonta, si segnalarono tafferugli tra sostenitori.\nLa squadra lodigiana consegu\u00ec risultati di notevole prestigio anche durante il Torneo Misto di Guerra 1943-1944, riservato alle compagini di Serie A e B del Nord Italia: in quella stagione, il Fanfulla sconfisse sia il Milan sia l'Ambrosiana-Inter. Retrocesso in serie C nel 1948, ritorn\u00f2 nella serie cadetta nell'anno seguente, restandoci ininterrottamente fino al 1954, e conquistando il miglior piazzamento di tutta la sua storia col 6\u00ba posto del 1951.\nIl caso Gaggiotti e gli anni dell'oblio (1954-1982).\nIl Fanfulla abbandon\u00f2 definitivamente la Serie B al termine della stagione 1953-1954, a causa di una penalizzazione di 5 punti subita per via del suo coinvolgimento nel cosiddetto Caso Gaggiotti: il 4 dicembre 1953, due giorni prima di Fanfulla-Alessandria (2-1), Emanuele Dalla Fontana, portiere dell'Alessandria, si fece consegnare la somma di 350.000 lire, da Eugenio Gaggiotti, con il quale aveva pattuito l'accordo di aiutare gli avversari nella gara che doveva disputarsi due giorni dopo, ma il calciatore avvert\u00ec i suoi dirigenti, i quali denunciarono l'accaduto alla Lega Nazionale, che a sua volta sequestr\u00f2 il denaro. In seguito a un'inchiesta della Lega, si scopr\u00ec che i mandanti dell'illecito erano i massimi dirigenti del Fanfulla, i quali diedero a Gaggiotti mezzo milione di lire per avvalersi della sua collaborazione. Il consiglio direttivo del Fanfulla aveva messo a disposizione un fondo di 15 milioni di lire per raggiungere \u2014 attraverso un numero adeguato di partite pilotate \u2014 la quota salvezza di 28 punti, considerato il margine di sicurezza per la permanenza in Serie B. Il 25 marzo 1954 venne emesso il primo verdetto, che deliber\u00f2 che al Fanfulla fossero tolti i cinque punti conquistati fino all'undicesima giornata, cio\u00e8 prima della partita incriminata; a causa della penalit\u00e0 di cinque punti il Fanfulla non riusc\u00ec ad evitare la retrocessione in Serie C. Nel giugno 1954, infine, Francesco Minojetti e il dott. Rinaldo Briocchi, rispettivamente presidente e dirigente del Fanfulla, furono puniti con l'interdizione di tre anni e la squalifica a vita.\nNella stagione seguente il Fanfulla retrocedette in IV serie, iniziando un periodo, di dieci anni, a cavallo tra serie C e serie D. Dalla stagione 1964-1965 al 1977-1978 il Guerriero rimase relegato in Serie D. In virt\u00f9 della riforma che istituiva il campionato di Serie C2, il Fanfulla venne promosso grazie al terzo posto alle spalle di e .\nNell'estate 1981 viene ingaggiato come tecnico Giorgio Veneri, ex giocatore del \"Piccolo Brasile\". Alla sua seconda stagione sulla panchina bianconera, la quinta del Guerriero in C2, il Fanfulla 1982-1983 guidato dai \"gemelli del gol\" Emilio Rossi e Cristiano Masuero, e dalla classe di Beppe Sannino, conquista la seconda posizione alle spalle del Legnano, ottenendo la promozione in C1. \u00c8 in questa stagione la storica vittoria per 6 a 0 nel derby contro il Pergocrema.\nLa Coppa Italia di Serie C e la discesa nei dilettanti (1983-2006).\nLa stagione 1983-84 inizia con la sconfitta casalinga (2 a 3) contro il Bologna, e termina con la retrocessione frutto del penultimo posto a -4 dalla salvezza. La stagione rester\u00e0 comunque nella storia bianconera, grazie alla vittoria nella finale della Coppa Italia di Serie C contro l'Ancona: dopo il pareggio casalingo per 0 a 0, i lodigiani espugnarono ai supplementari il campo dei dorici con i gol di Sannino e Cappelletti. Fu l'unica edizione vinta da una squadra che, nella stessa stagione, retrocesse dalla Serie C1 alla C2. Il 1\u00ba giugno 1986, sul campo della Centese in festa promozione, il Fanfulla gioca la sua ultima partita nei professionisti. \nDa l\u00ec in avanti il Fanfulla disputer\u00e0 17 stagioni di quinta serie, posizionandosi sempre a met\u00e0 classifica. Eccezion fatta per la stagione 2000-2001, quando la squadra trascinata dalle 33 reti di Giancarlo Riccadonna, si posiziona al secondo posto, dietro la corazzata . Al tecnico Corrado Verdelli non viene perdonata la sconfitta (2 a 1, complessiva tra andata e ritorno) contro il Todi nella finale di Coppa Italia di serie D. In estate, verr\u00e0 ripescato in serie C2 il , nonostante avesse concluso il campionato al terzo posto, a -16 dal Fanfulla. \nAl termine della stagione 2002-2003 il Fanfulla retrocede in Eccellenza. Nel 2004-2005, guidato dal tecnico Virginio Gandini, ex giocatore del Fanfulla degli anni Ottanta, e dai 24 gol di Silvio Dellagiovanna, tornato a Lodi dopo le esperienze nei professionisti, il Guerriero conquista la prima posizione, a +4 sul . Al ritorno in Serie D il Fanfulla disputa un'ottima stagione, terminata al 5\u00ba posto dopo essersi laureato campione d'inverno, disputando la semifinale play off contro il Palazzolo, persa 3 a 0 in trasferta.\nLa Promozione e gli \"Amici del Guerriero\" (2007-2015).\nLa stagione successiva vede riproporsi lo spareggio tra Fanfulla e Palazzolo, questa volta per non retrocedere: i lodigiani, concluso il campionato al 14\u00ba posto, si salvano ai play out. Anche la stagione 2007-2008 vede i bianconeri salvarsi mediante spareggi: i play out contro il si concludono con la vittoria per 2 a 0 in casa, e addirittura con un 4 a 1 allo Stadio Briamasco. Nell'estate 2008, in pieno festeggiamento del centenario, il Fanfulla viene rilevato da una cordata di imprenditori bresciani. Come presidente viene nominato l'avvocato Roberto Minojetti, figlio di Italo, presidente dal 1987 al 1999, e nipote di Francesco, il presidente dal 1950 al 1954. L'acquisto di giocatori di prestigio quali Giuliano Gentilini e Bidre'ce Azor non riesce a salvare il Fanfulla, che piazzatosi all'ultimo posto retrocede in Eccellenza. In piena crisi societaria, due stagioni dopo i bianconeri retrocedono in Promozione. Dopo il primo anno in settima serie, concluso al 6\u00ba posto, nell'estate 2012 la panchina viene affidata a Pierpaolo Curti, bomber e capitano bianconero nella stagione precedente. A dicembre, la societ\u00e0 viene rilevata dall'imprenditore bresciano Enrico Bornatici, ma di fatto la gestione della prima squadra passa in mano ad una cordata lodigiana denominata \"Amici del Guerriero\", retta da un trust di tifosi e genitori dei giocatori militanti nella selezione Juniores. La stagione termina con la vittoria del campionato, con 16 punti di vantaggio sulla pi\u00f9 diretta inseguitrice e il ritorno nella massima categoria regionale.\nNell'estate 2013 viene fondata l'A.S.D. Academy Fanfulla, societ\u00e0 autonoma per la gestione del settore giovanile e femminile del Fanfulla, mentre all'A.C. Fanfulla 1874 resta avocata la gestione della prima squadra.\nIl fallimento e il Cavenago Fanfulla (2015-2018).\nNell'estate 2015 la societ\u00e0 Fanfulla 1874, oberata dai debiti (che il 5 aprile 2016 la condurranno al fallimento, su istanza presentata da Equitalia Nord SpA), dopo aver conquistato la salvezza decide di non iscriversi al campionato d'Eccellenza per la stagione 2015-2016. Viene pertanto siglato un accordo tra gli \"Amici del Guerriero\" e la Polisportiva Cavenago d'Adda (a sua volta militante in Eccellenza), che trasferisce la sede delle gare interne alla Dossenina e assume la nuova denominazione di \"Associazione Sportiva Dilettantistica Cavenago Fanfulla\", adottando il colore sociale bianconero ed ereditando la tradizione sportiva lodigiana.\nIl Cavenago Fanfulla viene riaffidato a Pierpaolo Curti e si propone quale squadra di vertice, guidando a lungo la classifica del girone B di Eccellenza, ma infine manca la promozione diretta a seguito di un rallentamento in primavera, che lo conduce al terzo posto finale. Il \"pass\" per la Serie D viene poi conseguito con la vittoria nei play-off nazionali.\nNel corso dell'estate 2016 il Cavenago Fanfulla incorpora l'Academy Fanfulla, andando a sanare la scissione col settore giovanile consumatasi nel 2013, mentre la rosa della prima squadra viene quasi del tutto rivoluzionata. La stagione successiva in Serie D si rivela per\u00f2 un autentico calvario: la squadra, affidata ad Alexandro Dossena, si ritrova presto nelle retrovie del girone B e retrocede matematicamente in Eccellenza alla penultima giornata di stagione regolare.\nIl presidente Luigi Barbati attua pertanto un rimpasto nell'organigramma e nella rosa, alla cui guida chiama l'ex bandiera bianconera Andrea Ciceri . Le scelte si rivelano azzeccate: il Cavenago Fanfulla si insedia stabilmente in vetta al girone A di Eccellenza e consegue la promozione all'ultima giornata, il 29 aprile 2018, battendo il per 3-2. Degno di nota \u00e8 anche il cammino in Coppa Italia Dilettanti, ove il \"Guerriero\" arriva fino alla finale regionale, persa soltanto ai rigori contro il sul neutro del Breda.\nIl ritorno del Fanfulla.\nNel giugno 2018 la societ\u00e0 recupera la denominazione storica cambiando ragione sociale in \"Associazione Sportiva Dilettantistica Fanfulla\", riadottando l'antico simbolo del guerriero. Al ritorno in quarta serie la squadra di Ciceri, trascinata dai 20 gol del veterano Stefano Brognoli, si propone quale squadra di vertice del proprio girone, chiudendolo al quarto posto e accedendo cos\u00ec ai play-off contro la , che infine s'impone allo stadio Citt\u00e0 del Tricolore per 3-1 dopo i tempi supplementari. \nIl posizionamento vale ai bianconeri l'accesso alla Coppa Italia della stagione successiva: il sorteggio del primo turno abbina il Fanfulla al , riproponendo una gara ufficiale nel sud Italia a distanza di 64 anni dalla precedente. Il 4 agosto 2019 il Fanfulla \u00e8 quindi di scena al Massimino contro i rossoazzurri locali, che si impongono per tre reti a zero. In Serie D i lodigiani riescono a migliorare la performance del 2018-2019, chiudendo la stagione regolare (terminata anticipatamente a causa della pandemia da COVID-19) al terzo posto. Ulteriore miglioramento porta in dote la stagione successiva, in cui la squadra di Ciceri si piazza al secondo posto alle spalle del Seregno, ottenendo il suo miglior risultato dell'ultimo ventennio: ai play-off i bianconeri superano il Crema, ma si arrendono al NibionnOggiono in finale.\nColori e simboli.\nColori.\nSin dalla prima partita i giocatori lodigiani indossarono una camicia a strisce bianche e nere, tinte mutuate dalla societ\u00e0 lodigiana e prima ancora dal blasone araldico di Fanfulla da Lodi. Per i primi decenni i calzoncini della divisa restarono bianchi e i calzettoni, quando non lasciati alla fantasia (e alla disponibilit\u00e0) degli atleti, erano neri con striature bianche. In alcune partite e in qualche stagione degli anni \u201930 fecero la loro comparsa calzoncini neri e calzettoni bianchi, sempre a corredo della maglia a strisce di cui poteva cambiare la foggia, ma non la sostanza, eccezion fatta per sporadiche e fantasiose \u201cavventure\u201d. Nel 1945 sulla maglia bianca a rifiniture nere, compariva un\u2019unica striscia nera e orizzontale, sul petto. Nel campionato 1974-1975 di nuovo l\u2019esperimento dell\u2019unica striscia nera su sfondo bianco, questa volta in diagonale.\nPer quanto riguarda le divise da trasferta, in oltre cento anni di storia sono state utilizzate innumerevoli soluzioni stilistiche. Spiccano tra di esse, per affezione della piazza e frequenza nella riproposizione, il completo monocolore blu e quello giallo-rosso, che omaggia i colori dello stemma civico di Lodi: in alcuni casi \u00e8 stata finanche adottata una \"maglia bandiera\", gialla con una croce rossa a tutto torso.\nSimboli ufficiali.\nStemma.\nIl simbolo civico della croce rossa in campo oro fu il primo stemma sociale del club.\nUn diverso emblema \u00e8 ravvisabile in una foto scattata nella stagione 1914-15 al campo \u201cDue Chiavi\u201d: in esso il segretario Ghisio indossa una divisa di rappresentanza recante sul petto l\u2019aquila con festone mutuata dall\u2019insegna di Tito Fanfulla.\nNegli anni 1940-50 lo stemma assunse la fisionomia di uno scudo svizzero a strisce bianconere con in capo il nome A.S. Fanfulla.\nLa forma dello scudo venne poi modificata con l'aggiunta di un richiamo diretto a Fanfulla (l\u2019elmo), che venne mantenuto anche dopo la fuoriuscita della sezione calcistica dalla polisportiva. Nel 1974, allorch\u00e9 il club venne insignito della stella d\u2019oro al merito sportivo, l'emblema venne integrato con tale decorazione.\nNel 2015, non potendo pi\u00f9 disporre del logo sopracitato, il Cavenago Fanfulla adott\u00f2 un semplice scudo a strisce bianconere bordato di giallo-blu (in richiamo ai colori originari della Polisportiva Cavenago d'Adda) inframezzato da un rettangolo giallo con la nuova ragione sociale e recante nell'ombelico la sola stella d'oro al merito sportivo.\nNell'estate del 2018 la societ\u00e0, una volta riacquisito il solo nome Fanfulla, promosse un sondaggio tra i tifosi per scegliere un nuovo stemma: ne risult\u00f2 uno scudo strisciato bianco-nero e dal bordo aureo, in cui campeggiano (sempre in color oro) l'effigie a tutta figura del guerriero a cavallo, un cartiglio ricurvo con la ragione sociale e la stella d'oro al merito sportivo.\nInno.\nIl primo inno ufficiale del Fanfulla calcio fu \"Forza Fanfulla\", scritto da Beppe Mollisi nei primi anni 2000.\nDalla stagione 2017-2018 prima di ogni partita viene suonato il nuovo inno, \"Guerrieri del Fanfulla\", scritto e musicato da Luca Carelli.\nStrutture.\nStadio.\nDal 1908 al primo conflitto bellico, il Fanfulla disput\u00f2 le sue gare interne al campo \"Due Chiavi\", in localit\u00e0 Passeggio Esterno (odierno viale Vignati), situato di fianco alla Trattoria delle Due Chiavi. L'area, di propriet\u00e0 del cavalier Bulloni, venne affittato per la cifra di 1.000 lire annue, e disponeva, oltre del campo da calcio, anche di una pista per il podismo e di un campo da tennis. Nel dopoguerra il terreno divenne edificabile, e la societ\u00e0 dovette trovare un'altra area dove costruire un nuovo impianto. \nAcquistata una superficie di 15.000 metri quadrati in via Sant'Angelo, nei pressi della cascina Dossenina, venne realizzato un centro sportivo, cintato di muratura e legno, dotato di campo da calcio circondato da pista in pirite per il podismo. Lo stadio Fanfulla, ben presto ribatezzato \"Dossenina\" (nome poi divenuto ufficiale) venne inaugurato il 3 ottobre 1920 con un'amichevole contro il Crema.\nNel 1921, grazie alla neo costituita Societ\u00e0 Anonima Stadio Fanfulla, vennero realizzate le prime tribune in legno con capienza di 500 posti, una pista per l'atletica e una per il pattinaggio e, infine, un campo da tennis.\nLa Dossenina, negli anni successivi sar\u00e0 unicamente riservato al gioco del calcio, acquisendo la forma di uno stadio in stile inglese. In passato ha raggiunto una capienza di 7.500 posti, progressivamente ridotta dopo restauri per ragioni di sicurezza. Per gli stessi motivi attualmente la capienza autorizzata su indicazione della Prefettura non supera i 1.000 posti.\nCentro di allenamento.\nDal 2020 gli allenamenti della prima squadra si svolgono al centro sportivo \"Giacomo Restelli\" di Tavazzano.\nSociet\u00e0.\nSponsor.\nDi seguito la cronologia di fornitori tecnici e sponsor ufficiali.\nAllenatori e presidenti.\nLegenda:\n(cpg.) Comitato Presidenziale di Guerra.\nCalciatori.\nIl giocatore pi\u00f9 famoso che ha giocato nel Fanfulla \u00e8 il lodigiano Gianpiero Marini, campione del mondo con la nazionale italiana nel 1982, che esord\u00ec in prima squadra proprio con la casacca bianconera nel 1968-1969. Altri azzurri che hanno indossato la divisa del Fanfulla sono Egidio Capra, bianconero negli anni '30 e '40 e Rino Marchesi, transitato a Lodi nel 1956-1957.\nHanno giocato nel Fanfulla anche Otello Subinaghi dal 1925 al 1929 e nella stagione 1940-1941; Mario Acerbi dal 1934 al 1939 e dal 1945 al 1947; Bruno Crola dal 1938 al 1942 e nel 1943-1944; Ermelindo Lovagnini dal 1939 al 1941, nel 1943-1944 e ancora nel 1951-1952; Giacinto Goldaniga tra il 1946-1950 e nel 1953-1954; Alberto Spelta tra 1961 e 1963; Giuseppe Sannino tra 1982 e 1984; Loris Boni dal 1987 al 1990; Corrado Verdelli nel 1997-1998; Massimo Lombardini nel 2003-2004; Nicola Boselli dal 2004 al 2006 e nel 2007-2008; Riccardo Maspero dal 2005 al 2007; Manuel Pascali dal 2019 al 2021.\nTifoseria.\nStoria.\nLa storia del tifo fanfullino \u00e8 caratterizzata dalla presenza di molti gruppi, dalla vita pi\u00f9 o meno breve.\nIl primo storico club di tifosi, quello del \"Bar Davide\", nasce nel 1968 e viene affiancato, dal 1976, dai \"Fedelissimi\": ad oggi entrambi non sono pi\u00f9 attivi.\nNella seconda met\u00e0 degli anni Settanta, 5 appartenenti al Club Davide fondano il \"Gruppo Z5\", il primo a carattere ultras. Non ha una posizione definita e si sposta tra i Distinti e la Curva Sud. Si scioglie nel 1980.\nDurante la stagione 1981-1982, quella che precede la promozione in Serie C1 del 1983, nascono i \"Boys Bianconeri\": inizialmente posizionati nei Popolari, si spostano in Curva Sud per la decisiva gara contro l\u2019Omegna che sancisce il salto di categoria. Dalla stagione successiva i Boys cambiano nome in \"Falange Bianconera\", gruppo che seguir\u00e0 dalla Sud l\u2019unico campionato di Serie C1 e il successivo di Serie C2, per poi sciogliersi nel 1985.\nIl passo successivo \u00e8 rappresentato dagli \"Ultras Fanfulla\", gruppo che si forma nel 1988 nel Campionato Interregionale, al pari degli \"Sbandati 79\": si tratter\u00e0 ad ogni modo sempre di una presenza molto incostante fino al definitivo scioglimento nei primi anni Novanta.\nDa una costola degli Ultras nel 1994 vede la luce la \"Curva Celebrox\", che insieme ai rinati \"Ultras\" conosce un periodo di grande spolvero a cavallo tra i millenni, sotto la presidenza Chiapparoli, quando il Fanfulla lotta per tornare in Serie C2 arrendendosi solo al Pavia dei record, e arriva in finale di Coppa Italia di Serie D.\nNegli anni a seguire il tifo bianconero vive un periodo buio, solo il ritorno in Serie D nel 2005 riesce a dare il la a un ritorno di fiamma sugli spalti della Dossenina: alla ribalta sale la \"Fossa dei Ludesan\", che dopo due stagioni sulla cresta dell\u2019onda prosegue in calando fino a sciogliersi nel 2007, al pari degli Ultras, lasciando cos\u00ec un vuoto che favorisce la riaffermazione della sola Celebrox. \u00c8 quest\u2019ultima a portare avanti il sostegno dalla Curva Sud fino al definitivo scioglimento datato 2010, all'inizio della stagione in cui il Guerriero sprofonda in Promozione.\nSenza tifo, con la societ\u00e0 sull'orlo del fallimento e calcisticamente ridotta ai minimi storici, nel 2012 alcuni ex componenti della tifoseria organizzata fondano gli \"Ultimi Guerrieri\", tuttora attivi.\nA inizio 2014, alcuni appartenenti agli Ultimi Guerrieri si staccano formando i \"Fanfulla Supporters\".\nRivalit\u00e0.\nL'antagonismo pi\u00f9 sentito dai sostenitori bianconeri \u00e8 quello con i rivali provinciali del , con cui si disputa il \"Derby del Lodigiano\" per eccellenza.\nMolto accese sono anche le sfide con entrambe le squadre cremasche, per via della secolare rivalit\u00e0 tra i territori confinanti: dal sapore pi\u00f9 antico quella con il , per cui \u00e8 stato coniato il nome di \"Derby del latte\", pi\u00f9 recente ma pi\u00f9 sentita quella con la .\nAltre sfide connotate da reciproca antipatia tra le tifoserie sono quelle con il e, in ambito provinciale, quelle con il e il .\nSezione femminile.\nPer quattro stagioni, tra il 2013 e il 2017, la societ\u00e0 bianconera ha affiliato anche la sezione femminile.\nNata nel luglio 2013 all'interno dell'Academy Fanfulla, e iscritta al campionato di Serie D, nella prima stagione la squadra concluse in 5\u00aa posizione, mancando la qualificazione ai play-off. Nella successiva stagione 2014-2015, raggiunto il 2\u00ba posto, le \"guerriere\" guidate da Fabrizio Angelillo vinsero la finale play-off a Milano contro l'A.S.D. Dreamers, ottenendo la promozione in Serie C, categoria nella quale nel 2015-16 si assicurarono la permanenza terminando al 12\u00ba posto e ottenendo la salvezza con una giornata di anticipo. Nella stagione 2016-2017, dopo essere confluita nel Cavenago Fanfulla, un crollo nel girone di ritorno cost\u00f2 il 14\u00ba posto e la conseguente retrocessione in Serie D. Di seguito la sezione femminile smobilit\u00f2 per divergenze con i vertici della societ\u00e0."}
{"id": "1147107", "revid": "59975", "url": "https://it.wikipedia.org/wiki?curid=1147107", "title": "CBGB's", "text": ""}
{"id": "1147109", "revid": "38120", "url": "https://it.wikipedia.org/wiki?curid=1147109", "title": "Cromwell (dramma)", "text": ""}
{"id": "1147110", "revid": "1718925", "url": "https://it.wikipedia.org/wiki?curid=1147110", "title": "Porto di Antignano", "text": "Il porto di Antignano, comunemente chiamato \"Moletto di Antignano\", \u00e8 il piccolo porto dell'omonimo quartiere di Livorno.\nSi trova sul lungomare di Antignano, localit\u00e0 a sud di Ardenza e lembo meridionale del tessuto urbano labronico.\nCaratteristiche.\nL'approdo presenta \u00e8 costituito da due moli banchinati e pu\u00f2 ospitare circa 160 - 240 natanti in relazione alle loro dimensioni (6 metri di lunghezza al massimo).\nLa presenza di scogli affioranti rende problematico l'ingresso al porto in caso di scirocco e libeccio. In presenza di violente mareggiate anche le imbarcazioni che si trovano all'interno debbono rinforzare gli ormeggi. I fondali sono profondi 3 metri.\nIl porticciolo offre servizio di rimessaggio (per barche il cui pescaggio \u00e8 inferiore ad un metro), energia elettrica, scivolo, gru, scalo di alaggio, servizi igienici, riparazioni motori e riparazioni impianti elettrici."}
{"id": "1147116", "revid": "38120", "url": "https://it.wikipedia.org/wiki?curid=1147116", "title": "Kevin Plunder", "text": ""}
{"id": "1147117", "revid": "224230", "url": "https://it.wikipedia.org/wiki?curid=1147117", "title": "Latinikon", "text": "I Latinikon (\u039b\u03b1\u03c4\u03b9\u03bd\u03b9\u03ba\u03cc\u03bd) erano delle truppe dell'impero bizantino di provenienza occidentale.\nStoria dei Latinikon.\nMercenari, in genere, erano armati con cotta di maglia pesante ed erano delle ottime unit\u00e0, talmente efficienti da meritarsi l'apprezzamento di Anna Comnena, figlia dell'imperatore Alessio I Comneno, che scrisse che il valore militare dei Latinkon era tale \"che avrebbero potuto assaltare le mura di Babilonia\".\nEssendo mercenari di un certo livello, il loro numero certamente variava, ma rimaneva comunque sempre sufficientemente elevato da dover sempre richiedere la presenza di un gran connestabile (\"Megas Konostablos\") che ne avesse il comando.\nInoltre moltissimi Latinikon prestavano i loro servigi militari sempre come mercenari ma per l'intera vita per l'impero bizantino ed il suo basileus, e molti dopo un certo periodo di tempo entravano nell'esercito bizantino.\nAlcuni compravano terreni e si stabilivano stabilmente nei territori dell'impero, iniziando a far parte della vita sociale bizantina.\nI Latinikon, essendo mercenari d'alto livello, non erano inquadrabili in un unico genere di unit\u00e0.\nIn ogni caso erano quasi tutti cavalieri feudali occidentali abituati a combattere a piedi come fanteria pesante con spada oppure a cavallo, i Latinikon erano s\u00ec mercenari, ma specifici nella cavalleria e fanteria pesante."}
{"id": "1147123", "revid": "1272592", "url": "https://it.wikipedia.org/wiki?curid=1147123", "title": "Palinuro (Centola)", "text": "Palinuro \u00e8 la maggiore frazione di Centola, in provincia di Salerno in Campania. \u00c8 una stazione balneare del Cilento, il cui nome \u00e8 leggendariamente collegato ad un personaggio dell'Eneide, il mitico Palinuro, nocchiero della flotta di Enea.\nGeografia fisica.\nTerritorio.\nSito non lontano dalle foci dei fiumi Lambro e Mingardo, Palinuro si estende sulla piccola penisola dell'omonimo promontorio, Capo Palinuro, rinomato per la bellezza paesaggistica, le sue emergenze naturalistiche e per la presenza di grotte sia emerse, visitabili in barca, che sottomarine, raggiungibili solo in immersione.\nPalinuro si trova all'incrocio delle strade statali 447, 447r, 562 e 562d; ad 8\u00a0km (nord-ovest) da Marina di Camerota, 10,5 (sud-est) da Pisciotta, 5 (sud) da Caprioli, 7 (sud-ovest) da Centola e circa 100 (sud-est) da Salerno.\nClima.\nPalinuro possiede il classico clima mediterraneo. \nOrigini del nome.\nMito.\nPalinuro personifica il caro nocchiero di Enea, che perde la vita perch\u00e9 il dio del sonno lo fa addormentare con musica e dolci parole e poi lo butta in acqua. Cos\u00ec si avvera quello che il fato aveva sempre detto: per far s\u00ec che Enea raggiunga il Lazio, uno di loro, un troiano dovr\u00e0 morire. Enea accortosi della mancanza dell'amico lo cerca ma non trovandolo immagina la sua morte. In realt\u00e0, come raccontato nell\"Eneide\", Palinuro nuota fino a raggiungere la costa, dove viene ucciso dai velini e lasciato insepolto sulla riva del mare; per questo motivo, quando Enea scende agli inferi e incontra il fantasma del suo nocchiero, questi lo prega di cercarne il corpo e di dargli degna sepoltura, affinch\u00e9 la sua anima possa riposare in pace. Ma, etimologie leggendarie a parte, nelle cronache e nei documenti medievali e rinascimentali il toponimo si trova solo nella forma \"Capo Palinudi\" (presumibilmente quindi dal l. \"palus-paludis\", 'palude') e vedi infatti anche il catalano medievale \"Cap de Pelanuda\"; in seguito fu ulteriormente corrotto in \u2018Palinuro\u2019 dalla dizione dialettale locale \"Palinnuri\".\nFontana del 700.\nCostruita in un orto gentilizio al centro di Palinuro alla fine del 1700, \u00e8 un esempio di architettura rurale, che dimostra il notevole valore che veniva dato dai proprietari ai propri orti. La fontana ha forma rettangolare con tre propaggini che sporgono a forma di petali simmetrici. Vi sono dei tralci di vite disegnati sui pilastri laterali e, nonostante l'abbandono in cui versa, essa conserva una caratteristica pittura a pastello. Al centro vi \u00e8 una cavit\u00e0 da cui sgorga l'acqua.\nStoria.\nAlcuni scavi effettuati in Localit\u00e0 San Paolo intorno agli anni '50, portarono alla luce una necropoli arcaica risalente al VI sec. a.c. con inumazioni ed arredi funerari, tra cui una moneta riproducente su un lato la scritta PAL-MOL e sull'altro l'effigie di un cinghiale in corsa.\nAlcuni indizi per\u00f2 e qualche leggenda indicherebbero la presenza umana in quei luoghi, gi\u00e0 tre secoli prima.\nNon sono presenti tracce o elementi riconducibili all'epoca romana, anche se \u00e8 verosimile che le caratteristiche del promontorio siano state utilizzate con assiduit\u00e0 dalle navi sia commerciali che militari dell'antica Roma.\nCon le scorrerie saracene ed il declino della vicina Molpa si ebbe l'incremento urbano ed abitativo di Palinuro in concomitanza con l'occupazione normanna.\nSi ha per certa una scorribanda dei Saraceni l'11 giugno 1464 con gravissimi danni inflitti sia all'abitato di Palinuro che in altre localit\u00e0 dei dintorni.\nCultura.\nMusei.\nAntiquarium di Palinuro.\nL'Antiquarium di Palinuro \u00e8 situato in localit\u00e0 Ficocella su un terreno a picco sul mare. L'edificio che oggi ospita il piccolo museo venne realizzato negli anni \u201860 grazie all'interesse dell'Ente provinciale per il turismo di Salerno, per raccogliere ed esporre i numerosi reperti archeologici venuti alla luce durante una serie di campagne di scavo condotte a partire dal 1948. L'antiquarium raccoglie suppellettili di ossidiana risalenti a 6000 anni fa circa, i resti di un antico insediamento preistorico individuato nel 1983, i corredi della necropoli di et\u00e0 arcaica che hanno restituito ceramica di tradizione ionica, ceramica attica a figure nere e ceramica di produzione locale tipica del Vallo di Diano con decorazione geometrica, adoperata, oltre che per contenere acqua o derrate alimentari, anche come cinerari dei defunti sottoposti a cremazione. Sono inoltre esposti i ritrovamenti di numerosi relitti di et\u00e0 ellenistica affondati nel mare di Palinuro.\nCinema.\nLa spiaggia dell'Arco Naturale di Palinuro \u00e8 stata scelta come location in vari film, tra cui \"Gli argonauti 2\", \"Ercole alla conquista di Atlantide\", \"Scontro di titani\" e \"Wonder Woman\". \nLa spiaggia delle Saline e il centro di Palinuro con alcuni dei maggiori hotel compaiono nei film \"Vacanze d'estate\" del 1985 con gli attori comici Bombolo e Enzo Cannavale, e \"Provocazione fatale\" del 1990. Invece Capo Palinuro e la retrostante valle del Mingardo compaiono nel film di Martone \"Noi credevamo\".\nEconomia.\nTurismo.\nPalinuro \u00e8 una localit\u00e0 turistica piuttosto nota. La buona ricettivit\u00e0 estiva \u00e8 dovuta sia alla qualit\u00e0 delle acque (che le frutta da alcuni anni la \"Bandiera Blu\") e le \"Vele di Legambiente\") che alla posizione del paese nel contesto del parco nazionale del Cilento e Vallo di Diano.\nOltre alle spiagge site dal lato del paese di Palinuro, \u00e8 piuttosto frequentata la zona chiamata Spiaggia Mingardo (detta anche Arco Naturale, per via di una formazione rocciosa ad arco), sul versante del golfo di Policastro. Nel novembre 2007 parte della parete esterna dell'Arco \u00e8 franata, a causa delle infiltrazioni d'acqua nella roccia; al momento si stanno studiando varie ipotesi per salvaguardare un cos\u00ec singolare monumento naturale, anche se tuttora nessun intervento risolutivo \u00e8 stato messo in atto, ed \u00e8 stata solamente allestita una passerella che permette il passaggio dei visitatori sotto l'arco al riparo dalla caduta di pietre. La spiaggia del Buondormire \u00e8 tra le pi\u00f9 conosciute spiagge di Palinuro, si trova nel cuore della Costiera Cilentana.Altro motivo di attrazione turistica sono le numerose grotte marine e sottomarine site attorno Capo Palinuro (tra cui la famosa Grotta Azzurra), piuttosto apprezzate per le escursioni subacquee.\nInfrastrutture e trasporti.\nFerrovie.\nPalinuro non \u00e8 servita direttamente da una stazione ferroviaria all'interno del proprio territorio; vengono considerate stazioni di riferimento quella di Pisciotta-Palinuro e quella di Centola-Palinuro-Marina di Camerota, entrambe situate sulla ferrovia Salerno-Reggio Calabria. Sono stazioni di una certa importanza principalmente per motivi turistici. La prima \u00e8 situata nel contiguo comune di Pisciotta, a circa 8\u00a0km di distanza dal centro di Palinuro, a cui \u00e8 collegato mediante un servizio di autobus non cadenzati, e in essa vi fermano numerosi treni a lunga percorrenza. La seconda invece \u00e8 situata nella contigua frazione di San Severino (facente parte anch'essa del comune di Centola) ed \u00e8 distante 11 km dal centro di Palinuro, tuttavia \u00e8 servita solo da treni regionali.\nPorti.\nIl porto di Palinuro \u00e8 una struttura artificiale ricavata nell'insenatura Nord di Capo Palinuro. Esso \u00e8 delimitato da una riva banchinata lunga circa 190 metri, munita di anelli di ormeggio, e da un molo di sopraflutto lungo circa 160 metri. Il porto \u00e8 caratterizzato da un discreto traffico diportistico; significativa la funzione peschereccia. In radice del molo di sopraflutto vi \u00e8 uno scalo d'alaggio.\nIl porto \u00e8 inoltre il maggiore punto di partenza per le escursioni in barca alle grotte marine di Capo Palinuro, operate con i caratteristici gozzi"}
{"id": "1147126", "revid": "95993", "url": "https://it.wikipedia.org/wiki?curid=1147126", "title": "Caozhou", "text": ""}
{"id": "1147127", "revid": "984922", "url": "https://it.wikipedia.org/wiki?curid=1147127", "title": "Porto di Quercianella", "text": "Il porto di Quercianella \u00e8 il porto dell'omonima frazione del comune di Livorno. Si trova sul Mar Ligure, presso l'abitato di Quercianella, la localit\u00e0 pi\u00f9 a sud del territorio labronico.\nCaratteristiche.\nSituato a sud dell'approdo privato del Castello Sonnino, il porto \u00e8 costituito da un molo a gomito e da una diga curvilinea. L'accesso risulta molto difficoltoso con i venti sud-occidentali.\nI posti barca disponibili all'interno (circa 60 - 100) sono riservati al locale club nautico: la lunghezza massima dei natanti \u00e8 6 metri. I fondali raggiungono, al massimo, i 3 metri.\nLo scalo offre servizi di rifornimento acqua, scivolo, gru, servizi igienici e riparazione motori."}
{"id": "1147128", "revid": "122178720", "url": "https://it.wikipedia.org/wiki?curid=1147128", "title": "Drammi di Victor Hugo", "text": "Questa voce raccoglie tutti i drammi scritti da Victor Hugo. Egli impresse una svolta alla storia del teatro teorizzando \u2014 e mettendo in pratica \u2014 un nuovo tipo di rappresentazione scenica, quella del dramma, caratterizzato dalla mescolanza degli stili (tragico e comico, alto e basso, sublime e grottesco), dal rifiuto delle convenzioni classicistiche come l'unit\u00e0 di tempo e di luogo, moltiplicazione dei personaggi, dei luoghi e dei registri linguistici.\nCromwell.\nCromwell \u00e8 un dramma in cinque atti in versi, composto nel 1827 ma mai portato in scena.\nLa storia si rif\u00e0 alla biografia di Oliver Cromwell, di cui traccia un ritratto nel quadro di una magnificente rappresentazione dell'Inghilterra del XVII secolo.\nIl dramma \u00e8 il primo scritto da Hugo e rappresenta uno dei primi esempi di dramma romantico, ma \u00e8 di fatto irrappresentabile a causa dei frequenti cambiamenti di luogo, dei numerosi personaggi e della complessit\u00e0 della rappresentazione.\nEsso \u00e8 uno dei testi fondanti del Romanticismo in Francia, tanto per l'opera in s\u00e9, che mette in scena un fatto di storia recente e rompe con le tradizioni classicistiche del teatro, quanto per il suo prologo, vero e proprio manifesto di poetica dell'autore.\nMarion Delorme.\nMarion Delorme \u00e8 un dramma in cinque atti in versi rappresentato per la prima volta l'11 agosto 1831, dopo essere stato per due anni vietato dalla censura.\nEsso racconta la storia di Marie de Lon, cortigiana del XVII secolo riscattatasi grazie all'amore.\nAmilcare Ponchielli ne trasse un'opera nel 1885.\nRuy Blas.\nRuy Blas \u00e8 un dramma rappresentato per la prima volta l'8 novembre 1838 al teatro della Renaissance, fondato dall'autore insieme ad Alexandre Dumas.\nTrama.\nIl dramma, ambientato in Spagna, \u00e8 centrato sull'unione tra amore e politica: il protagonista Ruy Blas, infatti, da un lato combatte contro l'oligarchia che rovina lo Stato mentre dall'altro tenta di dimostrarsi degno della donna che ama, la regina. Ma quest'uomo del popolo, quest'amante romantico \u00e8 ostaggio del suo padrone che lo usa per rovinare la reputazione della regina, a cui ha dato per amante un servo, Ruy Blas appunto. Il dramma si trasforma cos\u00ec in una tragedia dove il Male si fa servire dal Bene e dove a trionfare \u00e8 il grottesco.\nLes Burgraves.\nI burgravi (in originale Les Burgraves) \u00e8 un dramma storico rappresentato per la prima volta alla Com\u00e9die-Fran\u00e7aise il 7 marzo 1843.\nLa rappresentazione fu un totale insuccesso, e con esso si suole indicare la fine, simbolicamente, del dramma romantico.\nTorquemada.\nTorquemada \u00e8 un dramma in quattro atti in versi pubblicato nel 1882; esso fu scritto nel 1869 e non fu mai portato in scena.\nLa storia \u00e8 quella del monaco spagnolo Tom\u00e1s de Torquemada, figura possente di fanatismo del fondatore dell'Inquisizione, che vuole imporre la religione col terrore; a essa si oppone la figura di san Francesco da Paola, apostolo della religione attraverso l'amore. Il dramma \u00e8 preceduto da un prologo.\nTrama.\nTorquemada, murato vivo in un \"in pace\" in seguito a una sentenza ecclesiastica, viene liberato da due giovani amanti, don Sanche e do\u00f1a Rosa; dopo essersi recato a Roma per ottenere l'assoluzione dal papa, Torquemada torna in Spagna dove fonda l'Inquisizione. Nel frattempo il re Ferdinando si \u00e8 innamorato di Rosa, e per separarla da don Sanche, invia i due giovani in convento; il suo primo ministro, conte di Fuentel, li libera affidandoli a Torquemada. Questi riconosce in loro i suoi due salvatori; ma viene a sapere che l'hanno liberato compiendo un sacrilegio: hanno sollevato la pietra della sua prigione usando un vecchio crocifisso di ferro. Li invia dunque al rogo per salvare le loro anime.\nTh\u00e9\u00e2tre en libert\u00e9.\nIl teatro in libert\u00e0 (in originale Th\u00e9\u00e2tre en libert\u00e9) \u00e8 una raccolta di drammi pubblicata postuma nel 1886.\nMille francs de r\u00e9compense.\nMille franchi di ricompensa (in originale Mille francs de r\u00e9compense) \u00e8 un dramma pubblicato postumo nel 1934.\nGlapieu \u00e8 un ladro che, inseguito dalla polizia, trova rifugio presso l'abitazione di Cyprienne, una ragazza indigente e innamorata di un giovane impiegato di banca, che divide la sua casa con la madre vedova Etiennette e il nonno malato. I tre attendono il pignoramento dei mobili da parte di Rousseline, uno spietato uomo di affari che sarebbe disposto a cancellare il debito in cambio della mano della giovane Cyprienne. Glapieu trover\u00e0 il modo per liberare i tre dal ricatto dell'avido personaggio."}
{"id": "1147130", "revid": "1934238", "url": "https://it.wikipedia.org/wiki?curid=1147130", "title": "Nuoto di fondo", "text": "Il nuoto di fondo comprende tutte le manifestazioni natatorie che si svolgono in acque aperte come fiumi, laghi e mari (per questo \u00e8 denominato anche nuoto in acque libere). Si divide in quattro categorie: nuoto di mezzo fondo (fino a 5\u00a0km), nuoto di fondo (fino a 15\u00a0km), nuoto di gran fondo (fino a 25\u00a0km) e maratona (oltre 25\u00a0km).\nIl nuoto in acque libere \u00e8 naturalmente il modo pi\u00f9 antico in cui si \u00e8 gareggiato; per esempio ai giochi di Atene le gare si sono svolte in mare e a Parigi nella Senna, ma con il tempo si \u00e8 affermato il nuoto tra le corsie della piscina.\nI campionati internazionali di nuoto di fondo come s'intendono oggi sono uno sviluppo molto pi\u00f9 recente della disciplina: i primi campionati europei si sono svolti nel 1989 a Starigrad, e perch\u00e9 venissero inclusi nel programma dei Campionati europei di nuoto si dovette attendere fino all'edizione di Vienna del 1995. Nell'edizione 2008 si sono svolti in sede separata da quelli in piscina per tornare insieme dal 2010.\nNel 1991 si \u00e8 svolta la prima edizione dei Campionati mondiali di nuoto che comprendesse gare di fondo, a Perth, in Australia. Da allora le gare in acque libere hanno sempre fatto parte del programma, e dal 2000 si sono aggiunti, negli anni pari, i Campionati mondiali di nuoto di fondo, quindi vengono assegnati titoli mondiali ogni anno.\nAi Giochi della XXIX Olimpiade del 2008 il nuoto di fondo ha avuto finalmente il suo riconoscimento nel massimo evento sportivo, con lo svolgimento delle gare maschili e femminili dei 10\u00a0km.\nIn tempi recenti la popolarit\u00e0 del nuoto di fondo si \u00e8 accresciuta grazie al triathlon, di cui \u00e8 la prima specialit\u00e0 praticata.\nIl nuoto italiano in acque aperte \u00e8 ricco di campioni del mondo ed europei; si possono citare, per esempio, Valerio Cleri, Simone Ercoli, Stefano Rubaudo, Fabio Venturini, Fabrizio Pescatori, Claudio Gargaro, Marco Formentini, Valeria Casprini, Martina Grimaldi, Leo Callone, Gregorio Paltrinieri, Domenico Acerenza, e molti altri che hanno vinto complessivamente decine di medaglie; in tal modo lo Stivale \u00e8 tra le prime potenze della specialit\u00e0."}
{"id": "1147131", "revid": "1305772", "url": "https://it.wikipedia.org/wiki?curid=1147131", "title": "Hernani (dramma)", "text": "Hernani, o L'Onore Castigliano, \u00e8 un'opera teatrale in cinque atti di Victor Hugo, inaugurata nel \"Th\u00e9\u00e2tre Fran\u00e7ais\" di Parigi il 25 febbraio 1830.\nHugo descrisse la tragedia del bandito Hernani e della sua amante Donna Sol, desiderata dal re Carlo V. Con i suoi elementi gotici e la sua enfasi sull'amore naturale, \u00e8 un'opera fondamentale del movimento romantico e segna l'inizio del Romanticismo nel teatro francese, gi\u00e0 introdotto da Hugo con il suo \"Cromwell\" del 1827.\n\u00c8 famosa la \u00abbattaglia\u00bb intavolata tra i romantici e i classicisti nel suo nome passata alla storia con il nome di \"battaglia di Hernani\".\nLa storia, che si svolge in Spagna nel 1519, fu poi ripresa da Giuseppe Verdi nel 1844, in \"Ernani\".\nIl dramma.\nLa prefazione.\nHugo riafferma quanto esposto nella \"Prefazione del Cromwell\": \u00e8 necessario superare le regole del teatro classico e affermare l'ambizione estetica della nuova generazione, il Romanticismo. Hugo chiede anche, e soprattutto, che venga valorizzato il pubblico, il pubblico vero, il popolo, perch\u00e9 \u00e8 il popolo e la massa dei cittadini che rendono immortali le opere e fanno la storia. Sembra evidente dunque la scelta di rappresentare le vite di uomini e donne comuni, emarginati, reietti, che vivono lontano dalla societ\u00e0.\nInfine, la poesia deve avere lo stesso motto della politica: Tolleranza e Libert\u00e0.\nNella celebre \"Prefazione del Cromwell\", Hugo affronta il nuovo tema romantico del contrasto dialettico tra il sublime e il grottesco, che voleva riuniti il bello e il brutto, il sublime e il grottesco alla ricerca dell'armonia dei contrari.\nL'azione principale si svolge in Spagna nel 1519 (da febbraio ad agosto)\nAtto I: Il re (Saragozza, una camera da letto presso il palazzo del duca Don Ruy Gomez de Silva, notte).\nIl re di Spagna Don Carlos si introduce di notte nella camera di Do\u00f1a Sol, di cui \u00e8 segretamente innamorato. Nascosto in un armadio, il re assiste all'incontro tra Do\u00f1a Sol e Hernani, un bandito. Hernani, figlio di un uomo decapitato per ordine del padre di Don Carlos, ha giurato di vendicare la morte del padre. Do\u00f1a Sol ama Hernani ma \u00e8 stata promessa in moglie a suo zio, Don Ruy Gomez de Silva.\nDon Carlos esce dal suo nascondiglio e i due rivali si apprestano a battersi in duello, quando il vecchio duca bussa alla porta. Don Ruy Gomez de Silva si indigna vedendo due uomini nella camera di sua nipote. Il re si scopre il volto, si presenta, giustifica la sua presenza e fa passare Hernani per un uomo del suo seguito. Poi dice che l'ora \u00e8 grave, perch\u00e9 l'imperatore Massimiliano, suo ascendente, \u00e8 appena morto e dunque lui \u00e8 venuto a consultare Don Ruy Gomez de Silva, suo fedele suddito: \u00e8 opportuno avanzare la propria candidatura al trono del Sacro Romano Impero? Rimasto solo, Hernani, che ha incontrato il figlio dell'assassino di suo padre, esprime tutto il suo odio e medita vendetta.\nAtto II: Il bandito (Saragozza, un patio del palazzo de Silva).\nIl giorno seguente, a mezzanotte, Don Carlos (il futuro Carlo Quinto) si trova in un cortile del palazzo di Don Ruy, sotto la finestra di Do\u00f1a Sol. Egli vuole rapire la ragazza, la quale, ingannata dall'oscurit\u00e0 e convinta che si tratti di Hernani, lo raggiunge. A questo punto, nel clou del rapimento, arriva Hernani e sfida a duello il re. Questi si rifiuta, sprezzante, ritenendo Hernani un plebeo. In cambio di una sfida a duello, il re chiede al bandito di assassinarlo: Hernani si rifiuta di assassinarlo, insiste per battersi in duello, quindi risparmia la vita al re e gli d\u00e0 il suo mantello affinch\u00e9 possa attraversare senza pericolo la truppa di banditi suoi amici. Hernani \u00e8 convinto di essere l'unico ad avere il diritto di uccidere il re in duello (\" La mia inesorabile vendetta rende inviolabile il tuo capo per chiunque, tranne me \"). Don Carlos, a queste parole, decide di vendicare il suo onore perduto: Hernani non potr\u00e0 riscattare alcuna piet\u00e0, verr\u00e0 giustiziato.\nRimasti soli, Hernani e Do\u00f1a Sol si scambiano parole d'amore. Ma i soldati del re stanno gi\u00e0 dando la caccia al bandito. Hernani si congeda da Do\u00f1a Sol e raggiunge la sua truppa.\nAtto III: Il vegliardo (Il castello de Silva, sulle montagne d'Aragona).\nAlcune settimane dopo, nel salone del castello del duca de Silva, sulle montagne, il vecchio duca Don Ruy Gomez de Silva sta per sposare Do\u00f1a Sol, la sua giovane nipote. Sono in corso i preparativi del matrimonio. Il duca \u00e8 soddisfatto, tanto pi\u00f9 che gli comunicano la probabile morte di Hernani. Il giorno delle nozze un pellegrino bussa alla porta del castello de Silva.\nAlla vista di Do\u00f1a Sol in abito da sposa, il pellegrino si strappa le vesti e rivela la sua identit\u00e0: \u00e8 Hernani.\nSulla testa di Hernani pende una taglia, ma la legge dell'ospitalit\u00e0 \u00e8 sacra: colui che ospita ha il dovere di protezione perch\u00e9 l'ospite \u00e8 mandato da Dio. Don Ruy Gomez de Silva decide di proteggere il bandito e fa barricare il castello sbarrando il portone d'accesso.\nHernani e Do\u00f1a Sol restano soli e chiariscono ogni malinteso. La giovane donna mostra al bandito il pugnale che lei stessa ha sottratto al re. Hernani e Do\u00f1a Sol si scambiano parole d'amore e si abbracciano. Don Ruy Gomez, vedendo i due innamorati, si esprime con durezza sul comportamento di Hernani ma, in nome dell'onore, si rifiuta ancora di tradire il suo ospite. In quel momento le trombe annunciano l'arrivo del re. Don Ruy Gomez nasconde Hernani in un posto segreto che solo lui conosce, dietro al suo ritratto.\nIl re entra nel castello e si infuria quando apprende che Don Ruy Gomez sta nascondendo il bandito. Don Carlos propone al duca di scegliere: o Don Ruy accetta di consegnare Hernani o lui stesso sar\u00e0 ucciso. Il duca esita, ma alla fine rifiuta di consegnare Hernani. Il re, impressionato da tanta fedelt\u00e0 alla legge dell'ospitalit\u00e0, decide di portar via solo Do\u00f1a Sol. Partito Don Carlos, Don Ruy Gomez e Hernani complottano per uccidere il re. Hernani, per gratitudine nei confronti di Don Ruy Gomez che gli ha salvato la vita, si mette al suo servizio e gli offre la propria vita, giurandolo sulla testa del suo defunto padre. Gli offre un corno: nel momento in cui sar\u00e0 suonato, Hernani trover\u00e0 la sua morte.\nAtto IV: La tomba (Palazzo di Aquisgrana, presso la tomba di Carlo Magno).\nDue mesi dopo, nel giugno del 1519, ad Aquisgrana (capitale del Sacro Romano Impero), Don Carlos attende i risultati dell'elezione imperiale. Intanto sventa un complotto contro la sua vita e scopre che tra i congiurati ci sono Don Ruy Gomez e Hernani. Quest'ultimo, designato per l'assassinio de re, rifiuta di cedere il posto a Don Ruy Gomez, che gli propone di sciogliere il patto. Eletto imperatore, Don Carlos perdona i congiurati e annuncia il matrimonio di Do\u00f1a Sol con Hernani. A questo punto Hernani rivela la propria identit\u00e0: dichiara di essere Giovanni d'Aragona, uomo di nobile stirpe ma nato in esilio, e decide di abbandonare il suo progetto di vendetta.\nAtto V: Le nozze (Saragozza, su una terrazza del Palazzo d'Aragona).\nQualche settimana dopo, a Saragozza, nel palazzo di Hernani, che ormai \u00e8 diventato Don Giovanni d'Aragona, hanno luogo le nozze di Do\u00f1a Sol e di Hernani. Don Ruy Gomez, implacabile, viene a esigere il rispetto del patto fatale. Si sente suonare da lontano il corno: l'epilogo \u00e8 alle porte. Hernani non pu\u00f2 tirarsi indietro, ha l'obbligo di rispettare il patto, per il giuramento sul padre, l'onore, la virilit\u00e0 e il coraggio. Do\u00f1a Sol, non potendo accettare una simile sorte angusta, si avvelena; Hernani la segue, bevendo dalla stessa fiala letale.\nDon Ruy Gomez, ormai dannato, si uccide con un pugnale.\nLa teoria del dramma romantico.\nNon si pu\u00f2 parlare di \"Hernani\" senza evocare il genere letterario che quest'opera rappresenta: il dramma romantico. Alcuni teorici degli anni 20 dell'800, come Stendhal e Alessandro Manzoni (\"Lettre \u00e0 Monsieur Chauvet sur l'unit\u00e9 de temps et de lieu dans la trag\u00e9die\"), avevano trattato questo genere nelle loro opere.\nLa creazione del dramma.\nDopo la redazione della \"Prefazione di Cromwell\" (1827), dove affermava la necessit\u00e0 di superare le regole del teatro classico, Hugo torn\u00f2 alla poesia lirica in particolare con le \"Odes et Ballades\" (agosto 1828) e \"Les Orientales\" (gennaio 1829). Il suo dramma \"Amy Robsart\" fu un insuccesso al teatro Od\u00e9on (febbraio 1828) ma, incoraggiato dal grande successo del dramma \"Henri II et sa court\" del suo amico Alexandre Dumas (1829), Hugo si dedic\u00f2 con rinnovata energia a un dramma storico di ambientazione spagnola. Infatti gli argomenti francesi erano sistematicamente censurati dal potere reale, come nel caso di \"Marion Delorme\" e \"Un duel sous Richelieu\" ispirato alla vita della cortigiana del XVII secolo Marion Delorme.\nLa scrittura di \"Hernani\" si protrasse dal 19 agosto al 24 settembre 1829. Il 30 settembre Hugo lesse il dramma in un circolo di artisti romantici, i quali lo approvarono senza riserve. Ottenuta l'autorizzazione a rappresentare il dramma alla Com\u00e9die-Fran\u00e7aise, per sfuggire definitivamente alla censura Hugo procedette a una nuova lettura, il 5 ottobre, davanti alla compagnia della Com\u00e9die-Fran\u00e7aise, ottenendo consensi entusiastici. L'opera fu allestita e subito cominciarono le prove.\nI censori esaminarono il manoscritto fino a gennaio 1830 e tagliarono alcuni passaggi per motivi politici o religiosi. Intanto sulla stampa i sostenitori del classicismo attaccavano \"Hernani\" con l'intenzione di demolire il dramma prima ancora che debuttasse. Tutto ci\u00f2 confer\u00ec a \"Hernani\" l'aura di manifesto della nuova generazione e i rappresentanti di questa ebbero il tempo di prepararsi alla battaglia.\nCon \"Hernani\" Hugo attaccava il teatro protetto dalla tradizione e dalla censura. L'offensiva fu condotta in tre tempi. Nel 1827 fu un attacco teorico: \"Cromwell\" e la sua \"Prefazione\" proclamarono la libert\u00e0 nell'arte, la morte delle \"regole\" classiche, la bellezza moderna del \"grottesco\". Nel 1829 segu\u00ec un attacco politico: Carlo X viet\u00f2 la rappresentazione del dramma \"Marion de Lorme\" in quanto lesivo della maest\u00e0 reale, Hugo ruppe con il regime. Nel 1830, l'anno della prima rappresentazione di \"Hernani\", i \"moderni\", Gautier e Dumas in prima fila, si mobilitarono contro le \"parrucche\" accademiche e i difensori del classicismo.\nLa battaglia di Hernani si concluse con un successo finanziario e con la vittoria della nuova arte.\nLe reazioni.\nAlla sua prima rappresentazione, il dramma scaten\u00f2 reazioni vivaci e sorprendenti tra i sostenitori del classicismo, venuti ad attaccare la contestazione espressa da \"Hernani\", e i romantici, venuti a sostenere il loro campione Hugo. Questo scontro fu chiamato \"battaglia di Hernani\".\nNonostante l'infuriare della battaglia, il dramma fu un vero successo (incassando 4940,65 franchi). Le rappresentazioni seguenti videro aumentare l'intensit\u00e0 della battaglia, ma ormai il dramma aveva trovato il suo pubblico e il successo era enorme. Come disse Th\u00e9ophile Gautier, \"per la generazione del 1830, \"Hernani\" \u00e8 stato quello che Il Cid fu per i contemporanei di Corneille. Tutto ci\u00f2 che era giovane, coraggioso, amoroso, poetico trov\u00f2 ispirazione in esso\". Nonostante gli attacchi sistematici dei sostenitori del classicismo, Hugo ricevette il sostegno di molte persone che non appartenevano alla sua generazione, ad esempio Victor Pavie o Chateaubriand. Quest'ultimo gli scrisse all'indomani della prima rappresentazione: \"Ho visto, Signore, la prima rappresentazione di \"Hernani\". Voi conoscete la mia ammirazione per Voi, la mia vanit\u00e0 \u00e8 legata alla Vostra lira, Voi sapete perch\u00e9. Io me ne vado, Signore, e Voi arrivate. Mi raccomando al ricordo della Vostra musa. Una gloria pietosa deve pregare per i morti\".\nIl dramma fu poi ripreso nel 1838 ma non senza difficolt\u00e0, perch\u00e9 i poteri ufficiali della Monarchia di Luglio cercarono di cancellare le opere romantiche alla Com\u00e9die Fran\u00e7aise. La stessa cosa si verific\u00f2 numerose altre volte prima del 1849, poi Victor Hugo si allontan\u00f2 dal potere imperiale e Napoleone III viet\u00f2 tutte le sue opere per tutto il Secondo Impero. La riscoperta di \"Hernani\" avvenne con gli attori Mounet-Sully e Sarah Bernhardt solo nel 1877, quando l'opera fu rappresentata per la prima volta nella versione completa e non censurata. Nel 1952 il dramma era stato rappresentato 906 volte alla Com\u00e9die Fran\u00e7aise.\nTuttavia, se \"Hernani\" ha vinto la battaglia contro i classici, si deve riconoscere che la sua immagine si \u00e8 decisamente appannata, infatti oggi \u00e8 un dramma molto meno rappresentato e conosciuto rispetto ad altri drammi del Romanticismo, come \"Ruy Blas\", dello stesso Hugo, o \"Lorenzaccio\" e \"On ne badine pas avec l'amour\" di Musset.\nAnalisi dell'opera.\nFonti.\nPer cristallizzare l'ambizione romantica della sua generazione nella leggenda della cavalleria ispanica, Victor Hugo si ispir\u00f2 a varie fonti.\nHugo si riferiva innanzitutto al \"Cid\" di Corneille, ma il soggetto lo trasse da un passaggio di una vecchia cronaca spagnola: \"Don Carlos, fino a quando fu solo arciduca d'Austria e re di Spagna, fu un principe amante del piacere, grande protagonista di avventure, serenate e duelli sotto di balconi di Saragozza, voluttuoso e crudele all'occorrenza. Ma il giorno che divenne imperatore, si oper\u00f2 in lui una rivoluzione.\".\nPer l'ambientazione ispanica Hugo si ispir\u00f2 ai suoi ricordi della Spagna, dove aveva vissuto per qualche tempo al seguito del padre, all'epoca delle campagne napoleoniche, e ai testi recenti sulla storia locale.\nSi possono notare anche delle analogie con opere teatrali che forse gli hanno ispirato alcuni passaggi: \"Il tessitore di Segovia\", di Alarc\u00f3n, o \"La devozione alla croce\" di Calder\u00f3n de la Barca (storie d'amore, d'onore e di sangue). Ci sono analogie anche con fonti meno latine: \"Evadne or The Statue\" di Richard Lalor Sheil (la scena dei ritratti) o \"Egmont\" di Goethe, \"I masnadieri\" di Schiller.\nIl nome Hernani invece deriva da una citt\u00e0 spagnola, Ernani, a cui \u00e8 stata aggiunta la H di Hugo.\nAdattamenti.\n\"Hernani\" fu messo in musica da Giuseppe Verdi nel 1844, con il titolo di \"Ernani\"."}
{"id": "1147132", "revid": "599013", "url": "https://it.wikipedia.org/wiki?curid=1147132", "title": "Ruy Blas", "text": ""}
{"id": "1147133", "revid": "125797287", "url": "https://it.wikipedia.org/wiki?curid=1147133", "title": "L'ottavo nano", "text": "L'ottavo nano \u00e8 stata una trasmissione comica e satirica ideata da Serena Dandini e Corrado Guzzanti in dieci puntate, andata in onda tra il 16 gennaio e il 27 marzo 2001 su Rai 2 e condotta da Serena Dandini.\nIl programma.\nNel programma erano presenti vari comici come l'autore Corrado Guzzanti e la sorella Caterina, Neri Marcor\u00e8, Giobbe Covatta, Ficarra e Picone, Marina Massironi, Rosalia Porcaro, Marco Marzocca, Marco Della Noce e altri, spesso travestiti da personaggi televisivi e politici, tra i quali: Gabriele La Porta, Antonello Venditti, Walter Veltroni, Fausto Bertinotti, Francesco Rutelli e Francesco Boni, impersonati da Guzzanti, e Maurizio Gasparri, Pier Ferdinando Casini e Alberto Angela, impersonati da Marcor\u00e8. Inoltre i comici presentavano anche personaggi inventati, tra i quali: Vulvia, Brunello Robertetti, Quelo, interpretati da Guzzanti; il Conte Swaronsky, interpretato da Marcor\u00e8; Sturby, interpretato da Marzocca, e Snack e Gnola, interpretati da Guzzanti e dalla Massironi. Questi interventi avvenivano in studio, come interviste, o tramite \"collegamenti\" esterni con inviati o fantomatiche emittenti locali, stratagemma narrativo questo precedentemente adottato anche in trasmissioni come ad esempio \"Avanzi\" o \"Pippo Chennedy Show\".\nAd affiancare il cast comico intervenivano nel programma svariati ospiti, in particolare musicisti presentati come ospiti stranieri con uno pseudonimo, cos\u00ec ad esempio Carmen Consoli veniva presentata come Carmencita Consola\u00e7\u00e3o, Marina Rei come Marina Reggae, Max Gazz\u00e8 come The Gazness e cos\u00ec via (fatta eccezione per Pino Daniele, che fu ospite nel ruolo di se stesso). Ad accompagnare gli ospiti, suonare gli stacchetti musicali e la sigla vi era inoltre la Ottavo Nano Band, capitanata da Lele Marchitelli, autore delle musiche della trasmissione e gi\u00e0 collaboratore in precedenza delle trasmissioni condotte da Serena Dandini e Corrado Guzzanti. La Ottavo Nano Band era composta da: Alfonso Deidda, Dario Deidda, Chicco Gussoni, Cristiano Micalizzi, Claudio Passavanti, Ernesttico, Sara Berni, Giada Nobile.\nDel cast fisso della trasmissione Francesco Paolantoni (che impersonava il coreografo Cicoc\u00f2, l'opinionista Vanessa e il Capitano Kirk in un collegamento \"dallo spazio\") abbandon\u00f2 la trasmissione dopo le sole prime due puntate. Paolantoni dichiar\u00f2 che questo avvenne a causa di impegni lavorativi cinematografici, nonostante in un primo tempo si fossero diffuse voci di dissapori tra lui e Guzzanti e la Dandini. La trasmissione inizialmente fatic\u00f2 a fare breccia, ma la presenza del personaggio di Antonello Venditti interpretato da Corrado Guzzanti e la sua canzone \"Tutto Roma\" (anche nota come \"Grande raccordo anulare\"), divenne un tormentone e primo successo della trasmissione, grazie a Internet che lo trasform\u00f2 in un cult.\nDopo alcune puntate intervennero come ospiti Antonio e Michele, gi\u00e0 precedentemente nel cast fisso di \"Pippo Chennedy Show\", che ripresero in parte i personaggi gi\u00e0 interpretati. Nelle ultime puntate divennero ospiti fissi della trasmissione Claudia Gerini (che interpretava Angela Angela, la nemesi di Vulvia; Lady Cool e la Fata Turchina) e Sabina Guzzanti (che interpretava Silvio Berlusconi, parlando dai celebri manifesti elettorali della campagna elettorale del 2001)."}
{"id": "1147134", "revid": "38120", "url": "https://it.wikipedia.org/wiki?curid=1147134", "title": "I Burgravi", "text": ""}
{"id": "1147135", "revid": "965226", "url": "https://it.wikipedia.org/wiki?curid=1147135", "title": "Flaminio Piccoli", "text": "\u00c8 il padre di Flavia Piccoli Nardelli, deputata del PD e Presidente della \"Commissione Cultura e Istruzione\" della Camera dei Deputati nel corso della XVII legislatura.\nBiografia.\nNasce a Kirchbichl, nel Tirolo austriaco, dove la sua famiglia, originaria di Borgo Valsugana, era stata evacuata dopo la dichiarazione di guerra dell'Italia all'Austria-Ungheria nella prima guerra mondiale. Figlio di Bennone, archivista nell'amministrazione austriaca, e di Teresa Rigo, era l'ultimo di quattro fratelli (lo precedevano Ada, Nilo e Adone).\nTornato in Trentino dopo il conflitto, studi\u00f2 nelle scuole di Trento dove si diplom\u00f2 in ragioneria. Successivamente si iscrisse all'Universit\u00e0 Ca' Foscari di Venezia dove si laure\u00f2 in Lingue e letterature straniere presentando una tesi sulla poetica di Baudelaire. In questi anni prese parte al movimento cattolico trentino, animato dall'arcivescovo Celestino Endrici; in particolare, frequent\u00f2 l'associazione studentesca \"Juventus\" e l'Associazione degli Universitari Cattolici Trentini.\nAllo scoppio della seconda guerra mondiale, fu inviato al fronte come capitano degli Alpini. Fu impegnato in Francia, in Albania, nel Montenegro, nel Delfinato; dopo l'8 settembre 1943 viene fatto prigioniero e riesce a fuggire dal convoglio tedesco che doveva condurlo in un campo di concentramento in Polonia.\nPartecipa attivamente alla Resistenza e alla guerra di liberazione, in rappresentanza della DC. Il 7 maggio 1945, \u00e8 incaricato dei rapporti con la stampa. Condirettore dell'organo del CLN di Trento \u00abLiberazione Nazionale\u00bb. L'impegno politico di Flaminio Piccoli si estrinseca nel giornalismo: nell'agosto 1945 fonda \"Il Popolo Trentino\", che nel 1951 assume il nome de \"L'Adige\". Dopo una lunga esperienza giornalistica diviene segretario generale della Federazione internazionale dei giornalisti cattolici e per lunghi anni presidente dell'Unione della stampa cattolica italiana.\nSempre nel corso del 1945 Piccoli propone e realizza la costituzione dell'Universit\u00e0 popolare e dell'Associazione a difesa degli emigrati \u00abIl Trentino nel mondo\u00bb. Nello stesso anno sposa Maria Cescatti. Diviene presidente della giunta diocesana dell'Azione Cattolica trentina, chiamatovi nel 1952 dall'arcivescovo Carlo De Ferrari. In questa veste che Piccoli, assieme a monsignor Alfonso Cesconi, rivendica l'esigenza di distinzione tra i compiti di formazione religiosa e spirituale dell'associazionismo cattolico e il ruolo politico e autonomo del partito.\nQuesta presa di posizione gli costa anche un intervento de \"L'Osservatore Romano\" e la sua rimozione dalla presidenza diocesana dell'associazione cattolica trentina. Nel 1957 diviene segretario provinciale della Democrazia Cristiana trentina. Nelle elezioni del 1958 viene eletto per la prima volta alla Camera dei deputati. Comincia una lunga carriera parlamentare che lo vede per trentaquattro anni sui banchi di Montecitorio fino al 1992, allorch\u00e9 viene eletto senatore nel collegio di Castellammare di Stabia (NA).\nIn seno alla DC partecipa alla corrente di Iniziativa democratica che segna il passaggio dalla generazione degasperiana alla cosiddetta \"seconda generazione\" e, successivamente, all'inizio degli anni sessanta, partecipa alla fondazione della corrente dei dorotei. Il 19 gennaio 1969, Piccoli venne eletto segretario nazionale del partito, incarico che lascia volontariamente nell'autunno dello stesso anno a seguito della divisione della corrente dorotea nelle correnti di \"Iniziativa Popolare\" (l'area maggioritaria che fa riferimento a Piccoli, Rumor e Bisaglia) e \"Impegno Democratico\" (che invece riunisce gli esponenti che si riconoscono in Emilio Colombo e Giulio Andreotti). Alla segreteria gli succede Arnaldo Forlani.\nGi\u00e0 Ministro delle partecipazioni statali dal 1970 al 1972, viene eletto presidente del gruppo parlamentare democratico cristiano della Camera nella VI Legislatura (25 maggio 1972 al 4 luglio 1976); successivamente \u00e8 capogruppo della DC anche nella VII Legislatura (dal 15 luglio 1976 al 2 ottobre 1978). In questa veste \u00e8 destinatario di una delle richieste di Aldo Moro dalla prigionia: Moro gli chiede di far intervenire il colonnello Stefano Giovannone, responsabile dei servizi segreti italiani per il Medio Oriente. Nel 1978, dopo la morte di Aldo Moro, lo sostituisce alla carica di presidente del Consiglio nazionale del partito.\nIl 5 marzo 1980 viene nuovamente eletto segretario politico nazionale, incarico che mantiene fino al 1982, avviando un processo di apertura della Democrazia Cristiana al mondo cattolico che porta all'Assemblea nazionale degli \"esterni\" e all'impegno diretto in politica di molti intellettuali dell'area cattolica. Dopo il Congresso di Roma del 1982, che elegge Ciriaco De Mita segretario politico, viene nuovamente chiamato alla presidenza del Consiglio nazionale, incarico ricoperto fino al maggio 1986.\nDal 1986 al 1989 ricopre la carica di presidente dell'Internazionale democratico cristiana, e viene eletto presidente della Commissione Esteri della Camera, svolge un'intensa attivit\u00e0 di politica estera e di collaborazione internazionale. In qualit\u00e0 di presidente della Commissione Esteri, nell'aprile del 1988 compie un viaggio nell'ex Unione Sovietica, nel corso della quale pronuncia alcune frasi relative alla spedizione italiana in Russia nella seconda guerra mondiale che suscitano reazioni polemiche (soprattutto da parte del deputato Mirko Tremaglia dell'MSI, anch'egli membro della commissione) e un dibattito alla Camera. In particolare afferma di essere contento che l'Italia abbia perso la guerra perch\u00e9 cos\u00ec ha riacquistato la libert\u00e0 e che chi ha scatenato la guerra non merita sepoltura cristiana.\nA seguito delle accuse di mafia rivolte dalla Procura di Palermo contro Giulio Andreotti, Piccoli intervenne a sua difesa, affermando che \"chi colpisce Andreotti in realt\u00e0 vuole indebolire il ruolo dell'Italia in Europa\". Contrario allo scioglimento della Democrazia Cristiana, nel 1994 non aderisce al Partito Popolare Italiano.\nNel 1995 si avvicina al partito dei Cristiani Democratici Uniti, nato dal PPI ad iniziativa di Rocco Buttiglione. Tuttavia continua a dedicare gli ultimi anni della sua vita al tentativo di far rinascere la DC. Con altri ex democristiani fonda cos\u00ec nel 1997 il movimento per la Rinascita della Democrazia Cristiana collocandolo in una posizione di centro alternativa alla sinistra. Il movimento non ha grosse adesioni, ma partecipa, anche sotto diverse denominazioni, ad alcune consultazioni amministrative locali. Muore a Roma l'11 aprile del 2000 e viene sepolto al Cimitero Monumentale di Trento. La sua morte d\u00e0 origine a una nuova diaspora degli esponenti che lo avevano seguito nel tentativo di far rinascere la DC.\nLa legge Piccoli n. 195/1974.\nIl finanziamento pubblico ai partiti fu introdotto dalla legge del 2 maggio 1974 n. 195 (cosiddetta \"legge Piccoli\"). Proposta come primo firmatario da Piccoli, la norma venne approvata in soli 16 giorni con il consenso di tutti i partiti, ad eccezione del PLI.\nLa legge imponeva l'obbligo di presentazione di un \"bilancio\" da pubblicare su un quotidiano e da comunicare al Presidente della Camera, che esercitava un controllo formale assistito da un ufficio di revisori, cio\u00e8 il \"\"Collegio di revisori ufficiali dei conti\". Infatti essa da un lato introdusse il finanziamento per i gruppi parlamentari \"per l'esercizio delle loro funzioni\" e per \"l'attivit\u00e0 propedeutica dei relativi partiti\"\", obbligando il gruppo stesso a versare il 95% ai partiti, mentre dall'altro introdusse un finanziamento per l'attivit\u00e0 \"elettorale\" dei partiti. La legge disciplinava anche il finanziamento privato.\nCon la nuova legge, sorta dopo alcuni scandali degli anni Sessanta e Settanta, il Parlamento intendeva rassicurare l'opinione pubblica che, attraverso il sostentamento diretto dello Stato, i partiti avrebbero resistito alla tentazione di ricorrere a finanziamenti motivati da intenti corruttivi. A bilanciare tale previsione, si introdusse il divieto - per i partiti - di percepire finanziamenti da strutture pubbliche e un obbligo penalmente sanzionato di pubblicit\u00e0 e di iscrizione a bilancio dei finanziamenti provenienti da privati, se superiori ad un certo ammontare.\nLa legge Piccoli n. 73/1985.\nLa lotta alla fame nel mondo \u00e8 invece l'obiettivo che intese conseguire un'altra legge che prende il nome dal leader democristiano trentino, la n. 73 del 1985, con cui venne istituito un fondo (denominato Fondo aiuti italiani) per la realizzazione di programmi integrati plurisettoriali in una o pi\u00f9 aree sottosviluppate caratterizzate da emergenza endemica e da alti tassi di mortalit\u00e0. Piccoli si era fatto promotore di questa legge raccogliendo l'invito del leader radicale Marco Pannella. La legge prevedeva anche l'istituzione di un sottosegretariato in capo al Ministero degli Esteri incaricato di gestire il fondo. Primo sottosegretario fu il socialista Francesco Forte."}
{"id": "1147138", "revid": "827882", "url": "https://it.wikipedia.org/wiki?curid=1147138", "title": "Dvor", "text": "Gli dvor sono delle unit\u00e0 militari scelte degli eserciti russi del medioevo.\nIn particolare gli dvor, a differenza delle dru\u017eina, erano e spesso assieme al nobile che proteggevano in battaglia (spesso un boiardo).\nCombattevano sia a cavallo che appiedati ed erano una delle unit\u00e0 pi\u00f9 temibili esistenti.\nProtetti da una brigantina completa (spesso anche il cavallo se non erano appiedati) e da uno scudo ovale, attaccavano il nemico con una poderosa quanto letale ascia a due mani.\nTruppa di scorta e d'\u00e9lite, gli dvor vedranno la loro fine a causa dei cosacchi che apprenderano prima e meglio l'uso dei moschetti e delle armi da fuoco e che quindi li sostituiranno come unit\u00e0 nei ranghi militari russi."}
{"id": "1147139", "revid": "486946", "url": "https://it.wikipedia.org/wiki?curid=1147139", "title": "Classe Carlo Bergamini (FREMM)", "text": ""}
{"id": "1147141", "revid": "38120", "url": "https://it.wikipedia.org/wiki?curid=1147141", "title": "Firehose", "text": ""}
{"id": "1147145", "revid": "1719883", "url": "https://it.wikipedia.org/wiki?curid=1147145", "title": "Porto del Chioma", "text": "Il porto del Chioma si trova alla foce dell'omonimo torrente, nel comune di Rosignano Marittimo, proprio al confine con quello di Livorno, tra le localit\u00e0 balneari di Quercianella e Castiglioncello.\nCaratteristiche.\nSi estende per circa mezzo ettaro. Sulla sponda destra del torrente Chioma, nel comune di Livorno, sono presenti una dozzina di posti barca per il circolo di pesca sportiva di Quercianella.\nAlla sinistra invece si trova il porto di Chioma vero e proprio, che dispone di una trentina di posti barca (aumentati in estate per mezzo della posa di gavitelli); i fondali, piuttosto bassi, rendono adatto il porto solo alle piccole imbarcazioni di lunghezza massima 8 metri.\nL'accesso risulta peraltro molto difficoltoso o impossibile con vento di libeccio sostenuto.\nIl rimessaggio pu\u00f2 essere effettuato all'aperto o in capannoni situati a monte della via Aurelia."}
{"id": "1147149", "revid": "73447", "url": "https://it.wikipedia.org/wiki?curid=1147149", "title": "Mike Bloomberg", "text": ""}
{"id": "1147153", "revid": "124336328", "url": "https://it.wikipedia.org/wiki?curid=1147153", "title": "Via Porta Rossa", "text": "Via Porta Rossa \u00e8 una strada del centro storico di Firenze, che va da via dei Calzaiuoli (canto Diamante) a via de' Tornabuoni. Lungo il tracciato si innestano: via dell'Arte della Lana, via Calimala, via Pellicceria, piazza del Mercato Nuovo, via de' Sassetti, piazza de' Davanzati, via Monalda e il chiasso de' Soldanieri. \nStoria.\nLa denominazione \u00e8 attestata in relazione a questa contrada fin dall'XI secolo, e trae origine dal nome di una postierla che si trovava nelle pi\u00f9 antiche mure cittadine in corrispondenza dell'estremit\u00e0 della strada verso il monastero vallombrosano di Santa Trinita, detta appunto Porta Rossa. Lo stesso Giovanni Villani ricorda \"una postierla chiamata Porta Rossa, che ancora a' nostri tempi ha ritenuto il nome\". Non \u00e8 tuttavia noto il motivo della titolazione e in che modo la porta si distinguesse dalle altre, visto che dobbiamo supporre diffuso l'uso di proteggere le ante lignee delle porte cittadine con il minio (di colore rosso, appunto) per meglio preservarle delle intemperie (come si faceva ancora nel novecento con gli strumenti agricoli). \"Per quale ragione allora soltanto ad una posterula sarebbe rimasto quell'attributo coloristico? Si pensa che, come il ponte Rosso, questa posterula venisse chiamata cos\u00ec perch\u00e9 costruita con mattoni senza intonaco. Pare invece, che oltre al rosso della porta e al rosso dei mattoni, fosse vistosamente rosso anche un fallo, sulla chiave dell'arco, e che ancora si pu\u00f2 vedere al Museo Archeologico\" (Bargellini-Guarnieri). Di questa postierla, situata all'altezza di via Tornabuoni, si trovarono i resti nel 1732, durante alcuni di lavori.\nAltre denominazioni (segnalate ad esempio nello Stradario storico amministrativo del Comune di Firenze del 1913) furono quelle di via de' Cavalcanti e successivamente di via di Baccano (cos\u00ec ad esempio nella pianta di Firenze di Ferdinando Ruggieri del 1731), ambedue in relazione al primo tratto fino alla piazza del Mercato Nuovo. In questi casi i nomi possono essere spiegati, nel primo per la presenza del palazzo dei Cavalcanti sul canto di via dei Calzaiuoli dove la strada si origina (cos\u00ec come di altre propriet\u00e0 della famiglia, come il palazzo dei Cavallereschi), nell'altro forse dal rumore naturalmente connesso alle attivit\u00e0 del mercato. Sempre in relazione a questo primo tratto, un'antica lapide murata sul palazzo dei Cavallereschi in corrispondenza del cantone con la piazza del Mercato Nuovo, ricorda come la strada fosse stata aperta nel 1307 grazie al podest\u00e0 Matteo Terribili di Amelia. \nAl pari della vicina via Por Santa Maria, anche via Porta Rossa nel Medioevo era piena di botteghe di artigiani soprattutto orafi (come Bernardo Cennini, ricordato da una lapide), ma legati ad attivit\u00e0 pi\u00f9 modeste, come la vendita del panno di lino, dei cappelli di feltro, del fil di ferro, del materiale per acconciature, di pettini, di piume e di altre cianfrusaglie. Per un certo tempo tutti questi poveri artigiani, capeggiati dagli orefici, si riunirono nell'\"Arte di Porta Rossa\" o \"di Por Santa Maria\", con patrono san Giovanni Evangelista. Nl corso del XIV secolo si stabilirono in questa zona alcuni setaioli esuli da Lucca, aggregandosi a questa arte, che poi sarebbe diventata la potente Arte della Seta che mantenne lo stemma con la porta rossa.\nGiacomo Puccini e il suo librettista Giovacchino Forzano, ricordando questa la vocazione della strada all'oreficeria, la citarono nella notissima aria \"O mio babbino caro\" dell'opera Gianni Schicchi, quando la protagonista vuole venire in questa zona a comprare l'anello per fidanzarsi.\nNel 1547 la strada mut\u00f2 aspetto per la demolizione di alcuni edifici e la costruzione della loggia del Mercato Nuovo, ma la maggiore delle trasformazioni si ebbe tuttavia durante la grande operazione di 'risanamento' dell'area del Mercato Vecchio (1885-1895) che arriv\u00f2 a lambire questa strada, con l'ampliamento e la costruzione di nuovi edifici dal suo lato destro nel tratto tra via Calimala e la piazza de' Davanzati, quest'ultima aperta proprio nel corso dei lavori. Venne ad esempio demolito quello che restava della loggia dei Cavalcanti, per allargare la strada.\nDescrizione.\nLa strada, con la carreggiata pavimentata a lastrico, nonostante le distruzioni operate nell'Ottocento, mantiene ancora carattere eminentemente antico, con notevoli emergenze architettoniche (tra queste il palazzo Davanzati e le residenze dei Bartolini) e scorci oltremodo suggestivi. \nLa via \u00e8 compresa nell'area pedonale del centro storico: sia perch\u00e9 costituisce una importante arteria di collegamento tra la zona di via de' Calzaiuoli e quella di via de' Tornabuoni, sia per la presenza di numerose attivit\u00e0 commerciali, \u00e8 segnata da un notevole flusso pedonale in ambedue le direzioni. Per quanto sopra descritto l'arteria \u00e8 da considerarsi di eccezionale interesse storico e artistico.\nEdifici.\nGli edifici con voce propria hanno le note bibliografiche nella voce specifica.\nLapidi.\nLa strada \u00e8 ricca di lapidi e stemmi. Uno stemma dei Cavalcanti si trova all'inizio vicino a via dei Calzaiuoli, mentre una lapide poco lontano ricorda il \"quartier generale\" dei Frati Gaudenti condannati da Dante nella bolgia degli ipocriti. \nSopra la porta al n. 3 si trova la lapide ai grafici fiorentini caduti nella prima guerra mondiale, del 1925:\nPoco pi\u00f9 avanti una targa, tra i numeri 19 e 21 rosso, ricorda la bottega di Bernardo Cennini, orafo che per primo port\u00f2 l'arte della stampa a Firenze, che dedusse la scoperta della stampa a caratteri mobili osservando un libro di Gutenberg. \nQuasi all'angolo con piazza del Mercato Nuovo, sul palazzo dei Cavallereschi, si trova una lapide ormai molto scura che ricorda come questo tratto di strada, all'epoca detto via di Baccano (dal chiasso dovuto al molto traffico che andava e veniva dalla porta cittadina), venne aperto nel 1307 sotto il podest\u00e0 Matteo Terribili.\nSciolgliendo le abbreviazioni si pu\u00f2 leggere: \u00ab\"Hanc viam fieri fecit nobilis ac potens vir Math\u00e6us de Terribilibus de Amelia executor ordinis justiti\u00e6 Populi Florentini sub annis Domini MCCCVII. Indictione V\"\u00bb. Si traduce: \u00abQuesta via fece fieramente aprire il nobile e potente uomo Matteo Terribili nativo di Amelia, esecutore degli ordinamenti di giustizia del popolo fiorentino, nell'anno del Signore 1307, indizione V\u00bb.\nTabernacoli.\nAl 49r-51r \u00e8 presente un piccolo tabernacolo con una \"Madonna col Bambino\" centinata (scarsamente leggibile ma presumibilmente cinquecentesca) entro una cornice rettangolare in pietra serena, decorata da un architrave piano, rilievo con gigli e rose sopra l'arcata, e una base con la scritta \"Ave Maria\" fra due triglifi. \nTra il 77 e il 79 rosso, su palazzo Altoviti, \u00e8 presente un tabernacolo con edicola tardocinquecentesca contenente una tela raffigurante la \"Crocifissione tra i santi Nicola di Bari e Romualdo (o Benedetto)\", dipinta da Giovanni Battista Naldini e restaurata nel 1994 da Gioia Germani per interessamento di Elisa Leoni e Claudia Passerin d'Entr\u00e8ves; esiste un tabernacolo dello stesso autore e molto simile anche in via dei Corsi, sul fianco della chiesa di San Gaetano. L'effige di san Nicola, per quanto accompagnata dai tipici attributi dell'abito vescovile e delle palline d'oro, \u00e8 stata talvolta equivocata per quella di Filippo Neri, visti i capelli e la barba corta e bianca, come si legge anche sulla targhetta informativa presso il tabernacolo; tuttavia tale identificazione \u00e8 impossibile, sia per la prersenza degli attributi che per l'arco cronologico cinquecentesco, ben prima della beatificazione del religioso fiorentino (1615)."}
{"id": "1147154", "revid": "78273", "url": "https://it.wikipedia.org/wiki?curid=1147154", "title": "Cavaliere (hippe\u00ees)", "text": ""}
{"id": "1147156", "revid": "647919", "url": "https://it.wikipedia.org/wiki?curid=1147156", "title": "I Ho Ch'uan", "text": ""}
{"id": "1147157", "revid": "599013", "url": "https://it.wikipedia.org/wiki?curid=1147157", "title": "Jos\u00e9 Enrique Guti\u00e9rrez", "text": "Carriera.\nDopo essersi laureato campione spagnolo a cronometro tra gli Elite nel 1997, pass\u00f2 tra i professionisti l'anno successivo con la squadra spagnola Kelme-Costa Blanca. Nel corso della sua carriera vinse due frazioni al Crit\u00e9rium du Dauphin\u00e9 Lib\u00e9r\u00e9, ottenendo i maggiori successi nelle principali corse a tappe: si impose infatti in una tappa della Vuelta a Espa\u00f1a 2004 e si piazz\u00f2 al secondo posto nella classifica finale del Giro d'Italia 2006.\nAl termine della stagione 2006 fu coinvolto nell'inchiesta doping denominata \"Operaci\u00f3n Puerto\", venendo identificato dalla Guardia Civil spagnola come cliente del dottor Eufemiano Fuentes, presso il quale si riforniva utilizzando differenti pseudonimi tra cui \"B\u00fafalo\" (suo soprannome), \"Guti\" e \"Catal\u00e1n\". A causa del suo coinvolgimento nella suddetta operazione, nel 2008 rimase inattivo, accasandosi l'anno seguente con la Rock Racing. Nel dicembre 2009 fu colpito da una polmonite che lo debilit\u00f2 notevolmente mentre poco tempo dopo, il 5 marzo 2010 annunci\u00f2 il suo ritiro dal professionismo in seguito allo scioglimento della propria squadra.\nNel febbraio 2011 annunci\u00f2 il ritorno in attivit\u00e0, in forza alla squadra colombiana Gobernaci\u00f3n de Antioqu\u00eda-Indeportes Antioqu\u00eda, squadra nelle cui file milit\u00f2 fino al 2012 prima del definitivo ritiro."}
{"id": "1147158", "revid": "585241", "url": "https://it.wikipedia.org/wiki?curid=1147158", "title": "Equites", "text": ""}
{"id": "1147161", "revid": "112917850", "url": "https://it.wikipedia.org/wiki?curid=1147161", "title": "Porto nord di Castiglioncello", "text": "Il porto nord di Castiglioncello, noto semplicemente come porticciolo, \u00e8 uno dei due porti di Castiglioncello, localit\u00e0 balneare del comune di Rosignano Marittimo sul mar Ligure.\nCaratteristiche.\nIl porto turistico presenta un accesso piuttosto ristretto e fondali bassi, risultando adatto, pertanto, soltanto alle piccole imbarcazioni. Si trova dopo la pineta Marradi procedendo verso nord, in direzione della punta Righini.\nPrivo di banchine di attracco, se si esclude un pontile in legno in concessione ad un privato, pu\u00f2 ospitare 70 imbarcazioni, che possono per\u00f2 raddoppiare usufruendo degli ormeggi con corpo morto sui fondali sabbiosi."}
{"id": "1147166", "revid": "155613", "url": "https://it.wikipedia.org/wiki?curid=1147166", "title": "Porto sud di Castiglioncello", "text": "Il Porto sud di Castiglioncello \u00e8 uno dei due porti di Castiglioncello, localit\u00e0 balneare del comune di Rosignano Marittimo sul Mar Ligure.\nDescrizione.\nIl porto, adatto soltanto a piccole imbarcazioni per i bassi fondali che lo caratterizzano, risulta essere maggiormente attrezzato rispetto al Porto nord, dal quale dista 300 metri (verso Est). Si trova dopo la pineta Marradi procedendo verso sud in direzione di Caletta, sulla passeggiata del lungomare Cristoforo Colombo.\nPu\u00f2 accogliere circa 80 imbarcazioni dalla lunghezza massima di 12 metri; l'ingresso \u00e8 reso difficoltoso per la presenza di scogli nei dintorni."}
{"id": "1147167", "revid": "287204", "url": "https://it.wikipedia.org/wiki?curid=1147167", "title": "Jose Enrique Gutierrez", "text": ""}
{"id": "1147168", "revid": "281901", "url": "https://it.wikipedia.org/wiki?curid=1147168", "title": "Carmina docta", "text": "I Carmina docta sono otto componimenti poetici in vario metro contenuti nel \"Liber\" di Catullo, poeta di Verona del I secolo a.C., che si distinguono dal resto dell'opera per l'argomento erudito e per il richiamo al modello ellenistico.\nVanno dal carme 61 al carme 68 dei 116 carmi totali, secondo la catalogazione effettuata da Cornelio Nepote dopo la morte del poeta cisalpino, databile intorno al 54-53 a.C.\nI primi due sono epitalami, di cui uno per le nozze di Manlio Torquato e Vinia Aurunculeia (carm. 61) e il \"Vesper adest\" (carm. 62); seguono un poemetto, chiamato l\"'Attis\" (carm. 63), che tratta di un innamoramento della dea Cibele per un giovinetto; il celebre epillio per le nozze di Peleo e Teti, contenente la storia di Arianna e Teseo (carm. 64); una traduzione in distici elegiaci della \"Chioma di Berenice\" di Callimaco (carm. 66), preceduta dalla dedica a Quinto Ortensio Ortalo (carm. 65); un carme su un dialogo scherzoso tra il poeta e una porta contenente segreti e pettegolezzi di provincia (carm. 67) e un'elegia epistolare (carm. 68).7"}
{"id": "1147173", "revid": "767487", "url": "https://it.wikipedia.org/wiki?curid=1147173", "title": "Mr Hudson", "text": "I Mr Hudson sono un gruppo britannico, nato a Londra nel 2006.\nLa band si \u00e8 formata per decisione di Ben Hudson, unico compositore e cantante del gruppo. Li contraddistingue uno stile influenzato da diversi generi musicali come Rhythm and blues, Jazz, Reggae, Ska, Hip Hop, beat ecc\u2026 ed una particolare cura dei testi.\nIl loro primo album \u201cA Tale of two Cities\u201d , pubblicato con il nome Mr Hudson &amp; the Library, prende il nome da un classico della letteratura di Charles Dickens col medesimo titolo scritto nel 1859. Dell'album il cantante ha detto: \u201csono cresciuto a Birmingham e vivo a Londra. Nutro profondo affetto per entrambe le citt\u00e0\u201d, da cui la nascita del titolo.\nI Mr Hudson hanno debuttato in televisione nella trasmissione della rete BBC \"Later... with Jools Holland\" nel dicembre del 2006.\nNel 2007 la band ha fatto da gruppo di spalla per Amy Winehouse, insieme a Paolo Nutini, Groove Armada e Mika.\nNel 2010 la band ha interpretato insieme al rapper Jay-Z la canzone \"Young Forever\".\nDiscografia.\nSingoli.\n23.10.2006 \"Bread &amp; Roses EP\"\n12.02.2007 \"Too Late, Too Late (E Single)\"\n12.02.2007 \"Too Late, Too Late (2Trk Comm CD)\"\n19.02.2007 \"Too Late, Too Late (Dirtee Stankin Remix E single)\"\n30.04.2007 \"Ask The DJ (Comm CD)\"\n30.04.2007 \"Ask The DJ (a cappella)\"\n28.05.2007 \"Mr Hudson &amp; The Library - Ask The DJ\"\n02.07.2007 \"Mr Hudson &amp; The Library - Mr Hudson\"\n03.09.2007 \"Mr Hudson &amp; The Library - Picture of You (acoustic version)\"\n03.09.2007 \"Mr Hudson &amp; The Library - Picture of You (Seamus Haji Remix)\"\n10.09.2007 \"Mr Hudson &amp; The Library - Picture of You\"\n15.10.2007 \"Mr Hudson &amp; The Library - Picture of You (Main version)\"\n11.11.2008 \"Mr Hudson - There will be tears\"\n13.06.2009 Supernova ft. Kanye West\n2009 White lies\n2010 \"Young Forever\" con Jay-Z\nAlbum.\n\"Etichetta: Mercury Records Limited\""}
{"id": "1147177", "revid": "95993", "url": "https://it.wikipedia.org/wiki?curid=1147177", "title": "Liu Pao-chun", "text": ""}
{"id": "1147186", "revid": "287204", "url": "https://it.wikipedia.org/wiki?curid=1147186", "title": "Via della Condotta", "text": "Via della Condotta si trova a Firenze, da piazza San Firenze a via Calzaiuoli, vicina a piazza della Signoria.\nAnticamente il suo nome era via \"del Garbo\" e poi via \"degli Antellesi\" (i Garbo e gli Antellesi erano ricche famiglie di mercanti). Il nome attuale deriva da una magistratura che pare vi si insedi\u00f2, gli \"Ufficiali della Condotta\", incaricati di arruolare le milizie assoldate dalla Repubblica fiorentina, anche se, in realt\u00e0, questo ufficio era in piazza della Signoria, accanto al Tribunale della Mercanzia.\nLa via \u00e8 una delle pi\u00f9 autenticamente medievali della citt\u00e0, con torri, palazzi e \"palagi\" risalenti a quell'epoca, spesso scevri da manomissioni pi\u00f9 recenti.\nIn questa via \u00e8 esistente ancora un capitello dell'antica loggia dei Buonaguisi che dettero il nome al canto, gi\u00e0 Canto dei Fiascai (con via delle Farine). Altri \"canti\" (incroci) sono il canto della Condotta e il canto dei Cartolai (dei professionisti cio\u00e8 della carta e del libro, che avevano le proprie botteghe densamente concentrate nel distretto dell'isolato attorno alla Badia Fiorentina). Tra i torchiatori pi\u00f9 importanti in questa strada vi furono quelli di Lorenzo Torrentino e di Giorgio Marescotti.\nAll'angolo con via delle Farine si trova il Palazzo delle Farine ed altre architetture di rilievo sono la Torre dei Sacchetti, la Torre degli Alepri, palazzo Giugni e il palazzo dei Cerchi. Proprio davanti al palazzo dei Cerchi si possono vedere alcune case con lo stemma \"carthusia\" della Certosa del Galluzzo, anticamente possedute dai certosini.\nAl numero 8 una targa ricorda la sede del Comitato toscano di liberazione nazionale che nell'agosto del 1944 diram\u00f2 da questa casa l'ordine di rivolta contro l'occupazione tedesca.\nIn via della Condotta \u00e8 presente il consolato dell'El Salvador."}
{"id": "1147188", "revid": "712828", "url": "https://it.wikipedia.org/wiki?curid=1147188", "title": "Pietraforata sui Bianchi Poggi", "text": ""}
{"id": "1147189", "revid": "1605525", "url": "https://it.wikipedia.org/wiki?curid=1147189", "title": "Edmund Crispin", "text": "Biografia.\nMontgomery comp\u00ec i suoi studi dapprima alla Merchant Taylor's School e poi al St. John's College di Oxford, laureandosi in Lingue Moderne nel 1943.\nA partire dal 1935 Montgomery studi\u00f2 pianoforte e prima dello scoppio della seconda guerra mondiale viaggi\u00f2 all'estero, specialmente in Germania, per approfondire i suoi studi musicali. L'attivit\u00e0 principale di Montgomery fu quella di compositore: fra i suoi lavori si ricorda il \"Concertino for String Orchestra\", scritto nel 1950, ) e soprattutto le numerose colonne sonore; inoltre fu anche un organista di ottimo livello e direttore d'orchestra.\nIn pi\u00f9 di un suo libro si trovano riferimenti e ambientazioni musicali, in particolare ne \"Il canto del cigno\" (\"Swan Song\"), ambientato nel mondo dell'opera lirica.\nCon lo pseudonimo di Edmund Crispin, Bruce Montgomery firm\u00f2 una brillante serie di ingegnosi romanzi polizieschi e pu\u00f2 considerarsi l'equivalente, nel romanzo giallo, di P.G. Wodehouse, autore con il quale ha moltissimi punti di contatto, soprattutto stilistici.\nLa sua influenza dichiarata, nel campo del poliziesco, \u00e8 tuttavia quella di John Dickson Carr, scrittore per il quale Crispin nutriva grandissima ammirazione. Lo stile di Crispin viene cos\u00ec descritto da Liukkonen e Pesonen, un giudizio riportato anche da Bruce Shaw:\nL'investigatore dilettante presente nelle storie di Crispin \u00e8 il professor Gervase Fen del fittizio St Christopher's College di Oxford, situato nelle vicinanze del St. John's College. Anche nello stesso nome di Gervase Fen si ritrova un evidente omaggio al dottor Gideon Fell, il grande detective protagonista della maggior parte dei romanzi di John Dickson Carr.\nI romanzi di Crispin sono dei gialli di impianto classico e - cos\u00ec come nell'opera di Carr - propongono spesso delle variazioni sul tema del \"delitto impossibile\". Nel 1947, dopo il grande successo del suo terzo romanzo \"Il negozio fantasma\", Crispin fu proposto come membro del Detection Club da Carr e Dorothy L. Sayers e quindi accettato con entusiasmo.\nL'attivit\u00e0 giallistica di Montgomery si \u00e8 essenzialmente concentrata nello spazio di dieci anni, dal 1944 al 1953: l'ultimo romanzo a nome Crispin apparir\u00e0 soltanto nel 1977, dopo un intervallo di un quarto di secolo, a causa dei gravi problemi di salute dell'autore e, soprattutto, di una lunga dedizione all'alcol, che sar\u00e0 causa della sua scomparsa in et\u00e0 ancora giovane. Montgomery \u00e8 stato anche un notevole esperto di fantascienza e, sempre sotto il suo tradizionale pseudonimo, ha anche curato sette antologie pubblicate sotto il titolo \"Best Science Fiction\".\nOpere.\nTutti i libri di narrativa di Bruce Montgomery - dedicati a Gervase Fen e firmati Edmund Crispin - furono pubblicati per la prima volta a Londra da Gollancz:\nEdmund Crispin ha inoltre curato fra il 1955 ed il 1970 la pubblicazione di sette antologie di fantascienza, dedicate in gran parte ad autori britannici ed intitolate \"The Best SF\":\nComposizioni musicali.\nColonne sonore.\nBruce Montgomery ha scritto nel periodo 1958-1961 le colonne sonore per i primi sei film della serie di commedie intitolata \"Carry On\":"}
{"id": "1147190", "revid": "1543377", "url": "https://it.wikipedia.org/wiki?curid=1147190", "title": "Pagan metal", "text": "Il termine Pagan metal \u00e8 un termine generico usato per indicare una vasta scena di band Metal estremo che portano nella loro musica le tradizioni di un certo popolo o di una certa regione attraverso tematiche, melodie e strumenti inusuali per l'Heavy metal.\nIl gruppo norvegese degli In the Woods..., insieme ai Primordial della canzone \"To Enter Pagan\", sono considerati gli inventori del Pagan metal.\nCaratteristiche.\nIl Pagan metal non rappresenta un vero e proprio genere musicale ma pi\u00f9 un espediente di raggruppamento tematico, infatti le band Pagan tendono ad essere molto diverse tra di loro. Jarkko Aaltonen, bassista dei Korpiklaani, ha infatti dichiarato che \"le band che cantano di Vichinghi o di altre trib\u00f9 antiche sono etichettate come Pagan metal, indipendentemente dal fatto che essi usino strumenti popolari\". Heri Joensen, cantante e chitarrista della band Faroese T\u00fdr, descrive similmente il Pagan, dicendo che le band cantano \"tradizioni europee pre-cristiane, sia storiche che mitologiche\" e osserva che \"il Pagan metal \u00e8 molto vario musicalmente, perch\u00e9 i gruppi Pagan sono legati principalmente dalle liriche\". Le musiche variano da melodie allegre e veloci fino a melodie quasi Doom, e gli stili di voce vanno dal feroce Growl tipico del Death metal alla voce pulita e melodica. Le lingue utilizzate vanno dall'Inglese alle lingue antiche, passando per le lingue della propria nazione. Le band Pagan metal sono spesso associate al Viking metal o al Folk metal e gruppi come Moonsorrow e Kampfar sono visti come esponenti di tutti e tre i generi.\nStoria.\nLed Zeppelin e Manowar sono stati i primi ad utilizzare temi pagani nelle proprie liriche, ma non avevano nessuna somiglianza con le band Pagan Metal: infatti, le band Pagan citano come influenze, principalmente, Bathory, Enslaved, Skyclad e Amorphis. I primi due sono esponenti del Viking metal e del Black metal, mentre i secondi sono noti come band Folk metal. Jarkko Aaltonen osserva anche che \"i Black Sabbath erano abbastanza pagani, ma, nella scena metal attuale, sono stati gli Skyclad a fondere metal con del folk e testi pagani o mitologici\". Chrigel Glanzmann degli Eluveitie pensa anche lui che gli Skyclad furono la prima band pagan metal, rimarcando che la band ha mischiato heavy metal con influenze Celtic-folk \"in un modo molto stimolante.\" Anche lo scrittore Ian Christie trova negli Skiclad gli inventori del Pagan metal. Invece, Hery Joensen dei T\u00fdr, pensa che siano i Bathory ad aver inventato il Pagan metal dicendo che \"i Bathory, stanchi di scrivere testi satanisti, cominciarono a scrivere testi ispirati alla mitologia norrena, dando cos\u00ec alle canzoni un certo spessore culturale\". Inoltre, il cantante dei Primordial,\nAlan Averill, afferma che \"nell'album dei Bathory \"Blood Fire Death\" (1988), si pu\u00f2 assistere alla creazione del Pagan metal\". Inoltre, sostiene che \"i Bathory sono la copia dei Manowar, ma nessuno ama ammetterlo\". Mathias Nyg\u00e5rd, membro dei Turisas, identifica negli Amorphis gli inventori del Pagan metal, dicendo che \"hanno giocato un ruolo fondamentale nella nostra carriera\".\nNell'aprile 2008, alcune band Folk e Pagan Metal partecipanti al Paganfest vennero accusate di essere neonaziste e fasciste dal Berliner Institut f\u00fcr Faschismus-Forschung. Ville Sorvali dei Moonsorrow e Heri Joensen dei T\u00fdr hanno rilasciato una dichiarazione congiunta su video in cui confutavano le accuse, sottolineando che \"i maggiori problemi sembrano causati dal fatto che i Moonsorrow e i T\u00fdr abbiano il nome scritto in rune, che venivano usate come lettere peremigliaia di anni, ma col nazismo sono diventati simboli di morte\". I Moonsorrow hanno rilasciato una dichiarazione scritta e i T\u00fdr hanno fatto una canzone, \"Shadow of The Swastica\", dal testo antinazista.\nAnche altre band come Cruachan e Skyforger si sono dissociate pubblicamente dal nazismo, dal fascismo e dal razzismo, mentre gli Skyforger hanno aggiunto nei retrocropertina delle ristampe di tutti i loro album la scritta \"No Nazi Stuff Here!\".\nA partire dal 2009, il Pagan metal \u00e8 diventato una specie di fenomeno. Mikael Kalbrom dei Finntroll considera il Pagan metal una nuova tendenza, mentre Johan Hegg degli Amon Amarth allontana la propria band da questa tendenza, dicendo che \"Noi non siamo e non veniamo visti come una band Pagan o Folk metal\"."}
{"id": "1147193", "revid": "573174", "url": "https://it.wikipedia.org/wiki?curid=1147193", "title": "Vardarotai", "text": "I Vardarotai erano chiamati cos\u00ec poich\u00e9 provenivano dal popolo dei magiari insediatasi nella valle del Vardai, da qui il nome.\nI Vardarotai furono spesso impiegati come arcieri a cavallo coscritti o mercenari per l'esercito bizantino.\nErano armati alla leggera, con corazze leggere, e usavano archi compositi per colpire il nemico con le frecce, e successivamente, nel momento in cui il nemico andava in rotta, attaccavano con spade corte e piccoli scudi rotondi lignei."}
{"id": "1147195", "revid": "1836770", "url": "https://it.wikipedia.org/wiki?curid=1147195", "title": "Torre di Ostankino", "text": "La torre di Ostankino () \u00e8 una torre in calcestruzzo armato per radiotelediffusione situata a Mosca, in Russia.\nUltimata nel 1967, misura 540 metri d'altezza alla sommit\u00e0 dell'antenna, mentre la base \u00e8 posta a 160 m s.l.m., ed \u00e8 a tutt'oggi la struttura autoportante pi\u00f9 alta in Europa. La torre \u00e8 uno dei simboli del Distretto Nord-orientale di Mosca, tanto da comparirne sullo stemma e sulla bandiera.\nStoria.\nVanto dell'ingegneria sovietica, fu realizzata secondo il progetto di Nikolaj Nikitin, che prevedeva una costruzione in calcestruzzo armato precompresso; le operazioni di costruzione iniziarono nel 1963 e terminarono nel 1967.\nL'ampio utilizzo di calcestruzzo precompresso portarono alla realizzazione di una torre semplice e robusta. Ha battuto il record di altezza dell'Empire State Building per diventare la struttura autoportante pi\u00f9 alta in tutto il mondo. Ha detenuto il record per 9 anni fino al 1976 quando a Toronto (Canada) la CN Tower non fu completata del tutto, superando di 13 metri (43\u00a0ft) l'altezza della Torre di Ostankino. La Torre di Ostankino \u00e8 rimasta la seconda struttura autoportante pi\u00f9 alta al mondo per altri 31 anni fino a quando il Burj Khalifa nel 2007 (durante la costruzione) ha battuto il record sia della Torre di Ostankino sia della CN Tower. L'altezza della torre \u00e8 stata superata dalla Canton Tower a Guangzhou e forse anche dal World Trade Center a New York, Abraj Al Bait Towers a La Mecca, Shanghai Tower a Shanghai, in India con le Tower di Mumbai e le Tokyo Sky Tree a Tokyo (tutti in costruzione).\nTorri alte oltre 300 metri sono state costruite a Kiev, Tashkent, Almaty, Riga, Berlino, Vilnius, Tallinn, Yerevan, San Pietroburgo e Baku.\nLa Torre Ostankino \u00e8 rimasta la pi\u00f9 alta struttura autoportante in Europa per 42 anni.\nNel 1994 si prevedeva di aumentare l'altezza della torre a 561 metri con l'aggiunta di una antenna ma tale modifica non \u00e8 stata attuata per mancanza di fondi.\nNel 2005 la torre \u00e8 entrata nella World Federation of Great Towers."}
{"id": "1147197", "revid": "36426", "url": "https://it.wikipedia.org/wiki?curid=1147197", "title": "Palazzo Altoviti-Valori", "text": ""}
{"id": "1147200", "revid": "1305772", "url": "https://it.wikipedia.org/wiki?curid=1147200", "title": "Red Allen", "text": "Biografia.\nHenry James Allen nacque ad Algiers, nelle vicinanze di New Orleans, figlio del famoso band leader Henry Allen.\nPrese molto presto le prime lezioni di tromba da Peter Bocage e Manuel Manetta. Divenne professionista appena maggiorenne, nel 1924, suonando con l'Excelsior Brass Band, e con le jazz band di Sam Morgan, George Lewis e John Casimir e anche sulle navi da crociera del Mississippi.\nNel 1927 si rec\u00f2 a New York, dove fu scritturato dalla famosa band di King Oliver e dove incise i primi lavori discografici con Clarence Williams.\nDopo un breve ritorno a New Orleans per lavorare con le band di Fate Marable e Fats Pichon, gli fu offerto un contratto con la Victor Records e ritorn\u00f2 a New York, dove si un\u00ec alla band di Luis Russell, frequentata in quegli anni anche da Louis Armstrong, che ebbe dunque modo di conoscere.\nLa sua musica fu certamente influenzata da Louis Armstrong, ma molti critici gli riconobbero un talento personale, tanto che furono varie le sue registrazioni ad ottenere grande considerazione. Dal 1929 al 1934 divenne un apprezzato solista della Luis Russell's Orchestra. Nel frattempo, nel 1931, fece una serie di incisioni con Don Redman.\nNel 1934 si un\u00ec alla Fletcher Henderson's Orchestra e alla band di Lucky Millinder fino al 1937, quando ritorn\u00f2 all'orchestra di Luis Russell, sino allo scoppio della seconda guerra mondiale.\nNegli anni seguenti Red Allen continu\u00f2 ad incidere con notissimi musicisti quali Fats Waller, Jelly Roll Morton, Victoria Spivey, Billie Holiday e Benny Goodman.\nVerso il 1950 inizi\u00f2 a dirigere una propria band e per molti anni attravers\u00f2 in lungo e in largo gli Stati Uniti.\nLa sua carriera ebbe un grande impulso quando vinse il \"Down Beat Award\", sia nella categoria jazz tradizionale, sia in quella jazz moderno, a testimonianza della sua grande versatilit\u00e0 musicale.\nNel dicembre 1957 divenne una star del jazz grazie ad alcune sue apparizioni nel leggendario show televisivo \"Sound of Jazz\", considerato negli Stati Uniti uno dei migliori programmi televisivi sul jazz di sempre.\nNel 1959 si un\u00ec alla Kid Ory Band, con la quale fece la sua prima tourn\u00e9e in Europa. Continu\u00f2 ancora a dirigere la propria band e a compiere vari tour in USA e in Europa sino alla morte, avvenuta il 17 aprile 1967 a New York."}
{"id": "1147212", "revid": "767487", "url": "https://it.wikipedia.org/wiki?curid=1147212", "title": "Cocoon - Il ritorno", "text": "Cocoon - Il ritorno (\"Cocoon: The Return\") \u00e8 un film del 1988 diretto da Daniel Petrie, seguito di \"Cocoon - L'energia dell'universo\" del 1985, basato sui personaggi di David Saperstein.\nTrama.\nTre anziane coppie trasferitesi sul pianeta Antarea per sfuggire alla vecchiaia, decidono di tornare momentaneamente sulla Terra, approfittando del fatto che alcuni antareani devono compiere una missione riguardante i bozzoli lasciati in mare.\nBen e Mary Luckett tornano per rivedere il nipote David, un adolescente bisognoso delle cure dei nonni, mentre Arthur Selwyn e Bess Mc Carthy tornano per buttarsi in un'avventura amorosa, da cui rimarr\u00e0 incinta, e Joe ed Alma Finley per ritrovare il gusto della vita nella dedizione agli altri.\nBernie Lefkowitz, che non aveva voluto seguirli sul pianeta per un attaccamento nevrotico alla memoria della moglie defunta, viene confortato dalla loro presenza e riesce a uscire dalla sua ossessione innamorandosi di Ruby, una vedova piacente.\nDopo molte vicende e grazie all'aiuto della giovane ricercatrice Sara e del capitano Jack Bonner, i protagonisti riescono a ripartire per il pianeta Antarea. Una parte del gruppo decider\u00e0 di rimanere sulla Terra. Ben e Mary scelgono di restare sulla terra per vedere il nipote David crescere e vivere insieme a lui con la loro figlia Susan. Arthur e Bess scelgono di ripartire per far nascere il loro figlio in un mondo migliore, lontano dalle malattie e gli orrori della guerra. Poich\u00e9 se il bambino provasse a nascere sulla terra, le possibilit\u00e0 di sopravvivere sarebbero molto basse e loro non vivrebbero comunque abbastanza a lungo per vederlo crescere. Gli amici infine si salutano promettendosi di ricordarsi sempre."}
{"id": "1147217", "revid": "968255", "url": "https://it.wikipedia.org/wiki?curid=1147217", "title": "Flumini Mannu (Medio Campidano)", "text": "Il Flumini Mannu \u00e8 un fiume che scorre nella pianura del Campidano in Sardegna formando l'omonimo bacino.\nGeografia.\nIl Flumini Mannu ha origine dalla confluenza di due torrenti nei pressi di Pabillonis, il rio Bellu e il rio Malu; il suo corso si dirige verso nord attraversando il comune di San Nicol\u00f2 d'Arcidano per sfociare nello stagno di San Giovanni.\nAffluenti del Flumini Mannu.\nL'affluente naturale principale del Flumini Mannu \u00e8 il riu Sitzerri, chiamato nel primo tratto riu di Montevecchio, che sorge nei pressi della vecchia miniera di Montevecchio. Il tratto terminale di questo corso d'acqua \u00e8 stato incanalato in modo da defluire direttamente nello stagno di San Giovanni.\nUn secondo flusso d'acqua appartenente al bacino del Flumini Mannu \u00e8 il riu Mogoro, che nasce dalle pendici meridionali del monte Arci per sfociare nello stagno di San Giovanni, a Marcedd\u00ec."}
{"id": "1147218", "revid": "1669484", "url": "https://it.wikipedia.org/wiki?curid=1147218", "title": "Via del Campanile", "text": " \nVia del Campanile si trova a Firenze ed \u00e8 compresa tra piazza del Duomo e via delle Oche, vicino alla Venerabile Arciconfraternita della Misericordia di Firenze.\nStoria e descrizione.\nQuesta via aveva il nome di via della Morta e poi via della Morte, in seguito a un singolare avvenimento che aveva avuto come protagonista una certa Ginevra degli Amieri, moglie di Francesco degli Agolanti. Questa donna, sul finire del XIV secolo, periodo in cui la citt\u00e0 di Firenze \u00e8 reduce dalla peste nera, fu creduta morta e seppellita in tutta fretta nel camposanto del Duomo. In realt\u00e0 la sua morte era solo apparente ed essa si risvegli\u00f2 di notte nel sepolcro, ne usc\u00ec e, passando da questa via, si rec\u00f2 a casa dal marito in via Calzaiuoli, il quale la scambi\u00f2 per un fantasma e le intim\u00f2 di andarsene; lo stesso avvenne davanti alle case dei suoi familiari, finch\u00e9 la sventurata and\u00f2 a bussare alla casa di Antonio Rondinelli, suo amore segreto, dove venne accolta. Poich\u00e9 creduta morta e non soccorsa il clero ritenne la donna libera da qualsiasi vincolo matrimoniale precedente e cos\u00ec Ginevra pot\u00e9 sposare l'uomo che desiderava.\nIl tabernacolo in via del Campanile rappresenta una \"Madonna col Bambino in trono con i santi Giovanni Battista e Onofrio\" \u00e8 attribuito alla bottega del Verrocchio. Oggi resa poco leggibile per via del vetro di protezione sporco.\nVicino a via del Campanile si trova via della Canonica che, nel 1413 e nel 1448 fu ingrandita ed era costituita da case per il clero e per gli uffici ecclesiastici."}
{"id": "1147219", "revid": "767487", "url": "https://it.wikipedia.org/wiki?curid=1147219", "title": "Tutte e nessuna", "text": "Tutte e nessuna (Girl Shy) \u00e8 un film muto del 1924 diretto da Fred C. Newmeyer e Sam Taylor.\nTrama.\nUn ragazzo ha una grande paura delle ragazze al punto da balbettare a dismisura in loro presenza. Ha scritto un libro su come conquistare le donne e, andando dall'editore, conosce una ragazza di cui si innamora ricambiato. L'editore non pubblica il libro e il ragazzo, non volendo che si interessi un fallito, dice alla ragazza che l'ha usata solo per studiarla, non perch\u00e9 l'amava davvero e questa piange e decide di sposare un altro uomo. Per\u00f2 col libro del ragazzo alcune donne si sono fatte grandi risate e allora l'editore manda una lettera al ragazzo con scritto che pubblicher\u00e0 il libro come comico. Il ragazzo dapprima non accetta, ma poi pensa alla ragazza e allora si ricrede. Quando scopre che ella sta per sposare un uomo gi\u00e0 sposato, usa tutti i mezzi di trasporto terrestre per arrivare al matrimonio e impedirlo. Riesce per miracolo a portare via la ragazza prima del matrimonio e i due decidono di sposarsi.\nDistribuzione.\nIl copyright del film, richiesto dalla Harold Lloyd Corp., fu registrato il 12 marzo 1924 con il numero LU19987.\nIl film, distribuito dalla Path\u00e9 Exchange, usc\u00ec nelle sale cinematografiche USA il 20 aprile dopo essere stato presentato a New York il 28 marzo 1924."}
{"id": "1147221", "revid": "1305772", "url": "https://it.wikipedia.org/wiki?curid=1147221", "title": "Wayne Eden", "text": "Wayne Eden \u00e8 stato un cavallo trottatore attivo negli anni settanta\nMaschio baio, nacque nel 1970 negli Stati Uniti da Speedy Rodney e Rebecca Eden pass\u00f2 all'allevamento italiano con la scuderia Mira trotto.\nOltre al suo ricchissimo palmar\u00e8s, \u00e8 rimasto famoso per il rapimento di cui fu vittima a Montecatini nell'agosto del 1975 per poi essere rilasciato dopo il pagamento di un riscatto."}
{"id": "1147224", "revid": "767487", "url": "https://it.wikipedia.org/wiki?curid=1147224", "title": "The Hollies", "text": "Gli Hollies sono un gruppo musicale inglese fondato agli inizi degli anni sessanta.\nStoria.\nAllan Clarke e Graham Nash, amici dai tempi della scuola elementare, formarono un duo musicale e iniziarono a esibirsi come gruppo di genere skiffle alla fine degli anni '50. \u00a0Modificarono poi il genere ispirandosi agli Everly Brothers con il nome di \"Ricky e Dane Young\". \u00a0Con questo nome collaborarono con una band locale, i Fourtones, composta da Pete Bocking alla chitarra, John \"Butch\" Mepham al basso, Keith Bates alla batteria e Derek Quinn alla chitarra. Quando Quinn ha lasciato per unirsi a Freddie and the Dreamers nel 1962, anche Clarke e Nash lasciarono per unirsi a un'altra band di Manchester, i Delta, composta da Vic Steele alla chitarra solista, Eric Haydock al basso e Don Rathbone alla batteria, che aveva appena perso due membri tra cui Eric Stewart, che se ne and\u00f2 per unisciti ai Mindbenders.\nI Delta modificarono il nome in The Hollies per un concerto del dicembre 1962 all'Oasis Club di Manchester. In un'intervista del 2009 Graham Nash afferm\u00f2 che il gruppo decise il cambio di nome per la loro ammirazione per Buddy Holly.\nCon un repertorio costituito prevalentemente da canzoni di musica beat e pop rock hanno ottenuto un notevole successo commerciale specialmente fino agli anni settanta, quando hanno portato ai primi posti delle classifiche di vendita della Gran Bretagna diversi dischi singoli.\nMinore successo hanno avuto negli Stati Uniti e negli altri paesi del mercato discografico europeo anche se hanno contribuito a creare la cosiddetta \"british invasion\". Nel 1967 parteciparono al Festival di Sanremo in coppia con Mino Reitano con la canzone \"Non prego per me\", di Battisti e Mogol.\nNash, in seguito a disaccordi sulla linea musicale che il complesso intendeva seguire, \u00e8 emigrato negli Stati Uniti, iniziando una brillante carriera solista, partecipando inoltre al \"supergruppo\" Crosby, Stills, Nash &amp; Young.\nDalla loro fondazione gli Hollies hanno cambiato pi\u00f9 volte i componenti del gruppo.\nA met\u00e0 degli anni settanta alcuni dei dischi, tra cui \"Hollies\" furono affidati alla produzione di Alan Parsons.\nNel loro repertorio figurano diverse \"cover\" da canzoni di Bob Dylan eseguite in chiave pop con un nuovo arrangiamento, spesso arricchito da sezione di fiati e violini, fra cui \"Blowin' in the Wind\" e \"My Back Pages\"."}
{"id": "1147228", "revid": "1573940", "url": "https://it.wikipedia.org/wiki?curid=1147228", "title": "Palazzo degli Altoviti", "text": "L'antico palazzo degli Altoviti si trova in Borgo Santi Apostoli 18 angolo via delle Bombarde a Firenze.\nStoria e descrizione.\nGli Altoviti e la loro consorteria avevano le loro case originarie tra piazza del Limbo e via Borgo Santi Apostoli, come testimoniano numerosi stemmi che ancora oggi si trovano nella zona. Questo palazzo \u00e8 uno dei pi\u00f9 antichi appartenuti alla casata e si presenta ancora oggi in forme tipicamente trecentesche, esaltate da un restauro attuato nel 1955.\nFu per lungo tempo uno dei palazzi principali della famiglia, assieme alla fabbrica antistante in angolo con la piazza del Limbo che i fiorentini chiamavano semplicemente \"Il Palagio\", tanto era ampia e imponente. Ambedue vere e proprie case-fortezze nate dall'unione di pi\u00f9 case-torri, furono requisite e amministrate dai Capitani di Parte quando Cosimo I de' Medici, nel 1554, dichiar\u00f2 ribelle Bindo di Antonio Altoviti.\nAl pian terreno l'edificio presenta tre grandi portali sormontati da archi ogivali e, nei due a destra e al centro, da architrave. Il paramento del palazzo \u00e8 composto da bozze di pietraforte squadrate, che nei piani superiori sono sostituite dal pi\u00f9 semplice filaretto a vista.\nIn Borgo Santi Apostoli appartennero agli Altoviti anche il palazzo al numero 14, le case al 23 e al 25, quest'ultima con un busto di Cosimo II de' Medici sulla facciata e che risale quindi al periodo successivo la riappacificazione tra le due famiglie, le case su cui fu costruito il palazzo Borgherini e un palazzetto detto \"la Canonica\" su piazza del Limbo, accanto alla chiesa di Santi Apostoli, dove campeggia un grande stemma scolpito della famiglia."}
{"id": "1147229", "revid": "271907", "url": "https://it.wikipedia.org/wiki?curid=1147229", "title": "Nikolaj Vasil'evi\u010d Nikitin", "text": "Biografia.\nNikitin nacque a Tobol'sk nella famiglia di un ingegnere tipografico. Quando aveva 17 anni venne morso da un serpente che gli offese il piede destro in maniera permanente. Nel 1930 si diplom\u00f2 all'Istituto politecnico di Tomsk in Tecnica delle costruzioni.\nNel 1932 progett\u00f2 la stazione di Novosibirsk. Nel 1937 si trasfer\u00ec a Mosca, dove progett\u00f2 la costruzione del Palazzo dei Soviet. Nel 1957 fu promosso a capo architetto del Mosproekt-2, l'Istituto per la pianificazione delle costruzioni civili della citt\u00e0 di Mosca.\nNikitin mor\u00ec il 3 marzo 1973 e fu tumulato nel cimitero di Novodevi\u010dij.\nEdifici.\nAlcune tra le sue creazioni pi\u00f9 importanti:"}
{"id": "1147230", "revid": "1543377", "url": "https://it.wikipedia.org/wiki?curid=1147230", "title": "Santa Marta (Colombia)", "text": "Santa Marta \u00e8 un comune nel nord della Colombia, si affaccia sul Mar dei Caraibi e alle spalle \u00e8 circondata dalla \"Sierra Nevada de Santa Marta\"; \u00e8 capoluogo del dipartimento di Magdalena. La citt\u00e0 \u00e8 un centro portuale e turistico di primaria importanza.\nIl centro abitato venne fondato da Rodrigo de Bastidas nel 1525, ed \u00e8 la pi\u00f9 antica citt\u00e0 ancora esistente in Colombia.\n\"El Libertador\" Sim\u00f3n Bol\u00edvar mor\u00ec in una tenuta chiamata Quinta de San Pedro Alejandrino nelle vicinanze di Santa Marta il 17 dicembre 1830.\nStoria.\nSanta Marta venne fondata il 29 luglio 1525 dall'esploratore spagnolo Rodrigo de Bastidas che vi fece trasferire un centinaio di soldati e alcuni indigeni. Prese questo nome poich\u00e9 la sua fondazione avvenne il giorno dopo quello intitolato a Santa Marta, molto venerata dal popolo spagnolo. La sua importanza crebbe rapidamente poich\u00e9 divenne sia un'importante base per le spedizioni verso l'interno della regione, sia un'importante piazzaforte contro i pirati che infestavano il mar dei Caraibi, sia un fondamentale centro amministrativo. Tuttavia la vicinanza con Cartagena le fece perdere il primato di principale porto della Colombia. Verso la met\u00e0 del XIX secolo arrivarono a Santa Marta coloni da tutta l'Europa, che impiantarono industrie e coltivazioni intensive e collegarono la citt\u00e0 con le piantagioni mediante una rete ferroviaria. Nel 1871 venne fondata l\"'Universidad del Magdalena\". Nel XX secolo quello di Santa Marta divenne il principale porto del paese per l'esportazione delle banane e del carbone. Negli ultimi anni la popolazione \u00e8 cresciuta notevolmente a causa dell'economia turistica, che ogni anno richiama migliaia di lavoratori stagionali.\nMonumenti.\nLa citt\u00e0 \u00e8 una delle mete turistiche pi\u00f9 gettonate della Colombia, ospita un grande flusso di turisti da tutto il mondo. Per le sue spiagge, i suoi monumenti e i suoi paesaggi \u00e8 chiamata la \"Perla delle Americhe\". \u00c8 stato inoltre completato il restauro degli edifici del centro storico e inaugurato il nuovo centro cittadino, ed entro il 2011 dovrebbe essere stato completato il nuovo porto turistico. I principali monumenti sono la \"Quinta de San Pedro Alejandrino\", l'hacienda costruita nel '700 dove si spense Sim\u00f3n Bol\u00edvar, la \"Cattedrale\", costruita nel 1766, che ospit\u00f2 i resti di Bol\u00edvar fino al 1842, e la \"Casa de la Aduana\", il pi\u00f9 antico edificio d'America (1530). Altri monumenti o attrattive sono: il \"Forte San Fernando\", il parco Tayrona e l'acquario del Rodadero.\nSport.\nLa squadra di calcio locale \u00e8 l'Asociaci\u00f3n Deportiva Uni\u00f3n Magdalena, fondata nel 1953, fu la prima squadra della costa caraibica colombiana a vincere lo scudetto. Alcuni sportivi nativi di Santa Marta sono Carlos Valderrama, Johan Vonlanthen (che possiede comunque la cittadinanza svizzera) e Radamel Falcao Garc\u00eda."}
{"id": "1147236", "revid": "322321", "url": "https://it.wikipedia.org/wiki?curid=1147236", "title": "Trappeto", "text": "Trappeto (\"Trappitu\" in ) \u00e8 un comune italiano di abitanti della citt\u00e0 metropolitana di Palermo in Sicilia.\n\u00c8 un centro balneare situato sulla costa nel Golfo di Castellammare, distante circa 45 chilometri da Palermo e circa 60 da Trapani.\nLa cittadina \u00e8 famosa per l'opera sociale e culturale che qui svolse lo scrittore Danilo Dolci, dal 1952 sino alla mattina del 30 dicembre 1997, giorno della sua morte. Trappeto \u00e8 famosa anche per le sue spiagge come la Ciammarita, il Casello e la piccola baia di San Cataldo, condivisa con Terrasini.\nStoria.\nDopo la sua fondazione avvenuta nel XV secolo a ridosso della selva Partenia, in regio demanio di Federico II di Aragona che lo utilizzava per le sue battute di caccia, Trappeto si \u00e8 evoluto come fertile centro agricolo e tra le attivit\u00e0 principali figura la pesca e il turismo. Conosciuto come \"Trappetum cannamelarum\" per la macina della canna da zucchero che qui aveva impiantato nel 1480 il ricco possidente Francesco Bologna, ebbe un periodo di fortuna durante tutto il XVI secolo.\nAgli inizi del 1600 fu abbandonato dai suoi abitanti, che qui vi ritornarono alla fine del 1700 per coltivare la vite. Stabili abitanti si ebbero agli inizi del 1800 nelle casette costruite attorno alla vecchia Chiesa dell'Annunziata.\nGi\u00e0 frazione di Balestrate, Trappeto ottenne l'autonomia il 24 giugno 1954, con Legge regionale n. 19 del 3/7/1954.\nMonumenti e luoghi d'interesse.\nLa spiaggia: Ciammarita.\n\u00c8 la spiaggia di Trappeto. Splendida distesa di sabbia di alcune centinaia di metri, che si affaccia su un mare aperto in un luogo molto ventilato. Dista poco dal centro di Trappeto. Si pu\u00f2 raggiungere sia dall'Autostrada per Trapani (uscita Partinico-Trappeto) che dalla SS 113.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSociet\u00e0.\nEvoluzione demografica.\nAnno 2001 ab. 2.770; anno 2002 ab. 2.852; anno 2003 ab. 2.855; anno 2004 ab. 2.936; anno 2005 ab. 2.943; anno 2006 ab. 3.018; anno 2007 ab. 3.090; anno 2008 ab. 3.123; anno 2009 ab. 3.174; anno 2010 ab. 3.250; anno 2011 ab 3.200; anno 2012 ab. 3.191; anno 2013 ab. 3.189; anno 2014 ab. 3.215\nCultura.\nCinema.\nTrappeto \u00e8 stata scelta come location cinematografica per i seguenti film:\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Atletico Trappeto 2010\" che milita nel girone B siciliano di 2\u00aa Categoria. \u00c8 nata nel 2010."}
{"id": "1147240", "revid": "104215541", "url": "https://it.wikipedia.org/wiki?curid=1147240", "title": "'A morte 'e Carnevale", "text": " 'A morte 'e Carnevale (\"La morte di Carnevale\") \u00e8 una commedia in tre atti scritta da Raffaele Viviani nel 1928.\nTrama.\nPrimo atto.\nLa storia \u00e8 ambientata alla fine degli anni venti, precisamente nel 1928 e parla dell'esilarante figura di Pasquale Capuozzi, detto Carnevale, per la sua stazza molto grossa. \nCarnevale \u00e8 un usuraio, presta i soldi con interessi del 300% persino al nipote Rafele, o spesso non li nega, come al Cantante o a Don Gennaro. \nCarnevale tempo addietro aveva assunto come domestica 'Ntunetta, una giovane che in seguito \u00e8 restata in casa di Carnevale, diventando quasi una moglie.\nA met\u00e0 del primo atto, Carnevale accusa un malore al cuore dopo un litigio con il nipote sempre per la ragione del prestito del danaro, e 'Ntunetta e Rafele da una parte provano dispiacere, ma dall'altra sono felici per l'eventuale eredit\u00e0 che il vecchio potrebbe lasciare loro.\nSi susseguono una serie di scene esilaranti che vedono come protagonista il vecchio avaro, come ad esempio l'arrivo dei becchini prima della sua morte: poco prima di morire Carnevale, infatti, si mostra pentito per i peccati commessi in vita, ed \u00e8 disperato con il nipote, al quale confessa tutte le sue malefatte, come la morte della figlia, della vera moglie, e soprattutto le grandi somme di danaro prestato, incassato in seguito con interessi altissimi.\nLa scena del primo atto si chiude con Carnevale che accanto al notaio detta il testamento, fermandosi per\u00f2 alla frase: \"Lascio ...\" acclamando la suspense degli spettatori.\nSecondo atto.\nNel secondo atto, Carnevale \u00e8 morto e la scena non \u00e8 pi\u00f9 nel suo basso ma in un vicolo. Suo nipote Rafele, speranzoso di aver avuto una buona eredit\u00e0, si \u00e8 dedicato a spese folli accumulando debiti per 400-500 lire. Segue la scoperta del testamento di Carnevale che alla fine si rivela inutile per 'Ntunetta e Rafele, che avevano progettato, alla morte di Carnevale, di sposarsi, unendo le due eventuali somme di eredit\u00e0. Il testamento recita, invece, solo: \"Trenta lire al mese a 'Ntunetta. E tutto il resto alle opere pie\".\nRafele capisce che lo zio ha voluto fare una buona azione prima di morire, rovinandolo a causa dei debiti nel frattempo accumulati. Nonostante questo, Rafele e 'Ntunetta decidono lo stesso di sposarsi, e Ntunetta sulla fine del secondo atto rivela che aveva conservato centomila lire, quando era giovane, per assicurarsi la vecchiaia, con ovvia soddisfazione di Rafele.\nTerzo atto.\nNel terzo atto, la scena torna nel basso di Carnevale, dove \u00e8 sera, e vari personaggi come Don Andrea o Federico 'o tranviere disturbano la quiete di 'Ntunetta raccontandole storie di morti, di spiriti e di anime vaganti. La rivelazione del terzo atto, nonch\u00e9 di tutta la commedia, \u00e8 l'arrivo del custode del camposanto che rivela a 'Ntunetta che la bara deposta al cimitero, dalla quale sembravano provenire dei sinistri rumori, era stata aperta per sincerarsi che Carnevale fosse veramente deceduto. All'apertura del feretro si scopre l'errore: Carnevale \u00e8 ancora vivo, e la finta morte manda a monte i piani di 'Ntunetta e di Rafele.\nRappresentazioni.\nDue sono le interpretazioni pi\u00f9 celebri, entrambe con Luisa Conte nel ruolo di 'Ntunetta: la prima del 1960 e la seconda del 1982, quest'ultima con Nino Taranto (nel ruolo di Rafele) e con Carlo Taranto ( nel ruolo del protagonista Carnevale)"}
{"id": "1147243", "revid": "1652635", "url": "https://it.wikipedia.org/wiki?curid=1147243", "title": "Sabino Cassese", "text": "Studi e attivit\u00e0 accademica.\nFiglio dello storico Leopoldo Cassese e fratello di Antonio, anch'egli giurista, esperto di diritto internazionale, fu allievo dal 1952 al 1956 del Collegio Medico-Giuridico (allora annesso alla Scuola Normale Superiore di Pisa e attualmente Scuola superiore di studi universitari e di perfezionamento Sant'Anna), laureandosi con lode all'Universit\u00e0 di Pisa e diplomandosi presso la Scuola Normale Superiore - Collegio giuridico, con pieni voti nel 1956. Dopo il congedo dall'insegnamento, \u00e8 stato nominato professore emerito della Scuola Normale Superiore di Pisa.\nHa lavorato all'Eni di Enrico Mattei dal 1958 fino al 1962, e come consulente alla programmazione durante l'esperienza governativa di Antonio Giolitti.\n\u00c8 passato all'insegnamento universitario nel 1961 a Urbino (Facolt\u00e0 di Economia di Ancona, di cui \u00e8 stato preside dal 1970 al 1974). Dopo essersi trasferito a Napoli per un anno, ha insegnato alla Scuola Superiore della Pubblica Amministrazione di Roma dal 1975 al 1983: da questa data \u00e8 passato all'Universit\u00e0 degli Studi di Roma \"La Sapienza\", dove ha insegnato prima diritto pubblico dell'economia nella Facolt\u00e0 di Scienze politiche, poi, dal 1985, diritto amministrativo a Giurisprudenza, fino al novembre 2005, quando \u00e8 stato nominato giudice della Corte costituzionale. Ha insegnato anche all'Universit\u00e0 degli Studi Suor Orsola Benincasa di Napoli, all'Istituto Universitario Europeo, all'\"Institut d'Etudes Politiques de Paris\", alla Scuola Normale Superiore di Pisa e alla \"New York University\". Dal 2013 \u00e8 professore all'Universit\u00e0 \"Cat\u00f3lic Global School of Law\" di Lisbona e dal 2015 alla \"School of Government\" della Libera universit\u00e0 internazionale degli studi sociali Guido Carli (Luiss) di Roma.\n\u00c8 stato visiting scholar alla Stanford Law School, all'Universit\u00e0 di Berkeley e al Nuffield College di Oxford, e fellow del Wilson Center di Washington; \u00e8 stato professeur associ\u00e9 all'Universit\u00e0 di Nantes e di Parigi I e professor alla Hauser Global Law School della New York University. Dopo il perfezionamento post-universitario in diritto comparato con esperienze di ricerca a Monaco di Baviera, a Friburgo, a Londra, ha continuato per tutto il successivo mezzo secolo a svolgere un'attivit\u00e0 di conferenziere in Italia e all'estero (Stati Uniti, Francia, Inghilterra, Germania, Spagna, Norvegia, Belgio, Polonia, Argentina, Cina, ecc.).\nHa contribuito alla definizione dell'amministrazione pubblica europea, nella veste di presidente dell\"'European Group of Public Administration\" dal 1987 al 1991, collaborando poi con l'OCSE alla riforma delle amministrazioni pubbliche dei Paesi dell'Europa centrale e orientale.\nNel 1990 fu lui a sostenere per primo l'idea dell'autonomia scolastica come nuova forma di assetto e di governo nella scuola alla Conferenza nazionale della scuola voluta dall'allora Ministro dell'Istruzione Mattarella, svoltasi a Roma dal 30 gennaio al 3 febbraio. Nel 2004 ha fondato, insieme ai suoi allievi, l'Istituto di Ricerche sulla pubblica amministrazione (IRPA), con sede in Roma.\nHa curato la \"Guida alla facolt\u00e0 di giurisprudenza\" e ha fondato e presieduto la Commissione di orientamento della Universit\u00e0 di Roma, ha diretto la Sezione di diritto amministrativo nell'Enciclopedia del diritto; la collana \"La pubblica amministrazione\" con la Nuova Italia scientifica. Dirige la collana \"Saggi di diritto amministrativo\" (2003). Ha curato il \"Corso di diritto amministrativo\" in pi\u00f9 volumi (Giuffr\u00e8) e il Dizionario di diritto pubblico (2006).\n\u00c8 direttore della \"Rivista trimestrale di diritto pubblico\" e del \"Giornale di diritto amministrativo\" ed \u00e8 membro del comitato di direzione scientifica de \"Il Riformista Economia\", un settimanale dedicato all'economia diretto da Renato Brunetta.\nAttivit\u00e0 pubblica.\nHa fatto parte e presieduto numerose commissioni ministeriali di studio o di indagine e ha diretto vari progetti di ricerca e di analisi del Consiglio Nazionale delle Ricerche tra cui, tra il 1987 e il 1994 il Progetto finalizzato all'organizzazione e il funzionamento della pubblica amministrazione.\n\u00c8 stato Ministro per la funzione pubblica del Governo Ciampi, dal 28 aprile 1993 al 10 maggio 1994.\n\u00c8 stato presidente della Commissione di indagine del patrimonio immobiliare pubblico della Presidenza del Consiglio dei ministri dal 1985 al 1987; presidente della Commissione per la riforma delle partecipazioni statali del Ministero delle partecipazioni statali nel 1988; presidente della Commissione di garanzia per l'attuazione della legge sullo sciopero nei servizi pubblici essenziali della Presidenza del Consiglio dei ministri dal 1990 al 1992; presidente, presso la Camera dei deputati, della Commissione speciale per l'esame dei progetti di legge recanti misure per la prevenzione e la repressione dei fenomeni di corruzione. Componente del Consiglio Superiore di statistica dell'Istituto centrale di statistica dal 1984 al 1990 e dal 1991 al 1993. \nNominato giudice costituzionale dal Presidente della Repubblica Carlo Azeglio Ciampi il 4 novembre 2005, giura il 9 novembre 2005.\nNel 2013 si fa il suo nome quale possibile candidato del PD alla presidenza della Repubblica.\n\u00c8 stato componente di numerosi organi amministrativi di organismi pubblici e privati. Dal 1987 al 1992, \u00e8 stato membro del consiglio di amministrazione dell\u2019Ufficio italiano dei Cambi; dell\u2019Olivetti, dal 1995 al 1996; di Autostrade S.p.A e delle Assicurazioni Generali S.p.A., dal 2000 al 2005, e di Lottomatica S.p.A. dal 2004 al 2005.\nDal 2000 al 2005 \u00e8 stato presidente del Banco di Sicilia e, nel 2015, assume la presidenza della cooperativa CreditAgri Italia, ente di garanzia fidi e assistenza tecnica e finanziaria per la filiera agroalimentare italiana e la cooperazione, lasciata nel 2016, anno in cui \u00e8 stato nominato membro del Consiglio superiore dell\u2019\"European University Institute\". Dal 2015 al 2017 \u00e8 stato presidente della Scuola dei Beni e delle Attivit\u00e0 Culturali e del Turismo.\nAgli inizi del 2016 prende posizione a favore del s\u00ec al referendum confermativo della riforma costituzionale Renzi-Boschi, dichiarando: \"Perch\u00e9 lasciare alle nostre spalle un sistema parlamentare binario? Una ragione c'\u00e8. Quando fu approvata la Costituzione, il popolo votava soltanto per il Parlamento nazionale. Nel 1970 fu chiamato a votare anche per i consigli regionali. Nel 1979 anche per il Parlamento europeo. Questi svolgono con efficacia la funzione di contrappeso. Si aggiunge a questi il controllo della Corte costituzionale, organo di bilanciamento per eccellenza, in funzione dal 1956. Quindi, il compito originario del Senato \u2014 che comunque ha svolto molto poco, limitandosi a essere un doppione o un fattore di ritardo \u2014 si \u00e8 esaurito\".\nDurante la pandemia di COVID-19, \u00e8 intervenuto pubblicamente pi\u00f9 volte contro il Presidente del Consiglio dei Ministri, Giuseppe Conte, criticando l\u2019eccessivo ricorso allo strumento del Dpcm per le misure di contenimento epidemiologico, in quanto \"\u00abL\u2019articolo 16 della Costituzione sancisce che solo un atto avente forza di legge pu\u00f2 limitare restrizioni alla libert\u00e0 personale e allo spostamento in caso di rischi connessi alla salute pubblica, quindi sarebbe stato meglio se il Governo avesse emanato decreti-legge da far convertire al Parlamento e poi, usare gli atti amministrativi, come il DPR\u00bb.\"\nCollabora con il \"Corriere della Sera\", \"Il Foglio\" e \"Il Riformista\" in qualit\u00e0 di editorialista.\nOpere.\nHa scritto manuali di diritto amministrativo, di diritto pubblico e di diritto pubblico dell'economia, volumi e articoli sulle imprese pubbliche, sulla propriet\u00e0 pubblica, sui sistemi creditizi, sull'intervento statale in economia e sulla cultura amministrativa.\nI suoi libri principali sono:"}
{"id": "1147245", "revid": "133557", "url": "https://it.wikipedia.org/wiki?curid=1147245", "title": "Hollies", "text": ""}
{"id": "1147247", "revid": "15756", "url": "https://it.wikipedia.org/wiki?curid=1147247", "title": "Palazzo dei Catellini", "text": "Il palazzo dei Catellini si trova in via San Miniato angolo via dei Cavalieri, a Firenze.\nStoria e descrizione.\nIl palazzo si presenta ancora nelle tipiche forme trecentesche, quando venne edificato accorpando pi\u00f9 case-torri nella zona che era sede della consorteria dei Castiglione, una famiglia nobiliare originaria di Cercina che per\u00f2 fu esclusa dalle cariche politiche fino al 1461, quando si conosce un primo priore appartenuto alla famiglia.\nIl palazzo si trov\u00f2 al limite della zona demolita negli anni 1890-1895 per far spazio a piazza della Repubblica. Oggi si affaccia su uno stretto vicolo ed \u00e8 molto poco conosciuto.\nSugli spigoli presenta delle solide bozze regolari in pietraforte, come sulla facciata, mentre il resto del paramento \u00e8 costituito da un pi\u00f9 semplice filaretto a vista. Si aprono tre file di finestre un tempo sovrastate da archi a tutto sesto ed oggi in parte tamponate e ridotte alla forma rettangolare. Alcuni arpioni in ferro battuto sono originali e risalgono al medioevo.\nAll'interno erano famose le decorazioni, risalenti in larga parte alla fine del XV secolo. Ne sopravvivono alcuni elementi come lavabi, camini e architravi in pietra serena scolpiti con stemmi ed altre figure."}
{"id": "1147249", "revid": "1305772", "url": "https://it.wikipedia.org/wiki?curid=1147249", "title": "Campionati europei di nuoto 1958", "text": "La IX edizione dei campionati europei di nuoto venne disputata a Budapest dal 31 agosto al 6 settembre 1958. La capitale magiara fu sede della rassegna continentale per la seconda volta, avendo gi\u00e0 ospitato la prima edizione. Le gare si sono disputate all'Isola Margherita, nello Stadio del nuoto Alfr\u00e9d Haj\u00f3s.\nIl programma della manifestazione crebbe a venti gare, grazie all'introduzione delle staffette miste. Crebbe anche la partecipazione di atleti, saliti a oltre 400 solo nel nuoto. Ad imporsi per la prima volta nella classifica della Coppa Europa fu la squadra dell'Unione Sovietica, vincitrice anche del medagliere complessivo; quella olandese ha vinto per la terza volta la Coppa Bredius. L'atleta pi\u00f9 medagliato \u00e8 stato Ian Black, scozzese di 17 anni, capace tra l'altro di vincere nello spazio di mezz'ora i 400 m stile libero e i 200 m delfino. Da notare la prima vittoria ai campionati di un nuotatore italiano, Paolo Pucci.\nNuoto.\nDonne.\n\"M = primato mondiale\""}
{"id": "1147250", "revid": "767487", "url": "https://it.wikipedia.org/wiki?curid=1147250", "title": "Grafo bipartito completo", "text": "Nella teoria dei grafi, si definisce grafo bipartito completo un grafo bipartito formula_1, con formula_2 e formula_3 ad indicare i sottoinsiemi dei nodi, tale che: \nformula_4\n\u00c8 quindi un grafo bipartito in cui esistono tutti gli archi che connettono gli elementi di un insieme a quelli dell'altro, o, come dice la definizione, per ogni coppia di vertici di cui il primo nell'insieme formula_2 e il secondo nell'insieme formula_3 esiste un arco che abbia inizio nel primo e termine nel secondo.\nQuesto genere di grafi \u00e8 utilizzato in alcuni algoritmi, in particolare nella soluzione di problemi di assegnamento."}
{"id": "1147254", "revid": "1305772", "url": "https://it.wikipedia.org/wiki?curid=1147254", "title": "Campionati europei di nuoto 1962", "text": "La X edizione dei campionati europei di nuoto si svolse nello stadio del nuoto di Lipsia, nell'allora Repubblica Democratica Tedesca, dal 18 al 25 agosto 1962. Tra le 25 nazioni partecipanti si nota l'assenza della squadra della Germania Ovest.\nFurono disputate tre gare in pi\u00f9 rispetto al passato: i 400 metri misti individuali maschili e femminili, e la staffetta veloce maschile (4\u00d7100 metri stile libero). I trofei del campionato sono stati vinti, come nel 1958, dall'Unione Sovietica tra gli uomini e dai Paesi Bassi tra le donne.\nNuoto.\nDonne.\n\" M = primato mondiale\""}
{"id": "1147255", "revid": "353649", "url": "https://it.wikipedia.org/wiki?curid=1147255", "title": "Campionati europei di nuoto 1966", "text": "L'XI edizione dei campionati europei di nuoto venne disputata dal 20 al 27 agosto 1966 ad Utrecht, nei Paesi Bassi, nell'impianto multisportivo Den Hommel che ospitarono la rassegna per la prima volta.\nI padroni di casa non riuscirono a bissare il primato nel medagliere conquistato nell'edizione precedente, dovendo cedere allo strapotere dei sovietici (vincitori di 12 ori su 23).\nNuoto.\nUomini.\n\"M = primato mondiale\"\nDonne.\n\"M = primato mondiale\""}
{"id": "1147256", "revid": "1442080", "url": "https://it.wikipedia.org/wiki?curid=1147256", "title": "Campionati europei di nuoto 1970", "text": "La XII edizione dei campionati europei di nuoto si \u00e8 svolta Barcellona dal 5 al 13 settembre 1970.\nIl programma della manifestazione \u00e8 stato sensibilmente ampliato rispetto al passato: sono state introdotte, infatti, le gare dei 200 metri per tutti gli stili del nuoto, e gli 800 metri stile libero femminili, facendo salire il numero complessivo dei titoli assegnati a 34.\nLa rassegna \u00e8 stata dominata dalla Germania Orientale, che ha conquistato da sola un terzo delle medaglie in palio. Tra i primati mondiali stabiliti spiccano quelli di Roland Matthes: 56\"9 in prima frazione di staffetta mista e 2'06\"1 nei 200 m dorso stabiliti in batteria.\nNuoto.\nUomini.\n\"M = primato mondiale\"\nDonne.\n\"M = primato mondiale\""}
{"id": "1147257", "revid": "1442080", "url": "https://it.wikipedia.org/wiki?curid=1147257", "title": "Campionati europei di nuoto 1974", "text": "La XIII edizione dei campionati europei di nuoto si \u00e8 svolta dal 18 al 25 agosto 1974 a Vienna, nella piscina all'aperto dello \"Stadionbad\" e in quella al coperto per i tuffi dello \"Stadthallenbad\". La citt\u00e0 \u00e8 tornata ad ospitare la manifestazione per la seconda volta, dopo l'edizione del 1950.\nPer la prima volta sono state inserite nel programma tre gare di nuoto sincronizzato, che sono state disputate ad Amsterdam qualche giorno prima dell'inizio delle gare a Vienna (fatto che non si \u00e8 ripetuto nei successivi campionati) e che sono andate tutte appannaggio del Regno Unito.\nLa Germania Est ha ripetuto l'exploit della precedente edizione, vincendo un terzo delle medaglie assegnate, segnando un particolare predominio nel nuoto femminile, con tredici ori vinti sui quattordici disponibili, migliorando i primati mondiali in dieci gare contro i due battuti dagli uomini. Tra le prestazioni delle ondine tedesche si segnalano i due primati di Karla Linke nei 200 m rana in batteria (2'37\"44) e in finale (2'34\"99), i tre di Ulrike Richter in batteria (1'04\"09), in finale (1'03\"30) e in prima frazione di staffetta (1'03\"08) nei 100 m dorso, nonch\u00e9 quello della 4 \u00d7 100 m mista vinta con 9\"88 di vantaggio sulla seconda squadra.\nNuoto.\nUomini.\n\"M = primato mondiale\"\nDonne.\n\"M = primato mondiale\""}
{"id": "1147259", "revid": "1442080", "url": "https://it.wikipedia.org/wiki?curid=1147259", "title": "Campionati europei di nuoto 1977", "text": "La XIV\u00aa edizione dei campionati europei di nuoto \u00e8 stata disputata a J\u00f6nk\u00f6ping, in Svezia, dal 13 al 21 agosto 1977.\nIl programma della manifestazione \u00e8 rimasto invariato rispetto all'edizione precedente."}
{"id": "1147260", "revid": "287204", "url": "https://it.wikipedia.org/wiki?curid=1147260", "title": "Campionati europei di nuoto 1981", "text": "La XV\u00aa edizione dei campionati europei di nuoto si \u00e8 tenuta nell'allora citt\u00e0 jugoslava di Spalato, dal 5 al 12 settembre 1981.\nIl programma \u00e8 rimasto invariato rispetto alla passata edizione.\nPer la quarta volta consecutiva la Germania Est ha chiuso la manifestazione con il maggior numero di ori conquistati (facendo bottino pieno nel nuoto femminile), superata dall'URSS per numero di medaglie complessive. Le due nazionali insieme si sono aggiudicate pi\u00f9 di due terzi dei titoli in palio e oltre la met\u00e0 dei podi disponibili."}
{"id": "1147261", "revid": "287204", "url": "https://it.wikipedia.org/wiki?curid=1147261", "title": "Campionati europei di nuoto 1983", "text": "La XVI\u00aa edizione dei campionati europei di nuoto ha avuto luogo a Roma, presso gli impianti del Foro Italico, dal 22 al 27 agosto 1983. L'Italia ha ospitato la rassegna continentale per la terza volta. A partire da questa edizione la cadenza dei campionati \u00e8 diventata biennale.\nIl programma della manifestazione \u00e8 salito a 38 gare, con l'introduzione della staffetta 4x200 metri stile libero femminile.\nLa Germania Est ha imposto il suo dominio nel medagliere per la quinta edizione consecutiva, conquistando nel nuoto femminile non solo tutti gli ori (impresa compiuta anche a Spalato 1981) ma anche tutti gli argenti individuali."}
{"id": "1147263", "revid": "1543377", "url": "https://it.wikipedia.org/wiki?curid=1147263", "title": "WrestleMania I", "text": "WrestleMania (in seguito nota come WrestleMania I) \u00e8 stata la prima edizione di WrestleMania, il pay-per-view principale della World Wrestling Federation. \nSi svolse il 31 marzo 1985, al Madison Square Garden di New York. All'evento presenziarono circa 19.121 persone. Il pay-per-view fu visto da oltre un milione di fan attraverso la televisione a circuito chiuso, che lo rese lo show di wrestling pi\u00f9 visto in TV. L'evento \u00e8 stato l'inizio della Rock 'n' Wrestling Connection.\nLo show fu caratterizzato da nove match di wrestling professionale. Nel main event, Hulk Hogan e Mr. T sconfissero Roddy Piper e Paul Orndorff. Inoltre, Wendi Richter (accompagnata dal manager Cyndi Lauper) sconfisse Leilani Kai vincendo il WWF Women's Championship, mentre Nikolai Volkoff e The Iron Sheik sconfissero i The U.S. Express (Mike Rotunda e Barry Windham) vincendo i WWF Tag Team Championship.\nBackground e pubblicit\u00e0.\nDurante il 1980, il principale rivale di Vince McMahon e quindi della WWF nel settore del wrestling era il ppv \"Starrcade\", il cavallo di battaglia della National Wrestling Alliance. Vince allora decise di creare Wrestlemania, in modo da poter sconfiggere finalmente la federazione rivale.\nPer promuovere quest'evento, McMahon mand\u00f2 in onda degli spot su MTV, dove a quei tempi venivano organizzati gli eventi della WWF. Ai promo parteciparono inoltre Muhammad Ali, Liberace e Cyndi Lauper, ed essi comparvero anche nell'evento stesso, insieme alle The Rockettes e al manager della Major League Baseball Billy Martin. \nLa WWF mand\u00f2 in onda due episodi speciali su MTV. Il primo fu \"The Brawl to End It All\", trasmesso il 23 luglio 1984 in diretta dal Madison Square Garden. Nello show Wendi Richter sconfisse The Fabulous Moolah vincendo il WWF Women's Championship. La seconda puntata speciale si intitolava \"The War to Settle the Score\", andata in onda il 18 febbraio 1985. Leilani Kai, accompagnata da Moolah, sconfisse Richter, accompagnata da Lauper come nell'episodio speciale precedente, vincendo il titolo femminile.\nAltri due titoli furono difesi a WrestleMania: il WWF Intercontinental Championship e il WWF Tag Team Championship. Prima del pay-per-view, Greg Valentine aveva litigato con Tito Santana circa il match titolato. Valentine sconfisse Santana il 24 settembre 1984 per il WWF Intercontinental Championship. Invece Mike Rotunda e Barry Windham vinsero i WWF Tag Team Championship tre mesi prima di WrestleMania contro Adrian Adonis e Dick Murdoch.\nNei mesi precedenti a WrestleMania, Roddy Piper inizi\u00f2 a condurre un talk-show, trasmesso in TV, nello show della WWF dal titolo \"Piper's Pit\". In un episodio dello show, egli colp\u00ec Jimmy Snuka alla testa con una noce di cocco, che port\u00f2 a una faida tra i due wrestler, e Piper in seguit\u00f2 reclut\u00f2 Bob Orton come guardia del corpo. In un altro episodio del talk show, Piper offese la Rock 'n' Wrestling, cosa che port\u00f2 a una faida con Hulk Hogan. Nel febbraio 1985, i due uomini lottarono a \"The War to Settle the Score\", in cui Hogan vinse per squalifica dopo l'interferenza di Paul Orndorff e Mr. T. I due fecero un altro match a WrestleMania.\nPer promuovere l'evento, Hogan apparve nel programma televisivo \"Hot Properties\" quattro giorni prima di Wrestlemania, dove esegu\u00ec al conduttore Richard Belzer una Front Chinlock, una mossa che interrompe il flusso di sangue al cervello. Belzer, per\u00f2, cadde a terra privo di sensi e cominci\u00f2 a sanguinare copiosamente dalla nuca. Il suo infortunio richiese otto punti di sutura. Belzer poi fece causa per 5 milioni di dollari alla WWF e a Hogan, ma alla fine la vicenda si chiuse per mezzo di un accordo privato. La sera prima di WrestleMania, Hogan e Mr. T vennero ospitati a \"Saturday Night Live\" per promuovere l'evento.\nEvento.\nMatch preliminari.\nIl primo match fu quello tra Tito Santana e The Executioner (Buddy Rose). Santana vinse la partita dopo l'applicazione di una Figure Four Leglock sull'avversario. Dopo il match, King Kong Bundy, accompagnato da Jimmy Hart e Special Delivery Jones (Conrad Efraim), si diressero verso il ring. King Kong batt\u00e9 Jones in 9 secondi, rendendo il match il pi\u00f9 corto della storia. In realt\u00e0 la durata effettiva del match si avvicin\u00f2 ai 24 secondi.\nIl match successivo fu quello tra Ricky Steamboat e Matt Borne. Steamboat inizialmente era in vantaggio, fino a quando Borne capovolse la situazione e lo sbatt\u00e9 al tappeto con un belly-to-belly suplex. Dopo aver eseguito una flying crossbody, Steamboat schien\u00f2 l'avversario vincendo la contesa. Poi ci fu un match tra David Sammartino (accompagnato dal padre Bruno Sammartino) e Brutus Beefcake (con Johnny Valiant). Entrambi i lottatori ebbero dei momenti pi\u00f9 o meno vantaggiosi durante il match. Poi Beefcake butt\u00f2 David fuori dal ring, e Valiant lo sollev\u00f2 e lo sbatt\u00e9 sul pavimento di cemento. Egli infine riport\u00f2 Sammartino sul ring prima di essere attaccato da Bruno. Poco dopo, tutti e quattro i wrestler cominciarono a lottare sul ring, e il match si concluse in un no-contest.\nIl primo match titolato nello show fu quello tra Junkyard Dog e il WWF Intercontinental Champion Greg Valentine, accompagnato dal suo manager Jimmy Hart. Junkyard inizi\u00f2 la contesa in posizione offensiva, eseguendo un headbutt e dando dei pugni a Valentine. Poi Hart sal\u00ec sul ring, e Greg lo colp\u00ec accidentalmente. In seguito, Greg Valentine schien\u00f2 irregolarmente Junkyard Dog facendo leva sulle corde. Di conseguenza, Tito Santana corse sul ring e spieg\u00f2 all'arbitro Dick Kroll cosa era successo, e il match fu riavviato. Junkyard alla fine vinse il match per count-out, e quindi Valentine non perse il titolo, infatti se il campione in carica perde per count-out, perde il match ma non il titolo.\nL'incontro seguente fu quello per i WWF Tag Team Championship. Nikolai Volkoff e The Iron Sheik, accompagnati sul ring da Freddie Blassie, lottarono contro i campioni in carica, gli U.S. Express (Mike Rotunda e Barry Windham), accompagnati da Capt. Lou Albano. I campioni dominarono la prima parte del match fino a quando Volkoff e The Sheik cominciarono ad attaccare Rotunda. Egli poi diede il cambio a Windham, che esegu\u00ec una bulldog su The Sheik. Dopo essersi salvato da uno schienamento, Sheik colp\u00ec Windham in testa con il bastone di Blassie, ma non venne squalificato perch\u00e9 l'arbitro era girato di spalle. Infine, Nikolai schien\u00f2 Barry, e quindi i \"cattivi\" vinsero il match e i titoli di coppia.\nMain event.\nIl prossimo match sulla card fu un $ 15,000 Body Slam Match tra Andr\u00e9 the Giant e Big John Studd, accompagnato da Bobby Heenan. La stipulazione del match era che Andr\u00e9 avrebbe dovuto eseguire una body slam su Studd per vincere $ 15.000, ma se non ci fosse riuscito, sarebbe stato costretto a ritirarsi. Dopo aver iniziato la partita in posizione difensiva, Andr\u00e9 attacc\u00f2 l'avversario con una testata. Da allora in poi Andr\u00e9 domin\u00f2 il match e dopo aver indebolito le ginocchia di Studd con pi\u00f9 calci, Andr\u00e9 esegu\u00ec una body slam vincendo l'incontro e il denaro. Dopo aver preso i soldi, Andr\u00e8 lanci\u00f2 i soldi al pubblico fino a quando Heenan Gli prese la borsa e corse via. Alla fine, Andr\u00e9 the Giant non dovette ritirarsi e la sua striscia di imbattibilit\u00e0 rimase intatta.\nPoi ci fu il match per il WWF Women's Championship tra Wendi Richter, accompagnata da Cyndi Lauper e da David Wolfe, e Leilani Kai, accompagnata da The Fabulous Moolah. Poco dopo l'inizio dell'incontro, Moolah cerc\u00f2 di attaccare Richter, ma Lauper la ferm\u00f2. Kai poi esegu\u00ec una Flying Crossbody dalla terza corda, ma l'avversaria utilizz\u00f2 lo slancio di Leilani per invertire la situazione e schienarla, portando a casa il titolo.\nIl main event della serata fu un tag team match che vide il campione WWF Hulk Hogan e Mr. T, accompagnati da Jimmy Snuka, contro Roddy Piper e Paul Orndorff, accompagnati da Cowboy Bob Orton. Il pugile professionista Muhammad Ali fu l'arbitro ospite speciale, mentre il manager dei New York Yankees fu il ring announcer ospite. Inoltre, Liberace (accompagnato dalle Rockettes) fu l'ospite addetto al suono del gong. I primi ad arrivare sul ring furono Piper, Orndorff, ed Orton accompagnati da tamburi e cornamuse, furono tutti fischiati dal pubblico. Poi arrivarono Hogan, Mr. T, e Snuka, che al contrario vennero \"accolti\" benevolmente dal pubblico. I primi a iniziare il match furono Mr. T e Piper. A met\u00e0 incontro, tutti e quattro i wrestler cominciarono a combattere sul ring, e Muhammad Ali colp\u00ec Roddy Piper, nel tentativo di ristabilire l'ordine. Quindi, Paul Orndorff e Piper presero un vantaggio offensivo. Poi, Orndorff blocc\u00f2 Hogan in una Full Nelson, Bob Orton sal\u00ec sul paletto di sostegno del ring ed erroneamente colp\u00ec Orndorff e a quel punt\u00f2 Hulk Hogan lo schien\u00f2 vincendo l'incontro. Poi i due sconfitti se ne andarono lasciando Orton da solo nel ring con Hogan, Mr T e Snuka.\nConseguenze.\nCirca tre mesi dopo WrestleMania, il 6 luglio del 1985, Greg Valentine perse il WWF Intercontinental Championship contro Tito Santana in un cage match. Nello stesso periodo, Nikolai Volkoffe The Iron Sheik persero i WWF Tag Team Championship contro i The U.S. Express. Essi difesero il titolo fino ad agosto, quando il tag team composto da Brutus Beefcake e Greg Valentine, pi\u00f9 tardi conosciuto come Dream Team, li batterono diventando i nuovi campioni.\nDopo che Andr\u00e9 the Giant sconfisse Big John Studd a Wrestlemania, Studd form\u00f2 un tag team con King Kong Bundy, e il duo si batt\u00e9 varie volte con Andr\u00e9 e Hulk Hogan. Poi John e Bundy fecero due Handicap match contro Giant, continuando la faida tra Studd e Andr\u00e8. Verso la fine del 1985, Wendi Richter perse il WWF Women's Championship in modo controverso. Lott\u00f2 contro \"The Spider Lady\", una lottatrice mascherata, che la schien\u00f2 vincendo il titolo. Dopo il match, Spider Lady si tolse la maschera e rivel\u00f2 la sua vera identit\u00e0: The Fabulous Moolah. Questo finale fu uno Screwjob, vale a dire uno dei partecipanti (in questo caso la Richter) fu ignaro del cambiamento del titolo previsto. Richter lasci\u00f2 la WWF poco dopo, e Moolah difese il titolo per circa due anni.\nProduzione.\nAll'evento presenziarono 19.121 persone. Inoltre, l'evento venne visto da oltre un milione di fan attraverso la televisione a circuito chiuso, cosa che lo rese il pi\u00f9 grande evento in TV a circuito chiuso negli Stati Uniti d'America di quei tempi. Un problema tecnico smise di trasmettere l'evento in TV. Per placare i fan arrabbiati, Wrestlemania \u00e8 stato trasmesso interamente su ABC WTAE tv due settimane dopo. Questo incidente venne erroneamente attribuito a WrestleMania 2 nel DVD e Blu-Ray \" True Story of WrestleMania\".\nAccoglienza.\nJohn Powell di \"Slam! Wrestling\" valut\u00f2 l'evento definendolo \"non proprio il massimo...\". Nonostante la sua valutazione complessivamente negativa, elogi\u00f2 alcuni momenti, tra cui la vittoria di King Kong Bundy, e quando Andr\u00e9 the Giant butt\u00f2 i soldi in mezzo alla folla. Egli disse che il main event fu divertente nonostante la mancanza di wrestling tecnico. Invece, \"Pro Wrestling Illustrated\" mise il main event della serata nella lista dei PWI Match of the Year. L'evento \u00e8 stato trasmesso anche in uno speciale nel luglio del 2007 su MSG Network dal titolo \"The 50 Greatest Moments at Madison Square Garden\", arrivando al 30\u00ba posto. Nel 2002 nel numero di dicembre di \"Wrestling Digest\", il main event fu indicato come il numero cinque dei pi\u00f9 memorabili venticinque match degli ultimi venticinque anni."}
{"id": "1147271", "revid": "133248", "url": "https://it.wikipedia.org/wiki?curid=1147271", "title": "Anni d'infanzia", "text": ""}
{"id": "1147278", "revid": "6923", "url": "https://it.wikipedia.org/wiki?curid=1147278", "title": "Mastretta", "text": "La Mastretta Design S.A. de C.V. \u00e8 una casa automobilistica messicana, fondata nel 1987 da Daniel Mastretta a Citt\u00e0 del Messico.\nLa sua attivit\u00e0 di design e di costruzione \u00e8 stata subito indirizzata verso la progettazione di Pesero (i tipici minibus messicani), seguita dai kit di trasformazione (i cosiddetti \"Kitcar\") che partendo dalla base della Volkswagen Maggiolino le trasformavano in autovetture sportive coup\u00e9; il primo modello MXA risale al 1990, seguito dalla MXB.\nNel 2007 fu annunciato il modello \"MXT\", la cui produzione inizi\u00f2 nel 2011 e termin\u00f2 nel 2014. Rappresent\u00f2 il primo esempio di autovettura sportiva costruita e progettata interamente in Messico."}
{"id": "1147284", "revid": "1543377", "url": "https://it.wikipedia.org/wiki?curid=1147284", "title": "Giacomo Bassi", "text": "Biografia.\nGiacomo Bassi nacque il 18 marzo 1896 a Gottro, piccola comunit\u00e0 affacciata sul Lago di Piano situata sulle Prealpi Lepontine e oggi frazione del comune di Carlazzo. Gi\u00e0 il padre esercitava la professione nell'amministrazione pubblica ricoprendo anch'egli la carica di segretario comunale. Frequent\u00f2 il collegio dei Salesiani di Sondrio, dove consegu\u00ec il diploma di geometra.\nDurante la prima guerra mondiale fu inviato sul fronte come ufficiale di fanteria addetto agli approvvigionamenti del battaglione. Al termine della prima guerra mondiale si iscrisse alla facolt\u00e0 di Farmacia presso l'ateneo di Pavia conseguendo la laurea nel 1927. Intraprese successivamente la carriera professionale nella pubblica amministrazione, in qualit\u00e0 di segretario comunale. Nel 1930 ottenne una seconda laurea in Medicina veterinaria.\nNel 1942 Giacomo Bassi fu trasferito dal comune di Brugherio a quello di San Giorgio su Legnano, dove rimase fino al 1945 ricoprendo la sua carica, nel contempo, anche nel vicino comune di Canegrate. Durante questo incarico, nascose una famiglia di ebrei milanesi (la famiglia Contente: genitori e tre figli) nella scuola primaria di San Giorgio su Legnano (attuale sede del municipio) fornendo loro documenti di identit\u00e0 falsi e provvedendo a dare, per quindici mesi, continua assistenza morale e materiale fino alla liberazione.\nGiacomo Bassi mor\u00ec nel 1968 e fu tumulato nel cimitero del suo paese natale, Gottro. Per la sua generosa azione il 6 settembre 1998 lo Stato d'Israele confer\u00ec a Giacomo Bassi il massimo riconoscimento, proclamandolo Giusto tra le nazioni a Yad Vashem. A Giacomo Bassi \u00e8 stata dedicata la sala consiliare di San Giorgio su Legnano, la biblioteca comunale di Canegrate e un giardino pubblico del comune di Seveso."}
{"id": "1147286", "revid": "33689", "url": "https://it.wikipedia.org/wiki?curid=1147286", "title": "Rumorido", "text": "Rumoridio era un pagano di origine franca, che entr\u00f2 nell'esercito romano raggiungendo il rango di \"comes\" sotto l'imperatore Graziano. Assieme all'altro generale barbaro Bautone, si oppose al vescovo di Milano Ambrogio quando questi richiese all'imperatore la rimozione dell'Altare della Vittoria dalla Curia (382).\nRumoridio partecip\u00f2 alla guerra contro Alarico I nel 402, e nel 403, ormai anziano, fu onorato con il consolato, esercitato assieme al giovanissimo Teodosio II."}
{"id": "1147287", "revid": "3082", "url": "https://it.wikipedia.org/wiki?curid=1147287", "title": "Flavio Rumorido", "text": ""}
{"id": "1147290", "revid": "12290", "url": "https://it.wikipedia.org/wiki?curid=1147290", "title": "Batman Beyond", "text": ""}
{"id": "1147291", "revid": "124123", "url": "https://it.wikipedia.org/wiki?curid=1147291", "title": "Aristeneto", "text": "Biografia.\nAristeneto era figlio di Bassiano, un parente dell'oratore Libanio, e Prisca, figlia del prefetto del pretorio d'Oriente Elpidio. Quando nacque, prima della primavera del 364, i genitori lo lasciarono in Paflagonia con una balia, mentre si recavano ad Antiochia con la madre di lei, Aristenete. Nel 371 il padre fu condannato a morte per aver fatto ricorso alla divinazione: Bassiano si difese affermando che aveva voluto sapere il sesso del nascituro; grazie all'intervento di Libanio, la vita gli fu risparmiata, ma tutte le propriet\u00e0 familiari vennero confiscate.\nIn seguito Aristeneto and\u00f2 a studiare da Libanio ad Antiochia. Fece un'ottima carriera: nel 399 fu nominato \"praefectus urbi\" di Costantinopoli, mentre nel 404 raggiunse il consolato, anche se non fu riconosciuto dal suo collega d'Occidente, l'imperatore Onorio."}
{"id": "1147293", "revid": "3082", "url": "https://it.wikipedia.org/wiki?curid=1147293", "title": "Rumoridio", "text": ""}
{"id": "1147299", "revid": "1573940", "url": "https://it.wikipedia.org/wiki?curid=1147299", "title": "Scymninae", "text": "Gli Scymninae , sono una sottofamiglia di insetti dell'ordine dei Coleotteri (famiglia Coccinellidae), comprendente specie di piccole dimensioni.\nDescrizione.\nGli Scymninae hanno un corpo di piccole dimensioni, in genere di 1-2 mm, quasi sempre ricoperto da una peluria fitta. Solo poche specie hanno il dorso glabro e brillante. Talvolta hanno colori caratteristici, che permettono una facile identificazione.\nIl capo porta antenne molto brevi e i palpi mascellari hanno l'ultimo articolo non marcatamente triangolare come avviene, invece, nella maggior parte dei Coccinellidi.\nLe larve sono facilmente riconoscibili perch\u00e9 hanno il corpo rivestito da secrezioni cerose.\nSistematica.\nLa sottofamiglia \u00e8 una delle pi\u00f9 numerose e si suddivide in dieci trib\u00f9:."}
{"id": "1147300", "revid": "278830", "url": "https://it.wikipedia.org/wiki?curid=1147300", "title": "Mussolini (disambigua)", "text": ""}
{"id": "1147303", "revid": "116307244", "url": "https://it.wikipedia.org/wiki?curid=1147303", "title": "Coppa dell'Europa Centrale 1930", "text": "La Coppa dell'Europa Centrale 1930 fu la quarta edizione della Coppa dell'Europa Centrale e venne vinta dagli Austriaci del SK Rapid . Capocannoniere con 7 gol fu Giuseppe Meazza dell'AS Ambrosiana.\nLa formula fu invariata rispetto a quella dell'annata precedente, con la partecipazione di due squadre per federazione provenienti da Austria, Cecoslovacchia, Ungheria e Italia.\nTorneo.\nFinale.\n\"Gare giocate il 2 e 12 novembre 1930\""}
{"id": "1147306", "revid": "56818", "url": "https://it.wikipedia.org/wiki?curid=1147306", "title": "Storia del cervello", "text": ""}
{"id": "1147307", "revid": "116307438", "url": "https://it.wikipedia.org/wiki?curid=1147307", "title": "Coppa dell'Europa Centrale 1931", "text": "La Coppa dell'Europa Centrale 1931 fu la quinta edizione della Coppa dell'Europa Centrale e venne vinta dagli Austriaci del First Vienna FC, al primo titolo. Capocannoniere con 7 gol fu Heinrich Hiltl del Wiener AC.\nLa formula fu invariata rispetto a quella dell'annata precedente, con la partecipazione di due squadre cadauno provenienti da Austria, Cecoslovacchia, Ungheria e Italia.\nTorneo.\nFinale.\n\"Gare giocate l'8 e 12 novembre\""}
{"id": "1147311", "revid": "123874432", "url": "https://it.wikipedia.org/wiki?curid=1147311", "title": "Coppa dell'Europa Centrale 1932", "text": "La Coppa dell'Europa Centrale 1932 fu la sesta edizione della Coppa dell'Europa Centrale. Il Bologna venne proclamato vincitore, senza dover disputare la finale, in seguito alla squalifica delle due squadre dell'altra semifinale: Juventus e Slavia Praga, un \"unicum\" nella storia del calcio europeo. Capocannoniere con 5 gol fu Renato Cesarini della succitata Juventus.\nLa formula fu invariata rispetto a quella dell'annata precedente, prevedendo la partecipazione di due squadre cadauno provenienti da Austria, Cecoslovacchia, Ungheria e Italia."}
{"id": "1147312", "revid": "33689", "url": "https://it.wikipedia.org/wiki?curid=1147312", "title": "Universo di X", "text": ""}
{"id": "1147322", "revid": "1522738", "url": "https://it.wikipedia.org/wiki?curid=1147322", "title": "Partito Indipendentista Portoricano", "text": "Il Partito Indipendentista Portoricano ( - PIP) \u00e8 un partito politico di Porto Rico di orientamento socialdemocratico, fondato nel 1946 da Gilberto Concepcion de Gracia, dopo la scelta del Partito Popolare Democratico di abbandonare la linea politica diretta a perseguire l'indipendenza del Paese dagli Stati Uniti d'America.\nIn sede internazionale aderisce alla \"COPPPAL\" (\"Conferencia Permanente de Partidos Pol\u00edticos de Am\u00e9rica Latina\") e all'Internazionale Socialista."}
{"id": "1147328", "revid": "33689", "url": "https://it.wikipedia.org/wiki?curid=1147328", "title": "PSI-OPS", "text": ""}
{"id": "1147345", "revid": "79109", "url": "https://it.wikipedia.org/wiki?curid=1147345", "title": "Flumini mannu", "text": ""}
{"id": "1147350", "revid": "466539", "url": "https://it.wikipedia.org/wiki?curid=1147350", "title": "Adriaan Roland Holst", "text": "Biografia.\nStudi\u00f2 per qualche tempo lettere e mitologia celtica ad Oxford. Dal 1920 al 1924 \u00e8 stato redattore della rivista \"La Guida\". Ha esordito con un volume di \"Versi\" nel 1911, seguito da \"La professione del silenzio\" del 1913: opere che rientrano nella tradizione poetica affermatasi con il rinnovamento del 1910 e prive di originalit\u00e0. In \"Al di l\u00e0 delle strade\" del 1920 e \"L'orizzonte selvaggio\" del 1925 comincia a precisarsi la personalit\u00e0 poetica di Roland Holst, appassionato evocatore di miti, che egli contrappone alla decadenza della sua epoca contemporanea. Il ritmo conciso, il linguaggio ricco di simboli, non privo di sfumature \"ermetiche\", fanno di \"Un inverno al mare\" del 1937 la sua opera pi\u00f9 compiuta. Da ricordare ancora \"In istrada\" del 1940, \"Vicino al confine\" del 1960 e \"Estremi\" del 1967."}
{"id": "1147353", "revid": "36426", "url": "https://it.wikipedia.org/wiki?curid=1147353", "title": "Palazzo di Branca Doria in piazza San Matteo (Genova)", "text": ""}
{"id": "1147360", "revid": "339392", "url": "https://it.wikipedia.org/wiki?curid=1147360", "title": "Palazzo del Principe di Genova", "text": ""}
{"id": "1147373", "revid": "1573940", "url": "https://it.wikipedia.org/wiki?curid=1147373", "title": "Sticholotidinae", "text": "Gli Sticholotidinae , sono una sottofamiglia di insetti dell'ordine dei Coleotteri (famiglia Coccinellidae), comprendente le specie pi\u00f9 piccole dei Coccinellidi.\nDescrizione.\nGli Sticholotidinae sono coccinelle poco appariscenti per le dimensioni, di poco superiori al millimetro, e per la livrea scura, tendente al nero o al bruno. L'elemento morfologico caratterizzante \u00e8 la forma subcilindrica dell'ultimo articolo dei palpi mascellari, che nei Coccinellidi \u00e8 generalmente triangolare.\nSistematica.\nLa sottofamiglia comprende dieci trib\u00f9:."}
{"id": "1147376", "revid": "599013", "url": "https://it.wikipedia.org/wiki?curid=1147376", "title": "Personaggi di Record of Lodoss War", "text": "Personaggi dei romanzi fantasy \"Record of Lodoss War\" di Ry\u014d Mizuno e delle serie anime e manga derivate.\nDraghi.\nSecoli prima della narrazione, il regno magico di Kastuul (poi scomparso), affid\u00f2 i tesori del potere a 5 draghi antichi, affinch\u00e9 li custodissero per l'eternit\u00e0."}
{"id": "1147382", "revid": "767487", "url": "https://it.wikipedia.org/wiki?curid=1147382", "title": "Henriette Roland Holst", "text": "Biografia.\nFiglia di un notaio, spos\u00f2 nel 1896 il pittore Richard Roland Holst e dopo la morte del marito, nel 1938, si stabil\u00ec ad Amsterdam. \nSensibile ai problemi sociali, partecip\u00f2 attivamente alla vita politica. Nel 1917 ader\u00ec con entusiasmo alla Rivoluzione d'Ottobre, ma dopo un viaggio a Mosca nel 1921 e influenzata dal pensiero di Lev Tolstoj e di Gandhi, ripieg\u00f2 verso un socialismo a sfondo religioso.\nFu una scrittrice a tutto campo, da raccolte poetiche, poemi, biografie, drammi e studi di carattere sociale, politico ed economico."}
{"id": "1147383", "revid": "154893", "url": "https://it.wikipedia.org/wiki?curid=1147383", "title": "Medaglia d'oro al valor civile", "text": ""}
{"id": "1147385", "revid": "14691", "url": "https://it.wikipedia.org/wiki?curid=1147385", "title": "Dorifora", "text": ""}
{"id": "1147387", "revid": "289247", "url": "https://it.wikipedia.org/wiki?curid=1147387", "title": "Francisco Javier Farin\u00f3s Zapata", "text": ""}
{"id": "1147390", "revid": "144796", "url": "https://it.wikipedia.org/wiki?curid=1147390", "title": "Massimiliano d'Asburgo-Lorena", "text": "Costretto all'abdicazione dal suo trono secolare nell'ambito delle guerre della prima coalizione antifrancese, quando la riva sinistra del Reno venne occupata e poi annessa dalla Francia, fu l'ultimo principe-elettore di Colonia.\nBiografia.\nI primi anni e la scelta della carriera ecclesiastica.\nMassimiliano era il sedicesimo e ultimo figlio dell'imperatrice Maria Teresa d'Asburgo e dell'imperatore Francesco Stefano di Lorena, nonch\u00e9 nipote prediletto del feldmaresciallo Carlo Alessandro di Lorena. Fu fratello di personaggi di spicco dell'epoca, come i futuri imperatori Giuseppe II e Leopoldo II, e delle arciduchesse Maria Antonietta, poi regina consorte di Luigi XVI di Francia, e Maria Carolina, poi regina consorte di Napoli e Sicilia.\nAll'et\u00e0 di nove anni suo padre mor\u00ec e pertanto la sua educazione ricadde interamente nelle mani di sua madre Maria Teresa. Fin da piccolo, infatti, la madre aveva contato di affidargli un giorno il governatorato dell'Ungheria e per questo scopo gi\u00e0 dal 1767 gli aveva concesso la Gran Croce dell'Ordine di Santo Stefano e gli aveva profilato all'orizzonte un futuro nell'esercito imperiale (come accadeva del resto per molti nobili rampolli delle famiglie aristocratiche europee dell'epoca). Per questo intraprese gi\u00e0 dal 1774 un \"grand tour\" che tocc\u00f2 tappe importanti come la Germania, i Paesi Bassi, l'Italia e la Francia. Durante il soggiorno alla reggia di Versailles, dove sua sorella regnava come sovrana consorte, rimase disgustato dalla mentalit\u00e0 della nobilt\u00e0 francese e svilupp\u00f2 un'avversione del tutto personale al popolo di Francia, che perdur\u00f2 per il resto della sua vita e condizion\u00f2 molte delle sue future scelte. Durante il suo soggiorno a Salisburgo, il celebre compositore austriaco Mozart gli dedic\u00f2 la sua opera \"Il re pastore\".\nPrese parte per breve tempo alla Guerra di successione bavarese, accompagnando il fratello Giuseppe II e, per quanto lodato dall'imperatore stesso per l'abilit\u00e0 dimostrata anche sul campo, a causa di una brutta caduta da cavallo che gli procur\u00f2 lesioni permanenti ad una gamba e lo rese inabile al servizio militare, dovette rinunciare con dolore alla possibilit\u00e0 di una carriera nell'esercito imperiale. Pertanto decise di dedicare il resto della sua vita a Dio. Nel 1780, quando mor\u00ec l'amato zio Carlo di Lorena, Massimiliano gli successe anche come capo dell'Ordine Teutonico.\nUna carriera \"programmata\".\nMaria Teresa, che inizialmente non aveva considerato per Massimiliano Francesco la carriera ecclesiastica, si confid\u00f2 con il primo ministro Wenzel Anton von Kaunitz-Rietberg, che le consigli\u00f2 di far ottenere al figlio la dignit\u00e0 di principe-arcivescovo di Colonia. Il cancelliere imperiale sostenne infatti che la promozione di questo rampollo della casata degli Asburgo avrebbe costituito un contrappeso non indifferente nel gioco dell'influenza prussiana nella Germania nord-occidentale, grazie alla posizione strategica dell'elettorato di Colonia.\nLa candidatura di Massimiliano Francesco, come era prevedibile, venne osteggiata da pi\u00f9 parti e precisamente, oltre che dalla Prussia, anche dai Paesi Bassi e dal ministro di stato di M\u00fcnster, Franz von F\u00fcrstenberg. L'influenza di una figura rilevante come Maria Teresa ed una lettera scritta di proprio pugno da Luigi XVI di Francia (cognato di Massimiliano Francesco) riuscirono infine a vincere tutte le resistenze ed a convincere il vescovo di Colonia in carica, Maximilian Friedrich von K\u00f6nigsegg-Rothenfels, a prendere Massimiliano come vescovo coadiutore e canonico della cattedrale (che era il passo naturale alla successione di quella sede episcopale). Il capitolo lo conferm\u00f2 alla carica di coadiutore il 16 agosto 1780 ed invi\u00f2 Heinrich Johann von Droste zu H\u00fclshoff a recare la notizia all'imperatrice.\nAl di l\u00e0 delle mere cariche onorifiche, giunto a questo punto si rendeva necessario per Massimiliano Francesco prendere una posizione chiara sulla sua futura carriera ecclesiastica e per questo il 9 luglio 1780 decise di ottenere la tonsura a Vienna, nella cappella del palazzo imperiale, per mano del nunzio apostolico in Austria, Giuseppe Garampi, ricevendo anche gli ordini minori il 1\u00ba agosto di quello stesso anno.\nPrincipe-elettore di Colonia e vescovo di M\u00fcnster.\nNel 1783 Massimiliano Francesco si rec\u00f2 a Roma in visita a papa Pio VI, ma il 21 aprile dell'anno successivo venne costretto a fare ritorno urgentemente a Colonia per via della morte del vescovo in carica, che ricopriva altres\u00ec il ruolo di vescovo di M\u00fcnster. Il 27 aprile 1784, come era prevedibile, il capitolo della cattedrale lo prescelse, a soli 28 anni, quale successore del defunto vescovo. Egli prese residenza ufficiale a Bonn, assumendo dunque la direzione degli affari del suo nuovo principato ecclesiastico. Dopo un ritiro spirituale di tre settimane nel seminario di Colonia, l'8 dicembre 1784 venne consacrato a Colonia suddiacono dal nunzio Giuseppe Bellisomi, il 16 dicembre venne nominato diacono ed il 21 dicembre venne ordinato sacerdote. Dopo il Natale del 1784 celebr\u00f2 la sua prima messa e l'8 maggio 1785 venne consacrato vescovo di Colonia e di M\u00fcnster dall'arcivescovo di Treviri, Clemente Venceslao di Sassonia.\nPur non avendo intrapreso la carriera ecclesiastica per vocazione, Massimiliano Francesco prese a cuore devotamente i suoi nuovi doveri, a differenza di quanto avevano fatto alcuni dei suoi predecessori. Celebr\u00f2 la messa nella cattedrale quotidianamente, fece buon uso delle leggi ecclesiastiche e prese parte personalmente alle processioni della sua diocesi, come quella importantissima del Corpus Domini, che si svolgeva annualmente. Comp\u00ec diverse visite pastorali nella sua diocesi e amministr\u00f2 le cresime da buon pastore, mentre spesso i suoi predecessori avevano lasciato queste attivit\u00e0 di \"ordinaria amministrazione\" ai loro vescovi ausiliari.\nFervido sostenitore dell'illuminismo e delle riforme attuate nell'impero da parte di suo fratello Giuseppe II, abol\u00ec fronzoli e costumi elaborati a corte, mantenendo personalmente uno stile di vita sobrio e aperto nei confronti di tutti. A Bonn prefer\u00ec soggiornare all\"'Oberbergamt Bonn\", a differenza dei suoi predecessori che prediligevano sempre il palazzo arcivescovile, mentre a M\u00fcnster soggiorn\u00f2 di rado. Il suo conservatorismo e la sua estrema diffidenza anche verso i suoi collaboratori di governo gli attirarono ad ogni modo gi\u00e0 all'epoca non poche critiche e \"pamphlets\".\nIl principe illuminato.\nEsattamente come suo zio Carlo di Lorena, Massimiliano era un uomo di profonda cultura; egli amava le arti in ogni genere e sostenne per questo scopo diversi artisti tra i pi\u00f9 noti della sua epoca, soprattutto musicisti del calibro di Mozart, Haydn, Beethoven ed altri, ma anche filosofi e scrittori (abbastanza insolito e strano per un potente della Chiesa). Inoltre scrisse alla sorella Maria Antonietta che prevedeva una rivoluzione in Francia entro poco tempo e ne appoggiava segretamente gli ideali (dando per\u00f2 contemporaneamente asilo agli aristocratici fuggiaschi). A tutto questo va aggiunto che molte persone con cui aveva stretti rapporti di amicizia (i suoi artisti in primis) erano membri di societ\u00e0 segrete.\nPer questi suoi scopi inizi\u00f2 una campagna di profonde riforme nel suo stato, volte ad ammodernarlo pur mantenendolo nell'etica di un principato ecclesiastico sottoposto al governo del Sacro Romano Impero.\nLa riforma scolastica.\nUno dei principali obiettivi di Massimiliano Francesco nel governo del suo principato fu la riforma dell'educazione scolastica. Egli volle che essa fosse alla base del miglioramento della scuola pubblica, che doveva essere estesa il pi\u00f9 possibile grazie anche all'istituzione di scuole apposite per la formazione degli insegnanti, adeguatamente testati da un esame prima di essere abilitati alla professione. I primi modelli di queste nuove istituzioni si ebbero gi\u00e0 dal 1783 a M\u00fcnster e dal 1784 a Mergentheim. Nell'elettorato di Colonia il vero motore di queste riforme fu il pedagogista Friedrich Adolf Sauer, persona di estrema fiducia del vescovo, il quale intu\u00ec anche la necessit\u00e0 di creare in questo contesto delle scuole industriali nelle quali gli alunni, oltre all'alfabetizzazione, avessero la possibilit\u00e0 di affiancare attivit\u00e0 pratiche e lavorative.\nLa riforma ecclesiastica.\nOrientato dagli ideali dell'assolutismo illuminato, Massimiliano Francesco cerc\u00f2 di rafforzare l'autorit\u00e0 del vescovo nella sua diocesi e le sue competenze in ambito ecclesiastico locale. Ovviamente in questo suo sforzo l'arciduca incontr\u00f2 delle opposizioni, in particolare dai rappresentanti dello stato laico nei territori secolari sottoposti alla sua giurisdizione e dalle varie potenze ecclesiastiche intermedie che si frapponevano tra il popolo e la curia. Rispetto dunque ad altri sovrani con lui confinanti, il suo approccio in materia di riforme ecclesiastiche non pot\u00e9 che rimanere contenuto. La situazione era invece di molto diversa per quanto riguardava la questione della nunziatura apostolica a Colonia, per la quale Massimiliano Francesco si batt\u00e9 largamente, dal momento che la nuova nunziatura di Monaco di Baviera pretendeva di essere responsabile di altri territori al di fuori dei domini dei Wittelsbach, tra cui i ducati di Kleve-J\u00fclich-Berg, che appartenevano \"de facto\" all'arcidiocesi di Colonia. Preso da questa questione, abbracciando sempre pi\u00f9 la politica ecclesiastica del fratello imperatore, Massimiliano Francesco sottoscrisse una lettera inviata al papa e sottoscritta anche da altri vescovi tedeschi (nota come puntualizzazione di Ems) nella quale si chiedeva al pontefice di rinunciare a delle nunziature apostoliche in Germania e di fare direttamente riferimento ai vescovi locali in caso di necessit\u00e0.\nLa riforma giuridica, economica e sociale.\nMassimiliano Francesco si concentr\u00f2 nella riforma delle prerogative sociali del suo ministero: la magistratura venne semplificata e velocizzata nei suoi procedimenti, istituendo nel 1786 una corte d'appello superiore con sede a Bonn, rendendo quindi \"de facto\" inutile il tribunale istituito presso la locale nunziatura apostolica e concentrando nelle mani dell'amministrazione del principato la giustizia locale. Sotto il suo governo venne completamente abolita la tortura.\nL'arcivescovo ag\u00ec inoltre in campo economico, promulgando delle leggi apposite contro lo sfruttamento illegale delle foreste con la creazione di aree protette e prescrisse nel 1791 che tutte le fabbriche e le manifatture dell'elettorato fossero esentate dall'obbligatoriet\u00e0 di appartenenza ad una specifica gilda.\nLa politica estera.\nMassimiliano Francesco segu\u00ec nella sua linea di politica estera gli interessi del proprio principato elettorale, pur non dimenticandosi di quelli del Sacro Romano Impero in generale. Durante il periodo di regno di suo fratello Giuseppe II lo spazio d'azione e di iniziativa di Massimiliano come principe-arcivescovo fu limitata dalla figura soverchiante di suo fratello, mentre dal 1790 pot\u00e9 ritenersi meno legato agli interessi della sua casata d'origine e quando scoppi\u00f2 la Rivoluzione francese, pur non giustificandola, ne comprese le ragioni e cerc\u00f2 di assistere i rivoluzionari nella loro causa di miglioramento della Francia. Assieme all'Elettorato di Hannover ed all'Elettorato di Magonza, cerc\u00f2 di creare una \"terza Germania\" tra quella divisa tra l'Austria e la Prussia, ma questo gioco diplomatico non gli riusc\u00ec.\nLa Rivoluzione francese.\nPur rammaricato per l'atroce destino patito da sua sorella Maria Antonietta, Massimiliano Francesco si rifiut\u00f2 sempre di aderire alla guerra dichiarata dall'imperatore suo fratello alla Francia rivoluzionaria, vedendo questo gesto come un'ingiustificata ingerenza negli affari interni di un'altra nazione. Per questo motivo decise di assistere molti di coloro che dalla Francia decidevano di emigrare in Germania, proibendo, a differenza di altri stati dell'area tedesca, la formazione di truppe composte appunto dagli stessi esuli. Pur mantenendo un profondo distacco dalla politica attuata dall'imperatore, come membro del Sacro Romano Impero non pot\u00e9 fare a meno di adempiere ai suoi obblighi nei confronti della corona imperiale e pertanto collabor\u00f2 con dei battaglioni al mantenimento della causa austriaca in difesa delle teste coronate d'Europa. Sulla scia delle guerre della Prima coalizione antifrancese, Massimiliano Francesco venne costretto a lasciare temporaneamente Bonn nel dicembre del 1792 per l'avanzata dei francesi e prese residenza a M\u00fcnster. Nel mese di aprile del 1794 fu in grado di fare ritorno a Bonn, ma nell'autunno di quello stesso anno, quando le truppe francesi occuparono la riva sinistra del Reno dell'elettorato di Colonia, venne costretto a fuggire nuovamente, vivendo per qualche tempo a Dorsten e poi spostandosi nella residenza dell'Ordine Teutonico a Mergentheim, deviando probabilmente anche per Lipsia.\nEra ormai chiaro che l'esistenza stessa dei principati ecclesiastici tedeschi veniva messa in discussione, ancora di pi\u00f9 dopo la firma del Trattato di Campoformio, quando l'imperatore Francesco II sigl\u00f2 con il generale Bonaparte la pace e concesse alla Francia i territori della riva sinistra del Reno. Il disappunto di Massimiliano per questa concessione si manifest\u00f2 con la sua astensione nelle elezioni imperiali.\nGli ultimi anni.\nPrivato ormai dei propri domini, pur mantenendo formalmente la propria posizione ecclesiastica di arcivescovo di Colonia e di vescovo di M\u00fcnster, Massimiliano Francesco si ritir\u00f2 a vita privata a Vienna. Negli ultimi anni della sua vita l'ex principe elettore fu costretto praticamente sempre a letto: soffriva di obesit\u00e0, letargia, depressione e idropisia. Mor\u00ec nel 1801, dopo una lunga malattia, al castello di Hetzendorf, appena fuori la capitale.\nVenne sepolto nella Cripta Imperiale degli Asburgo nella chiesa dei Cappuccini di Vienna, mentre il suo cuore, secondo la tradizione, venne estratto per essere conservato nella Augustinerkirche, sempre a Vienna.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1147393", "revid": "125726151", "url": "https://it.wikipedia.org/wiki?curid=1147393", "title": "Mario Giordano", "text": "Carriera.\nLaureato in Scienze politiche presso l'Universit\u00e0 degli Studi di Torino, inizia la sua carriera a \"Il nostro tempo\", settimanale cattolico di Torino, per proseguire, nel 1994, a \"L'Informazione\" e, nel 1996, al quotidiano \"Il Giornale\" diretto da Vittorio Feltri. Dopo varie apparizioni al \"Maurizio Costanzo Show\" in qualit\u00e0 di ospite, il debutto in televisione avviene in Rai nel 1997 con \"Pinocchio,\" la trasmissione di Gad Lerner, dove veste i panni del Grillo Parlante.\nDopo la conduzione di \"Dalle 20 alle 20\", su Rai 3, torna a lavorare con Lerner alla seconda edizione di \"Pinocchio\" in cui, armato di bicicletta, presenta cifre e scandali sui temi casuali d'attualit\u00e0. Nell'inverno 1999-2000 ha una breve parentesi al TG1 con il direttore Gad Lerner, il quale lascer\u00e0 con le dimissioni del direttore. Il 4 aprile 2000 diventa il nuovo direttore di Studio Aperto (al posto di Paolo Liguori), spazio televisivo a cui far\u00e0 acquisire una certa notoriet\u00e0, riservando un ampio spazio alla cronaca rosa. A partire dal 2003 dirige altre due trasmissioni televisive su Italia 1: \"Lucignolo\" e \"L'alieno\" (di quest'ultimo programma \u00e8 anche conduttore).\nIl 10 ottobre 2007 da Studio Aperto passa a dirigere \"Il Giornale\" con cui gi\u00e0 collaborava come editorialista, sostituendo Maurizio Belpietro che passa alla guida del settimanale \"Panorama\". L'insediamento nel quotidiano di via Negri avviene l'11 ottobre 2007. \u00c8 coinvolto in un caso politico per una nota di redazione \"Lambertow premiato dai giapponesi\", apparsa su \"Il Giornale\" del 30 aprile 2009, in cui ci si riferisce al popolo giapponese come \"musi gialli\" suscitando una richiesta di scuse ufficiali da parte di Shinsuke Shimizu, ministro e vice capo missione giapponese.\nIl 20 agosto 2009 lascia \"Il Giornale\" per riapprodare a Mediaset come direttore delle Nuove Iniziative News e, dal 1\u00ba settembre 2009, \u00e8 nuovamente direttore di Studio Aperto, il tg di Italia 1. Il 21 febbraio 2010 lascia ancora una volta Studio Aperto, che passa sotto la direzione di Giovanni Toti che ne era gi\u00e0 condirettore, e viene nominato direttore di NewsMediaset, testata d'informazione del gruppo di Cologno Monzese. Contestualmente diventa editorialista del quotidiano \"Libero\". Il 29 dicembre 2010 lascia la collaborazione con il quotidiano \"Libero\" e torna a scrivere per \"Il Giornale\" in veste di editorialista.\nNel settembre 2012 lascia ancora una volta il quotidiano diretto da Alessandro Sallusti per far ritorno al quotidiano \u00abLibero\u00bb, sempre come editorialista. Dal 28 novembre 2011 \u00e8 anche il direttore del nuovo canale Mediaset \"all-news\" TGcom24. Il 10 giugno 2013 lascia la direzione di TGcom24 per quella di Videonews, salvo essere nominato, il 24 gennaio 2014, direttore del TG4 in seguito alla discesa in politica di Giovanni Toti. A Videonews viene sostituito da Claudio Brachino, che aveva gi\u00e0 diretto la testata dal 10 ottobre 2007 al 9 giugno 2013.\nNel marzo 2015 viene querelato dall'imprenditore Massimo Ferrero per averlo citato nel libro \"Pescecani\" per la vicenda di bancarotta fraudolenta della Livingston. Nel luglio 2016 lascia \"Libero\" per seguire Maurizio Belpietro nella fondazione di \"La Verit\u00e0\", un nuovo quotidiano il cui primo numero esce il 20 settembre 2016. Il 12 aprile 2018 lascia la conduzione del TG4, dove al suo posto subentra Marcello Vinonuovo, rimanendo comunque direttore del TG4 fino al 6 maggio dello stesso anno, in quanto nominato direttore delle Strategie e dello Sviluppo dell'informazione Mediaset.\nNella direzione del telegiornale di Rete 4 gli succede Rosanna Ragusa, dal 2016 condirettrice di Videonews. Dal 2018 conduce sempre su Rete 4 \"Fuori dal coro\" inizialmente dal luned\u00ec al venerd\u00ec alle 19:30 e dall'estate 2019 in prima serata. La sua conduzione del programma si caratterizzer\u00e0 sempre pi\u00f9 per gli atteggiamenti esageratamente scenografici e buffoneschi che colorano in chiave polemica gli argomenti politici su cui si basa lo spettacolo televisivo. Dal 2018 cura su \"Panorama\" la rubrica di chiusura \"Il grillo parlante\".\nSatira.\nMario Giordano viene spesso bersagliato dalla satira per via della sua caratteristica voce molto acuta e per il suo modo di parlare molto veloce in cui spesso le parole si sovrappongono. Nel 2004, a \"Mai dire domenica\", il comico Fabio De Luigi ne fece uno dei personaggi del suo repertorio, ironizzando sul suo programma \"L'alieno\". \nDurante gli anni della sua direzione di Studio Aperto, \"Lo Zoo di 105\" proponeva una parodia di Studio Aperto in cui spesso compariva la figura di \"Giordanino\". Nel settembre 2009, dopo il suo ritorno alla direzione di Studio Aperto, \"La carica di 101\" ha introdotto la parodia dei titoli di Studio Aperto a cura dello stesso Mario Giordano. Le frasi di apertura pi\u00f9 frequenti sono \"Allarme meteo\" ed \"Eccezionale a Lugano\".\nNel 2019 l'imitatore Ubaldo Pantani ha proposto una parodia del programma di Rete 4 \"Fuori dal coro\" nella trasmissione di Rai 2 \"Quelli che il calcio\", imitando la sua voce acuta e risonante, oltre a seguire i suoi movimenti frenetici in trasmissione.\n\u00c8 stato vittima di \"Scherzi a parte\" due volte: la prima, nel 2006, quando durante una finta intervista con una radio, i dj hanno \"dimenticato\" il loro microfono aperto, iniziando a parlare male del giornalista e prendendolo in giro per la sua voce. La seconda, nel 2021, quando un gruppo di finti rom ha occupato la sua residenza estiva.\nProcedimenti disciplinari.\nNel 2016 l'ordine dei giornalisti sanziona Mario Giordano e il suo collega Maurizio Belpietro per aver diffuso odio etnico nei confronti dell'etnia rom. Questo a causa di un articolo in cui accusavano di una rapina alcuni rom, generalizzando su tutta l'etnia. \nCollegamenti esterni.\n "}
{"id": "1147396", "revid": "436907", "url": "https://it.wikipedia.org/wiki?curid=1147396", "title": "Running Free", "text": "Running Free \u00e8 un singolo del gruppo musicale britannico Iron Maiden, pubblicato l'8 febbraio 1980 come primo estratto dal primo album in studio \"Iron Maiden\".\nIl 23 settembre 1985 il brano venne pubblicato come primo singolo estratto dall'album dal vivo \"Live After Death\".\nLa canzone.\nSecondo l'allora cantante del gruppo, Paul Di'Anno, \"Running Free\" \u00e8 \"una vera canzone autobiografica, anche se naturalmente non ho mai passato una notte in un carcere di Los Angeles. Parla di un ragazzo sedicenne che corre libero come un pazzo.\" La canzone \u00e8 nota come uno dei pezzi rock pi\u00f9 tradizionali del gruppo e viene ancora oggi eseguita dal vivo, dove il cantante Bruce Dickinson nomina individualmente ciascun membro del gruppo durante il lungo assolo di basso.\nPubblicazione.\nLa copertina del singolo \u00e8 famosa per essere la prima a mostrare la mascotte del gruppo, Eddie, nonostante la sua faccia sia oscurata in quanto il gruppo non voleva mostrarlo fino alla pubblicazione dell'album di debutto. Diversi nomi di alcuni gruppi quali Scorpions, Judas Priest, AC/DC e Led Zeppelin sono riportati sul gruppo dietro al giovane che scappa da Eddie. Ironicamente, la copertina della versione dal vivo pubblicata nel 1985 \u00e8 la prima copertina a non raffigurare Eddie.\nIl lato B \"Burning Ambition\", registrata nel dicembre 1979 con il produttore Guy Edwards e che vide la formazione del gruppo in quattro membri (prima che arrivassero Dennis Stratton e Clive Burr), \u00e8 una delle prime composizioni del bassista Steve Harris realizzate mentre era ancora membro dei Gypsy's Kiss. L'assolo di chitarra in questo brano viene eseguito da Dave Murray. \"Burning Ambition\" non apparve nell'album di debutto del gruppo, facendo la sua prima apparizione nella raccolta \"Eddie's Archive\"), oltre ad essere apparsa anche nella colonna sonora delL'ALBUM VIDEO \"The Early Days\".\nLe b-side presenti nella versione pubblicata nel 1985 sono \"Sanctuary\" (inclusa soltanto nella versione in VHS di \"Live After Death\") e \"Murders in the Rue Morgue\", registrata al concerto all'Hammersmith Odeon di Londra nell'ottobre 1984."}
{"id": "1147397", "revid": "339392", "url": "https://it.wikipedia.org/wiki?curid=1147397", "title": "Chiesa uniate", "text": ""}
{"id": "1147398", "revid": "1305772", "url": "https://it.wikipedia.org/wiki?curid=1147398", "title": "Rifugio Vallanta", "text": "Il rifugio Vallanta \u00e8 un rifugio situato nel comune di Pontechianale (CN), in valle Varaita, nelle Alpi Cozie, a 2450\u00a0m s.l.m.\nStoria.\nFu costruito negli anni ottanta del Novecento poco pi\u00f9 a valle del pi\u00f9 antico e storico rifugio Gagliardone, il quale adesso \u00e8 utilizzato solamente in casi di emergenza. La sua morfologia che richiama la forma della piramide del Monviso, \u00e8 degli architetti Giuseppe Bellezza e Maurizio Momo. L'inaugurazione avvenne nel 1988.\nCaratteristiche.\nIl rifugio si trova nel vallone di Vallanta, ai piedi della parete nord-ovest del Monviso, a ridosso del laghetto della Bealera Founsa. \u00c8 dotato di impianto elettrico, alimentato da una centralina idraulica che sfrutta le acque del vicino laghetto. Grazie alla produzione propria di energia elettrica, il rifugio \u00e8 stato dotato di riscaldamento elettrico, in funzione anche nei periodi di chiusura nel locale invernale (almeno quando il lago non \u00e8 completamente ghiacciato). Ha acqua corrente e servizi igienici interni, con docce calde. Offre servizio bar, ristorante ed alberghetto.\nDispone di 25 posti nel locale invernale e di 50 in quello estivo, per un totale di 75 posti letto disponibili nella stagione estiva.\nDal 2007 il rifugio \u00e8 dotato di collegamento Internet satellitare, realizzato dalla Regione Piemonte nell'ambito del programma Wi-Pie. \u00c8 stata anche installata una webcam che, nel periodo di apertura, permette di avere una visuale aggiornata ogni 5 minuti sul versante ovest del Monviso.\nPer un periodo il rifugio ha utilizzato come \"d\u00e9pendance\" il vecchio rifugio Gagliardone, oggi pericolante e definitivamente abbandonato.\nIl rifugio Gagliardone.\nIl \"rifugio Giuseppe Gagliardone\" \u00e8 situato ai piedi della parete ovest del Monviso, sotto la conca terminale del vallone di Vallanta, a poca distanza dall'attuale rifugio Vallanta.\nFu costruito nel 1935 col nome \"rifugio Citt\u00e0 di Saluzzo\"; distrutto da una valanga nella primavera del 1936, fu ricostruito e riattivato nel 1940, per essere nuovamente distrutto da un'altra valanga nel 1944. Una successiva ricostruzione, iniziata nel 1948, port\u00f2 alla riapertura nel 1954, con la nuova dedica a Giuseppe Gagliardone.\nA fianco del rifugio era presente una cappelletta, distrutta da una valanga nel 1973 e mai ricostruita, di cui restano solo le fondamenta.\nCon l'inaugurazione del rifugio Vallanta, il rifugio Gagliardone ne \u00e8 diventato una \"d\u00e9pendance\", ma col tempo il suo utilizzo \u00e8 via via diminuito. Oggi \u00e8 definitivamente in disuso, ed in stato di abbandono, anche se sono stati effettuati studi per il suo recupero.\nDurante il suo periodo di attivit\u00e0, il rifugio aveva 31 posti letto, ed era gestito dalla sezione di Saluzzo del Club Alpino Italiano.\nAccessi.\nIl rifugio \u00e8 accessibile a piedi dalla frazione Castello (1604\u00a0m) di Pontechianale, risalendo il Vallone di Vallanta in circa 2.30 h, dalla frazione Maddalena partendo dal rifugio Savigliano e passando dalla localit\u00e0 \"Le Conce\", oppure da Chianale, percorrendo il vallone di Soustra fino al passo della Losetta e scendendo da l\u00ec verso il rifugio (4 h circa).\nIl rifugio \u00e8 raggiungibile anche per mezzo della seggiovia \"Le Conce\" (che \u00e8 stata chiusa per ristrutturazione dal 2004 al 2011) con partenza da Maddalena ed arrivo alla localit\u00e0 omonima, da cui segue il sentiero (2 h circa, classificato \"per alpinisti\").\nTraversate.\nIl rifugio \u00e8 tappa del Giro di Viso, giro tutt'intorno al Monviso passando di rifugio in rifugio.\nSi trova inoltre sul \"percorso blu\" della Via Alpina, sulla tappa D47 dal rifugio Viso al rifugio Savigliano."}
{"id": "1147412", "revid": "956948", "url": "https://it.wikipedia.org/wiki?curid=1147412", "title": "Alberto Nessi", "text": "Biografia.\nNato a Mendrisio e cresciuto a Chiasso, Nessi ha frequentato la Scuola Magistrale e l'Universit\u00e0 di Friburgo, per poi diventare docente di letteratura italiana. Sposato, ha due figlie: Antonia e Vita. \"Nato\" letterariamente come poeta (l'esordio nel 1969, con \"I giorni feriali\", Pantarei, ma c'\u00e8 anche una pubblicazione del 1975 presso la Collana di Lugano di Pino Bernasconi, la stessa che aveva ospitato \"Finisterre\" di Eugenio Montale e le \"Ultime cose\" di Umberto Saba; la consacrazione, poi, con \"Il colore della malva\", 1992, e \"Blu cobalto con cenere\", 2000, entrambi da Edizioni Casagrande), riscuote presto successo anche come prosatore (l'esordio con i racconti \"Terra Matta\", del 1984). Nel 2015 la raccolta di racconti \"Mil\u00f3\" (Edizioni Casagrande) entra in terna finalista al Premio Chiara.\nPoeta di grande sensibilit\u00e0 descrive vita e sentimenti degli umili. La sua lingua \u00e8 infiltrata di espressioni regionali e dialettali ticinesi. Critico verso uno sviluppo economico e urbanistico che sventra i bei paesaggi ticinesi e le vite delle persone semplici che ci vivono.\nIl 18 febbraio 2016 \u00e8 stato insignito dalla Confederazione Elvetica del Gran premio svizzero di letteratura alla carriera.\nIl suo archivio, composto da manoscritti, corrispondenza e documentazione di vario genere, \u00e8 custodito a Berna, presso l'Archivio svizzero di letteratura."}
{"id": "1147414", "revid": "1776051", "url": "https://it.wikipedia.org/wiki?curid=1147414", "title": "Trasporti in Finlandia", "text": "Questa voce raccoglie le principali tipologie di trasporti in Finlandia.\nTrasporti su rotaia.\nRete ferroviaria.\nIn totale: 5.865\u00a0km (dati 2005)\nCollegamento a reti estere contigue:\nReti metropolitane.\nLa metropolitana \u00e8 presente soltanto a Helsinki, aperta nel 1982, ed attualmente gestita dalla Helsingin kaupungin liikennelaitos (HKL).\nReti tranviarie.\nIl servizio tranviario \u00e8 presente, attualmente, solo ad Helsinki con la gestione della Helsingin kaupungin liikennelaitos. Nella citt\u00e0 di Turku il tram \u00e8 stato smantellato nel 1972 ed \u00e8 in progetto una linea di metropolitana leggera.\nTrasporti su strada.\nRete stradale.\nIn totale: 78.186\u00a0km (dati 2005)\nReti filoviarie.\nAttualmente in Finlandia non esistono bifilari; infatti le sole citt\u00e0 che gestivano filobus, Helsinki e Tampere, hanno smantellato le reti rispettivamente nel 1985 e nel 1976.\nAutolinee.\nNella capitale, Helsinki, la Helsingin bussiliikenne espleta il servizio di trasporto pubblico con autobus; in tutte le citt\u00e0 ed in altre zone abitate della Finlandia sono presenti aziende pubbliche e private che gestiscono trasporti di tipo urbano, suburbano, interurbano e turistico.\nTrasporti aerei.\nAeroporti.\nIn totale: 148 (dati 1999)\nIdrovie.\nLa Finlandia dispone di 6.245\u00a0km di acque interne (dati 1999)\nPorti e scali.\nDi particolare rilevanza per l'economia, il commercio ed il turismo della Finlandia sono i seguenti porti:\nAltri progetti.\n "}
{"id": "1147422", "revid": "322321", "url": "https://it.wikipedia.org/wiki?curid=1147422", "title": "Meduna di Livenza", "text": "Meduna di Livenza (\"Meduna\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nIl comune \u00e8 l'unico della provincia di Treviso a collocarsi completamente alla sinistra della Livenza (Portobuffol\u00e9 e Motta di Livenza si estendono invece su entrambe le rive). La zona \u00e8 ricchissima di corsi d'acqua, il fiume Livenza, e la parte finale due fiumi Fiume, Sile che confluivano nel Livenza, (dagli anni '30 il vecchio alveo \u00e8 chiamato Fossa Morta San Bellino) a breve distanza dal centro abitato. Alcuni, sono origine artificiale: il canale Postumia, (gi\u00e0 chiamato Canale dei Molini) che riceve il Fiume, e il Sile, il Nuovo Canale Corella, realizzato a scopo bonifica.\nOrigini del nome.\nMeduna \u00e8 anche il nome di un fiume che sfocia nel Livenza poco pi\u00f9 a nord, in localit\u00e0 Tremeacque \u00e8 dunque probabile una relazione con il corso d'acqua. In alternativa, potrebbe derivare da *\"Metuna\", ipotetica variante del nome personale \"Metonius\".\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nStrade.\nIl paese \u00e8 attraversato dalla Strada statale 53 Postumia.\nAmministrazione.\nAltre informazioni amministrative.\nLa denominazione del comune fino al 1884 era Meduna.\nDomenica 30 novembre e luned\u00ec 1\u00ba dicembre 2008 si \u00e8 svolto un referendum per proporre il distacco del comune dal Veneto per essere aggregato al Friuli-Venezia Giulia. La consultazione non \u00e8 stata validata in quanto \u00e8 andato a votare solo il 42,1% degli elettori."}
{"id": "1147427", "revid": "1442080", "url": "https://it.wikipedia.org/wiki?curid=1147427", "title": "Jaakonp\u00e4iv\u00e4", "text": "Il giorno di Jaakko (Jaakon p\u00e4iv\u00e4 in finlandese), corrispondente al 25 luglio (in Italia \u00e8 il giorno di San Giacomo), \u00e8 al centro di una credenza popolare finlandese che giustifica l'abbassamento delle temperature dei laghi che avviene solitamente nella terza settimana di luglio. \nLa leggenda vuole, infatti, che sia proprio Jaakko a gettare nelle acque una pietra fredda."}
{"id": "1147429", "revid": "104513656", "url": "https://it.wikipedia.org/wiki?curid=1147429", "title": "Esuberanza", "text": "Esuberanza \u00e8 un bootleg curato dal collettivo hip hop milanese Sano Business. Pubblicato nel 2004 da Vibrarecords, contiene 16 tracce su cui sono presenti artisti legati al collettivo Sano Business o alla scena hip hop milanese in generale."}
{"id": "1147443", "revid": "1428919", "url": "https://it.wikipedia.org/wiki?curid=1147443", "title": "Juan Bautista Gaona", "text": "Fu provvisoriamente presidente del Paraguay dal 1904 al 1905.\nCoinvolto nella rivoluzione liberale dell'agosto 1904, Gaona venne nominato ministro delle Finanze dal presidente Juan Antonio Escurra poche ore prima della firma del Patto del Pilcomayo (14 dicembre 1904), che avrebbe dovuto porre fine alla guerra civile tra liberali e repubblicani (conservatori). Ma il Congresso Nazionale, vicino ai rivoluzionari, destitu\u00ec Escurra e il vicepresidente Manuel Dom\u00ednguez, affidando a Gaona la presidenza della Repubblica fino alla fine della legislatura (25 novembre 1906).\nDurante il governo di Gaona fu istituito lo Stato Maggiore dell'Esercito e si riunificarono le due fazioni del partito liberale, quella radicale e quella civica, separate da dieci anni. Gaona fu destituito dal Congresso Nazionale con voto unanime dei radicali il 9 dicembre 1905, dopo esser entrato in contrasto con vari ministri per aver minacciato di porre il veto sulla sovvenzione di un circolo sociale."}
{"id": "1147444", "revid": "36426", "url": "https://it.wikipedia.org/wiki?curid=1147444", "title": "Palazzo Capponi da Uzzano", "text": ""}
{"id": "1147445", "revid": "287204", "url": "https://it.wikipedia.org/wiki?curid=1147445", "title": "Nuoto ai Giochi della XXVIII Olimpiade - 100 metri dorso femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 6 batterie di qualificazione. Le prime 16 atlete si sono qualificati per le semifinali."}
{"id": "1147449", "revid": "767487", "url": "https://it.wikipedia.org/wiki?curid=1147449", "title": "Jacopo d'Aquino", "text": "Biografia.\nLa sua biografia \u00e8 alquanto incerta. Combatt\u00e9 con Manfredi di Sicilia a Benevento nel 1266.\nDi lui rimane una sola canzone: \"Al cor m'\u00e8 nato e prende uno disio\"."}
{"id": "1147450", "revid": "287204", "url": "https://it.wikipedia.org/wiki?curid=1147450", "title": "Ed Moses", "text": "Specializzato nella rana ha vinto una medaglia d'oro e una d'argento ai Giochi olimpici di Sydney 2000.\nNel 2016 ha partecipato al Ultimate Beastmasters classificandosi secondo nella seconda serata della competizione, non riuscendo per\u00f2 ad approdare in finale."}
{"id": "1147464", "revid": "775372", "url": "https://it.wikipedia.org/wiki?curid=1147464", "title": "Franco guineano", "text": "Il Franco guineano ( fr. franc guin\u00e9en) \u00e8 la valuta usata nella nazione africana della Guinea. Il codice ISO 4217 \u00e8 GNF.\nPrimo franco guineano.\nIl primo franco guineano fu introdotto nel 1959 in sostituzione del Franco CFA. Esistevano monete da 1, 5, 10 e 25 franchi (in cupralluminio) e banconote (datate 1958) da 50, 100, 500, 1000, 5000 e 10\u00a0000 franchi. Nel 1960 fu emessa una seconda serie senza la banconota da 10\u00a0000 franchi. Questa seconda serie aveva gli stessi ritratti della prima, ma differenti schemi di colori e differenti rovesci della prima. Una seconda emissione di monete nel 1962 fu fatta in cupronichel.\nNel 1971, il franco fu sostituito dal syli con un tasso di 1 syli = 10 franchi.\nSecondo franco guineano.\nIl franco guineano fu reintrodotto come valuta delle Guinea nel 1985, alla pari con il syli. Le monete furono coniate nei valori di 1, 5 e 10 franchi, in seguito furono emesse le monete da 25 franchi (1987) e da 50 franchi (1994). Furono anche emesse banconote da 25, 50, 100, 500, 1000 e 5000 franchi.\nUna seconda serie fu emessa nel 1998 senza le banconote da 25 e 50 franchi che furono sostituite da monete. Nel 2006 ci fu una terza emissione con banconote da 500, 1000 e 5000 franchi simili alle emissioni precedenti. Nel giugno 2007 la Guinea ha annunciato l'emissione di una banconota da 10\u00a0000 franchi che \u00e8 stata distribuita l'8 agosto.."}
{"id": "1147465", "revid": "1573940", "url": "https://it.wikipedia.org/wiki?curid=1147465", "title": "Roman Sludnov", "text": "Specializzato nella rana, ha vinto una medaglia di bronzo nei 100\u00a0m rana alle Olimpiadi di Sydney 2000. \u00c8 stato il primo uomo ad abbattere il muro del minuto sui 100m rana in vasca lunga."}
{"id": "1147466", "revid": "287204", "url": "https://it.wikipedia.org/wiki?curid=1147466", "title": "Asocia\u021bia Club Fotbal Gloria 1922 Bistri\u021ba", "text": "L'Asocia\u021bia Club Fotbal Gloria 1922 Bistri\u021ba \u00e8 stata una societ\u00e0 calcistica rumena con sede a Bistri\u021ba.\nNella sua bacheca figura la Coppa di Romania, vinta nel 1994; tale alloro le consent\u00ec i partecipare alla successiva edizione di Coppa delle Coppe dove venne eliminata al primo turno dal , poi vincitrice della manifestazione.\nNel 1996 prese parte di nuovo alla Coppa delle Coppe (stavolta in qualit\u00e0 di finalista della Coppa di Romania) venendo eliminata al primo turno dalla .\nHa preso parte a svariate edizioni della Coppa UEFA e ha giocato nel Secondo Turno dell'Intertoto 2003 contro il Brescia, perdendo.\nNella stagione 2007-2008 \u00e8 giunta in finale di Coppa Intertoto, dove \u00e8 stata eliminata dall'Atl\u00e9tico Madrid con la regola dei gol fuori casa: nella gara di andata i rumeni hanno battuto a Bistri\u021ba l'Atl\u00e9tico Madrid per 2-1, ma sono stati sconfitti per 1-0 in Spagna."}
{"id": "1147467", "revid": "767487", "url": "https://it.wikipedia.org/wiki?curid=1147467", "title": "Jos\u00e9 Mar\u00eda Velasco", "text": "Biografia.\nInfanzia.\nJos\u00e9 Mar\u00eda Velasco fu il primo di cinque figli di Don Felipe Velasco e di Mar\u00eda Antonia G\u00f3mez Obreg\u00f3n di Velasco. Nell'anno 1849 la sua famiglia si trasfer\u00ec a Citt\u00e0 del Messico dove, pochi mesi dopo il suo arrivo, il padre Don Felipe mor\u00ec, vittima di un'epidemia di colera. In seguito a ci\u00f2, Jos\u00e9 Maria lavor\u00f2 come dipendente in un negozio di abbigliamento; contemporaneamente prosegu\u00ec i suoi studi presso il \"Collegio Lancasteriano\" di \"Santa Catarina M\u00e0rtir\" e qui, data la sua grande inclinazione per il disegno, inizi\u00f2 a mostrare le sue attitudini artistiche.\nPrimi anni al San Carlos.\nNel 1855 termin\u00f2 i suoi studi primari e fu in quello stesso anno che, grazie all'aiuto di Luis Ponce de Le\u00f3n, Jos\u00e9 Mar\u00eda pot\u00e9 entrare all'Accademia di San Carlos a Citt\u00e0 del Messico per frequentare i corsi notturni di pittura. Per tre mesi dipinse nei corridoi dell'Accademia, inizialmente sotto la direzione di Miguel Mata e, in un secondo momento, frequent\u00f2 il corso di Juan Urruchi insieme allo scultore Felipe Sojo.\nPochi mesi dopo, inizi\u00f2 a frequentare il corso di paesaggio tenuto dal pittore italiano Eugenio Landesio, originario di Torino. Questi, essendo stato discepolo di Carlos Mark\u00f3, dominatore della tecnica del paesaggio, era approdato in Messico su iniziativa del Direttore dell'Accademia, il pittore catalano Pelegr\u00edn Clav\u00e9. Landesio approfond\u00ec con i suoi studenti le regole di composizione e si sofferm\u00f2 sui molti dettagli di luce, colore e forma delle opere esaminate. \nD'altra parte, Velasco, all'Accademia intraprese anche lo studio delle scienze che, a suo modo di vedere, gli sarebbero state utili per la sua futura professione. Frequent\u00f2 le lezioni di Anatomia (impartite dal Dr. Manuel Carpio), studi\u00f2 Geologia nel \"Palacio de Miner\u00eda\" (il \"Palazzo del Settore Minerario\"), prese anche lezioni di Botanica, Zoologia, Matematica e Fisica.\nLe ristrettezze economiche in cui versava avrebbero potuto impedirgli di proseguire negli studi se Landesio e Santiago Rebull (un pittore proveniente dall'Europa che era stato nominato Direttore Generale dell'Accademia di San Carlos), nel 1860, non avessero organizzato un concorso il cui premio consisteva in una pensione per il vincitore. Velasco vinse il premio con la sua opera dell\"'Exconvento\" di \"San Agustin\". Quel trionfo, oltre che risolvere i suoi problemi economici, lo riemp\u00ec di fiducia ed entusiasmo ed egli si dedic\u00f2 con maggior entusiasmo e risolutezza a rappresentare la natura nei suoi dipinti."}
{"id": "1147469", "revid": "36426", "url": "https://it.wikipedia.org/wiki?curid=1147469", "title": "Palazzo Fagni-Da Diacceto", "text": "Palazzo Fagni o Cattani-Da Diacceto \u00e8 un palazzo trecentesco di Firenze, situato in via de' Neri 33, accanto alla Loggia del Grano, con affaccio sulla via del Castello d'Altafronte.\nStoria e descrizione.\nCostruito nella prima met\u00e0 del XIV secolo, nel periodo delle ristrutturazioni cittadine ad opera di Arnolfo di Cambio, \u00e8 un tipico esempio della nuova tipologia abitativa che si andava diffondendo tra le ricche famiglie mercantili e che and\u00f2 a sostituire le case-torri.\nIn origine fu propriet\u00e0 dei Fagni (che avevano anche una torre contigua), quindi, dal 1469, dei Cattani da Diacceto: a questo ramo appartennero il letterato e filosofo Francesco di Zanobi e Jacopo di Francesco, decapitato nel 1522 per aver congiurato contro il cardinale Giulio de' Medici. Estintasi la famiglia a Roma nel 1708 la propriet\u00e0 pass\u00f2 alla Compagnia di Santa Maria Maddalena e di San Francesco, che si radunava nei chiostri di Santa Croce.\nL'edificio \u00e8 stato rialzato di un piano, forse sempre nel XIX secolo.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\nIl palazzo, con la sua mole cubica, presenta ancora ampi tratti di muratura originale. Ha una facciata con tre portali principali e uno ridotto (sede oggi come nel medioevo di esercizi commerciali), caratterizzati da una ghiera leggermente acuta, mentre ai piani superiori si aprono cinque aperture a monofora simmetriche con conci in pietraforte, segno di una crescente tendenza alla razionalizzazione degli edifici tramite aperture regolari. Le aperture, oggi in parte tamponate per inserirvi finestre rettangolari, sono sottolineate da cornici marcapiano, mentre la muratura a vista (con bozze regolari al primo piano e filaretto ai piani superiori) sottolinea la robustezza e l'austera severit\u00e0 delle forme. Solo l'ultimo piano presenta oggi una copertura ad intonaco.\nSebbene la facciata si sviluppi ancora in senso verticale (solo nel Quattrocento i palazzi avrenno uno sviluppo pi\u00f9 orizzontale) sono assenti alcuni motivi pi\u00f9 arcaizzanti quali i beccatelli, le buche pontaie con mensole per appoggiare ballatoi lignei, ecc.\nLo scudo con l'arme dei Cattani da Diacceto si staglia alto sull'angolo con via d'Altafronte (troncato d'oro e di nero, al leone dell'uno all'altro, accollato da un lambello a quattro pendenti di rosso), retto da una mensola dalla quale si dipartono eleganti nastri svolazzanti, come tipico degli scudi quattro cinquecenteschi. Per una corretta lettura dobbiamo immaginare tali nastri distendersi sulle superfici intonacate, come erano queste prima dell'intervento di rimozione, effettuato nel clima tardo ottocentesco di ripristini volti a recuperare l'ipoteca situazione originaria di una fabbrica medioevale.\nDa lamentare lo stato di conservazione complessivo, con tamponamenti a vista e con le pietre segnate da vistosi fenomeni di erosione e degrado, accompagnato ad una generale incuria per la propriet\u00e0 registrata in questi ultimi decenni, dato che Marcello Jacorossi (Palazzi 1972), segnalava specificamente le buone condizioni dell'edificio a quella data."}
{"id": "1147471", "revid": "767487", "url": "https://it.wikipedia.org/wiki?curid=1147471", "title": "Terence Parkin", "text": "Nato nello Zimbabwe, ha preso cittadinanza Sudafricana. Specializzato nella rana, ha partecipato a due edizioni olimpiche: Sydney 2000, vincendo una medaglia d'argento nei 200\u00a0m rana e Atene 2004.\nNon udente dalla nascita, ha partecipato ai Giochi olimpici silenziosi di Melbourne del 2005 in cui ha vinto due medaglie d'oro."}
{"id": "1147474", "revid": "36426", "url": "https://it.wikipedia.org/wiki?curid=1147474", "title": "Palazzo Fagni", "text": ""}
{"id": "1147478", "revid": "287204", "url": "https://it.wikipedia.org/wiki?curid=1147478", "title": "Davide Rummolo", "text": "Carriera.\nHa esordito nel 1994 ai campionati europei giovanili e l'anno dopo ha vinto il suo primo titolo italiano nei 100 metri: non si ripeter\u00e0 pi\u00f9 in questa distanza. Nel biennio 1997-98, allenato da Riccardo Siniscalco e Raffaele Avagnano si \u00e8 affermato come il migliore duecentista italiano ed ha debuttato in nazionale maggiore ai giochi del Mediterraneo di Bari. La sua prima vittoria internazionale importante \u00e8 avvenuta nell'aprile del 1999 alla Coppa latina in Guadalupa nei 200\u00a0m; in estate \u00e8 stato convocato anche ai campionati europei di Istanbul dove \u00e8 arrivato sesto nella finale dei 200\u00a0m.\nNel giugno del 2000 ha partecipato ai campionati europei ad Helsinki in cui \u00e8 stato finalista nei 200\u00a0m, e a settembre \u00e8 stato convocato per i Giochi olimpici di Sydney. Il 19 settembre in batteria ha migliorato il primato italiano dei 200\u00a0m di Domenico Fioravanti, che glielo ha poi tolto in semifinale: poi in finale \u00e8 riuscito ad arrivare al terzo posto dietro a Fioravanti al suo secondo oro olimpico e al sudafricano Terence Parkin.\nAnche nel 2001 \u00e8 stato uno dei migliori ranisti in campo internazionale; nell'estate ha partecipato prima ai campionati mondiali di Fukuoka in cui \u00e8 arrivato ancora in finale nei 200\u00a0m, settimo: poche settimane dopo alle universiadi di Pechino \u00e8 arrivato primo nei 200\u00a0m superando il compagno di squadra Michele Vancini di due centesimi di secondo; infine ai Giochi del Mediterraneo di Tunisi di settembre ha vinto la medaglia d'argento nei 200\u00a0m, battuto da Vancini in finale, e quella d'oro con la staffetta 4\u00d7100\u00a0m mista assieme a Luis Alberto Laera, Mattia Nalesso e Simone Cercato.\nRummolo ha continuato la serie di successi anche nel 2002, anno in cui, riconfermatosi miglior duecentista italiano ai primaverili e agli estivi, si \u00e8 affermato anche in Europa vincendo nell'estate la medaglia d'oro a Berlino battendo Yohann Bernard e Roman Sludnov; nel dicembre successivo si \u00e8 poi riconfermato ai campionati in vasca corta di Riesa, sempre in Germania, questa volta superando Maxim Podoprigora e Richard Bodor.\nIl 2003 \u00e8 stato il suo ultimo anno ad alto livello, in cui \u00e8 riuscito ancora a vincere quattro titoli italiani tra individuali e staffette ed a qualificarsi per i mondiali di Barcellona dove per\u00f2 non \u00e8 riuscito ad entrare in finale nei \"suoi\" 200\u00a0m rana. Si \u00e8 ritirato dopo la stagione 2004. Successivamente ha intrapreso la carriera di allenatore dapprima presso la sezione di Ponticelli del Circolo Canottieri Napoli e ora presso l'Ecumano Space.\nPalmar\u00e8s.\n\"nota: questa lista \u00e8 incompleta\"\nCampionati italiani.\n11 titoli individuali e 10 in staffette, cos\u00ec ripartiti:\n\"nd= non disputato\"\nOnorificenze.\nCittadino onorario della citt\u00e0 di San Giorgio a Cremano (NA)."}
{"id": "1147480", "revid": "155136", "url": "https://it.wikipedia.org/wiki?curid=1147480", "title": "Molo della Piazzetta", "text": ""}
{"id": "1147487", "revid": "762947", "url": "https://it.wikipedia.org/wiki?curid=1147487", "title": "The Rose (teatro)", "text": "The Rose era un teatro londinese dell'epoca elisabettiana, uno dei primi teatri pubblici, dopo il \"The Theatre\" e \"The Curtain\" e il primo ad essere situato nella zon di \"Bankside\", luogo che in seguito vide la nascita di numerosi teatri.\nCostruito nel 1587 da Philip Henslowe e John Cholmley, ospit\u00f2 per anni la compagnia teatrale \"The Admiral's Men,\" offrendo, nel suo repertorio, spettacoli di Christopher Marlowe e William Shakespeare.\nQuando nella stessa zona nacquero prima il teatro \"The Swan\" (1597) e poi il \"Globe Theatre\", il \"Rose\" si trov\u00f2 in difficolt\u00e0, tanto che intorno al 1606 fu abbandonato, scomparendo dalle mappe negli anni successivi.\nAlla fine degli anni ottanta del Novecento fu lanciata una campagna di sensibilizzazione per salvare il teatro dal piano edilizio che prevedeva la nascita di nuovi edifici nella zona. Grazie anche a quest'iniziativa gli archeologi e gli studiosi del Museo di Londra ripresero gli scavi, portando alla luce molte sezioni della base del teatro elisabettiano. Alla fine degli anni novanta il sito fu nuovamente aperto al pubblico."}
{"id": "1147489", "revid": "111911526", "url": "https://it.wikipedia.org/wiki?curid=1147489", "title": "Distribuzione Lambda di Wilks", "text": "In teoria della probabilit\u00e0 la distribuzione Lambda di Wilks \u00e8 una distribuzione di probabilit\u00e0 continua, dipendente da tre parametri, utilizzata nei test di verifica d'ipotesi nell'ambito della statistica multivariata. Le distribuzioni di Fisher-Snedecor (ed in particolare la t di Student) e T di Hotelling sono dei casi particolari della Lambda di Wilks.\nLambda di Wilks e la variabile casuale di Wishart.\nSiano date due variabili casuali indipendenti con distribuzione di Wishart\ne con formula_2, allora la distribuzione Lambda di Wilks \u00e8 definita da\nLambda di Wilks e la variabile casuale Beta.\nSiano date le \"n\" variabili casuali distribuite come una variabile casuale Beta\nallora\nDal che si ottiene la variabile casuale Beta come un caso particolare della Lambda di Wilks,\nin quanto \ne di conseguenza formula_7 corrisponde alla variabile casuale rettangolare definita tra zero e uno.\nLambda di Wilks approssimata dalla variabile casuale Chi quadrato.\nPer \"m\" grande, l'appossimazione di Bartelett permette di \napprossimare una Lambda di Wilks con una variabile casuale chi quadro"}
{"id": "1147493", "revid": "1543377", "url": "https://it.wikipedia.org/wiki?curid=1147493", "title": "Tinkoff Credit Systems", "text": "La Tinkoff Credit Systems (codice UCI: TCS) era una squadra maschile di ciclismo su strada italo-russa, attiva tra i professionisti dal 2007 al 2008. Aveva licenza da UCI Professional Continental Team, che le consentiva di partecipare alle gare dei Circuiti continentali UCI. Grazie alle \"wild-card\" assegnate dalla UCI, aveva la possibilit\u00e0 di partecipare anche ad alcuni eventi del calendario ProTour.\nStoria.\nFondata nel 2007, partecipava alle gare dei circuiti continentali UCI e faceva parte delle squadre-ospite (le cosiddette \"wildcards\") del circuito UCI ProTour. Aveva sostituito la squadra \"Tinkoff Restaurants\", creata in Russia nel 2006 e formata esclusivamente da ciclisti russi. La squadra era presieduta e finanziata dal magnate russo Oleg Tinkov.\nLa Tinkoff utilizzava biciclette Colnago ed accessori Campagnolo.\nNel 2008 la squadra \u00e8 stata sciolta; al suo posto \u00e8 stato fondato nel 2009 un nuovo team ciclistico, il Team Katusha, partecipante all'UCI ProTour.\nNel 2012 lo sponsor principale, Tinkoff Bank, ritorna nel ciclismo sponsorizzando il Team Saxo Bank-Tinkoff Bank.\nCronistoria.\nClassifiche UCI.\nNel 2005 fu introdotto l'UCI ProTour e, parallelamente, i Circuiti continentali UCI; dal 2009 le gare del circuito ProTour sono state integrate nel Calendario mondiale UCI, poi divenuto UCI World Tour.\nPalmar\u00e8s.\nAltri successi.\nIn una occasione corridori in forza alla Tinkoff si sono affermati ai campionati del mondo."}
{"id": "1147497", "revid": "599013", "url": "https://it.wikipedia.org/wiki?curid=1147497", "title": "Jos\u00e9 Maria Velasco", "text": ""}
{"id": "1147498", "revid": "767487", "url": "https://it.wikipedia.org/wiki?curid=1147498", "title": "Cecilio B\u00e1ez", "text": " Fu presidente provvisorio del Paraguay dal 1905 al 1906.\nLaureato in Legge e Scienze Sociali (1893), B\u00e1ez insegn\u00f2 Storiografia e Sociologia all'Universidad Nacional, di cui fu rettore fino alla morte. Funzionario del Ministero dell'Interno, nel 1887 partecip\u00f2 alla fondazione del Centro Democr\u00e1tico (poi Partido Liberal) e dopo il fallimento della rivoluzione liberale del 1891 esul\u00f2 a Formosa (Argentina). Rimpatriato nel 1892, ader\u00ec alla massoneria (1894), giungendo a diventare gran maestro del Gran Oriente del Paraguay.\nCancelliere con diversi governanti, fu deputato (1896) e senatore (1901) e partecip\u00f2 come diplomatico a vari congressi e conferenze americane. Giornalista, collabor\u00f2 al \u201cCombate\u201d di Formosa e dal 1894 diresse \u201cEl Pueblo\u201d.\nIl 9 dicembre 1905 il Congresso Nazionale depose il presidente provvisorio Juan Bautista Gaona ed elesse B\u00e1ez alla presidenza provvisoria fino alla conclusione della legislatura (25 novembre 1906)."}
{"id": "1147506", "revid": "125663315", "url": "https://it.wikipedia.org/wiki?curid=1147506", "title": "Antonio Di Gennaro (calciatore)", "text": "Carriera.\nGiocatore.\nClub.\nGli esordi a Firenze e Perugia.\nAntonio Di Gennaro crebbe nella Primavera della e nel 1976, a diciotto anni, fu aggregato alla prima squadra. Gioc\u00f2 come centrocampista nei viola fino al 1980. Tuttavia, con un ruolo di gioco simile a quello di Giancarlo Antognoni, fu spesso tenuto in panchina.\nNella sua prima stagione in Serie A, quella 1976-1977, gioc\u00f2 solo 4 partite. nella stagione successiva, quella del 1978-1979, gioc\u00f2 21 partite, segnando 3 gol nel girone di andata: l'8 ottobre, a Firenze, segn\u00f2 due reti al Napoli, al 32' e all'86', e il 19 novembre segn\u00f2 un gol al Verona.\nNell'ultima stagione con la Fiorentina, la Serie A 1979-1980, gioc\u00f2 11 partite, segnando due reti. Nella stagione successiva gioc\u00f2 per il , con 24 presenze e 3 reti segnate. La squadra concluse il campionato con la retrocessione in Serie B e Di Gennaro si trasfer\u00ec a Verona.\nL'affermazione a Verona.\nDi Gennaro milit\u00f2 nel dal 1981 al 1988.\nTra il 1979 e il 1981, l'Hellas Verona era stata interessata da un ricambio generazionale sia dei dirigenti che dei giocatori, seguito alla retrocessione in Serie B del 1979. Nel 1981, in particolare, Osvaldo Bagnoli fu chiamato ad allenare la squadra, con la quale consegu\u00ec numerosi successi, il primo dei quali fu la promozione in Serie A nella stagione 1981-1982. L'allenatore contribu\u00ec molto alla maturazione di Di Gennaro.\nNella stagione seguente, la squadra si classific\u00f2 al quarto posto nel campionato di Serie A. Inoltre, giunse a giocare la finale della Coppa Italia 1982-1983, vincendo la prima partita per 2-0 contro la e perdendo per 0-3 il ritorno. Di Gennaro nella stagione contribuisce al quarto posto finale del club.\nNella stagione 1983-1984, i giallobl\u00f9 si classificarono al sesto posto e raggiunsero di nuovo la finale di Coppa Italia, la seconda per Di Gennaro, persa contro la .\nLa stagione 1984-1985 vide l'Hellas Verona dominare il campionato. Raggiunta la testa della classifica nella seconda giornata, la squadra scaligera rimase imbattuta fino alla quindicesima giornata, al termine del girone d'inverno, quando, sconfitta dall', fu agganciata temporaneamente dall . Ripreso il primo posto in solitario, lo mantenne sino al termine del campionato, laureandosi campione d'Italia il 12 maggio con il pareggio 1-1 sul campo dell'.\nCon il Verona, Di Gennaro concluse il campionato 1985-1986 al decimo posto. Ebbe per\u00f2 modo di esordire nella Coppa dei Campioni, con 4 presenze. La squadra veneta elimin\u00f2 il di Salonicco al primo turno; ma fu sconfitta dalla Juventus, campione d'Europa in carica, agli ottavi di finale, pareggiando la prima partita e perdendo 2-0 il ritorno.\nNelle due stagioni seguenti, 1986-1987 e 1987-1988, la squadra si piazz\u00f2 rispettivamente al quarto e al decimo posto in classifica, con Di Gennaro che segn\u00f2 tre e un gol, rispettivamente. Nel 1988 l'Hellas, investita da problemi finanziari, cedette al Di Gennaro, nonostante fosse ormai considerato una \"bandiera\" dai tifosi della squadra.\nGli ultimi anni a Bari e Barletta.\nIl Bari gioc\u00f2 in serie cadetta il campionato 1988-1989 riuscendo infine ad ottenere la promozione in Serie A, posizionandosi alla sommit\u00e0 della classifica in coabitazione con il . Di Gennaro divenne il capitano, della squadra nella stagione 1989-1990. La squadra pugliese vinse la Coppa Mitropa 1990, che disput\u00f2 in virt\u00f9 della posizione acquisita nella Serie B l'anno prima. Dopo aver eliminato nel proprio girone gli ungheresi del e gli jugoslavi del , i biancorossi superano i connazionali genoani nella finale al Della Vittoria di Bari, sicch\u00e9 i galletti conquistano il loro primo trofeo internazionale.\nDi Gennaro milit\u00f2 col Bari anche la stagione seguente, per passare poi al , col quale gioc\u00f2 la sua ultima stagione da professionista, in Serie C1. Con 28 presenze e 3 reti, concluse la sua esperienza con la squadra al dodicesimo posto.\nNazionale.\nConvocato dal commissario tecnico Enzo Bearzot, Di Gennaro debutt\u00f2 in nazionale il 3 novembre 1984, a 26 anni, nella partita amichevole -Italia (1-1) disputata a Losanna. Nella partita successiva, giocata l'8 dicembre a Pescara, realizz\u00f2 il suo primo gol in nazionale nella gara amichevole vinta 2-0 contro la .\nProtagonista dei successi del Verona, si integr\u00f2 subito nella squadra dei \"campioni del Mondo\" e fu convocato per il Mondiale 1986 in Messico, dove erano presenti ben 10 reduci del Mondiale vinto quattro anni prima. Di Gennaro gioc\u00f2 come titolare nelle tre partite disputate dall'Italia nella prima fase. Part\u00ec invece dalla panchina nella sfida degli ottavi di finale contro la , sostituito da Giuseppe Baresi, che avrebbe dovuto marcare Platini, che segn\u00f2 il gol del vantaggio della Francia. Di Gennaro fu chiamato in campo nella ripresa, ma gli \"Azzurri\" non riuscirono a capovolgere la situazione; l'Italia sub\u00ec infatti il raddoppio di Stopyra e fu eliminata perdendo la gara per 2-0.\nCon l'avvicendamento tra Bearzot e Azeglio Vicini, Di Gennaro usc\u00ec definitivamente dal giro azzurro e chiuse la sua esperienza in nazionale con 15 presenze e 4 reti.\nDopo il ritiro.\nAllenatore e dirigente.\nDopo il ritiro, Di Gennaro mosse qualche passo anche nella carriera di allenatore e dirigente sportivo. Chiamato ad affiancare il direttore tecnico Fatih Terim alla nella stagione 2000-2001, ne segu\u00ec le sorti, nella sua breve esperienza al Milan, quando il tecnico turco lasci\u00f2 l'allenamento della Fiorentina in disaccordo con il presidente viola Vittorio Cecchi Gori dopo la 20\u00aa giornata di campionato.\nIl 17 luglio 2014 fu scelto come \"club manager\" del settore giovanile del , ma dovette dimettersi tre mesi dopo perch\u00e9 l'impegno risultava incompatibile con quello di opinionista in televisione. Ad ogni modo, continu\u00f2 a collaborare con la societ\u00e0 barese come consulente esterno.\nTelevisione.\nDi Gennaro \u00e8 stato commentatore televisivo dapprima per Sky Sport, spesso a fianco di Maurizio Compagnoni, e poi per Mediaset Premium. Per Mediaset ha affiancato Sandro Piccinini al commento tecnico per le partite dei Mondiali 2018 in Russia. Dalla stagione 2018-2019 \u00e8 passato alla Rai per commentare le partite della Champions League in chiaro e quelle della Nazionale Italiana di Calcio affiancando Alberto Rimedio oltre a essere opinionista de \"La Domenica Sportiva\". Commenta inoltre le partite del Bari per l'emittente locale TeleBari. \nVive a Bari, citt\u00e0 dove si \u00e8 sposato e ha avuto tre figli.\nRadio.\nDalla fine del gennaio 2018, \u00e8 opinionista della neonata emittente radiofonica RMC Sport Network."}
{"id": "1147511", "revid": "1305772", "url": "https://it.wikipedia.org/wiki?curid=1147511", "title": "San Gerasimo", "text": "Agiografia.\nDa giovane visse da eremita in Licia per diversi anni ed entr\u00f2 in contatto con l'eresia monofisita eutichiana, poi condannata dal Concilio di Calcedonia del 451. Dopo and\u00f2 in Palestina e conobbe Eutimio che lo riport\u00f2 verso la \"vera\" fede. Volle visitare la Tebaide e i Padri del deserto, fond\u00f2 diversi monasteri in quella regione, poi fece ritorno in Palestina, dove entr\u00f2 in contatto con Saba Archimandrita, Giovanni Silenziario e Atanasio di Gerusalemme, diacono a Gerusalemme.\nSi stabil\u00ec sulle rive del Giordano, nei pressi di Gerico per vivere da anacoreta, ma presto furono talmente tanti i suoi discepoli, che dovette fondare una laura (antico nome delle aggregazioni monastiche della Palestina di ben settanta celle.\nLa sua regola monastica era caratterizzata da dura disciplina e una sola razione di cibo fatta di pane, datteri e acqua. I monaci dovevano osservare il pi\u00f9 assoluto silenzio, dormire su letti di giunco in celle mai riscaldate dal fuoco. Se si assentavano dalla cella dovevano lasciarne la porta aperta, affinch\u00e9 tutti potessero utilizzare le loro cose, se necessario, perch\u00e9 tutto quello che avevano era propriet\u00e0 comune. Vivevano isolati dal luned\u00ec al venerd\u00ec e solo il sabato e la domenica si riunivano nella chiesa per partecipare alle funzioni religiose. Solo in quei due giorni potevano mangiare cibi cotti e bere poco vino.\nSpesso gli abitanti della vicina Gerico, avrebbero voluto offrire loro cibo e bevande, ma i monaci rifiutavano qualunque dono che avrebbe potuto interrompere i loro digiuni. Gerasimo per i quaranta giorni della Quaresima si nutriva unicamente dell'eucaristia.\nTra i suoi novizi ci fu anche san Ciriaco eremita, un giovane di Corinto che gli fu affidato da Eutimio e che fu suo discepolo fino al 475 anno della morte di Gerasimo.\nGiovanni Mosco, che scrisse il \"Prato Spirituale\", un'opera in cui \u00e8 riportata la vita di Gerasimo, narra che un giorno gli si avvicin\u00f2 un leone che zoppicava. Gerasimo vide che aveva una grossa spina in una zampa, gliela estrasse e medic\u00f2 la zampa. Da allora il leone lo segu\u00ec fedelmente come un cagnolino, e divenne il compagno di un asino che trasportava l'acqua per il monastero. Quando alcuni predoni rubarono l'asino, il leone torn\u00f2 da solo da Gerasimo, che pensando che avesse mangiato l'asino lo incaric\u00f2 di trasportare l'acqua, il leone accett\u00f2 docilmente. Qualche tempo dopo i ladri tornarono portando con s\u00e9 l'asino e tre cammelli, il leone li assal\u00ec mettendoli in fuga, poi prese le briglie dell'asino e dei cammelli e li port\u00f2 dal santo, che si scus\u00f2 con lui per la punizione ingiusta che gli aveva dato. Il leone visse con i monaci per cinque anni, e quando Gerasimo mor\u00ec, si ferm\u00f2 sulla sua tomba battendo il muso a terra, senza mangiare n\u00e9 bere fino a morire d'inedia..\nCulto.\nIl Martirologio romano fissa la memoria liturgica il 5 marzo. Con la seguente commemorazione:\n\"In Palestina sulle rive del Giordano, san Ger\u00e1simo, anacoreta, che, al tempo dell'imperatore Zenone, ricondotto alla retta fede da sant'Eutimio, fece grande opera di penitenza, offrendo a tutti coloro che sotto la sua guida si esercitavano nella vita monastica, un modello irreprensibile di disciplina e di vita.\"\nNello stesso giorno si celebrava un Gerasimo di San Lorenzo.\nNelle raffigurazioni artistiche Gerasimo viene rappresentato in abiti monastici mentre cura un leone.\nSi pensa che la rappresentazione di Girolamo accompagnato da un leone derivi dalla confusione generata dall'assonanza del nome latino di Gerasimo \"Hierasimus\" con quello di Gerolamo \"Hieronimus\", cosa che ha indotto gli antichi artisti ad attribuire a Gerolamo il leone di Gerasimo."}
{"id": "1147513", "revid": "93328", "url": "https://it.wikipedia.org/wiki?curid=1147513", "title": "Torelli Viollier", "text": ""}
{"id": "1147514", "revid": "93647539", "url": "https://it.wikipedia.org/wiki?curid=1147514", "title": "Classe Bergamini (FREMM)", "text": ""}
{"id": "1147515", "revid": "287204", "url": "https://it.wikipedia.org/wiki?curid=1147515", "title": "Jose Maria Velasco", "text": ""}
{"id": "1147516", "revid": "486946", "url": "https://it.wikipedia.org/wiki?curid=1147516", "title": "Classe Bergamini (fregate)", "text": ""}
{"id": "1147518", "revid": "118169658", "url": "https://it.wikipedia.org/wiki?curid=1147518", "title": "Jean Graton", "text": "\u00c8 conosciuto soprattutto come il creatore della serie \"Michel Vaillant\" pubblicata nel settimanale \"Le Journal de Tintin\" dal 1957. La serie comprende 72 albi (luglio 2014).\nBiografia.\nJean Graton scopre molto presto gli sport meccanici accompagnando il padre, commissario del Club motociclistico nantese, alle corse regionali che questi organizzava. \nNel 1947 si trasferisce a Bruxelles con la speranza, dopo anni di duro lavoro come operaio in un cantiere navale, di potersi dedicare al disegno. In un primo tempo realizza disegni pubblicitari e nel 1951 grazie a Jean-Michel Charlier che apprezza il suo tratto, inizia la sua collaborazione con \"le Journal de Spirou\" disegnando le \"Belles Histoires de l'oncle Paul\".\nPer \"Le Journal de Tintin\" crea nuovi personaggi diventando cos\u00ec autore di storie e disegni delle sue opere ambientate nel mondo dell'automobilismo. Raggiunge un immenso successo con la serie \"Michel Vaillant\".\nSua moglie Francine collabora colorando le tavole; sar\u00e0 la sceneggiatrice della serie \"Les Labourdet\" concepita per un pubblico femminile. \nNel 1976 crea un nuovo personaggio: Julie Wood, campionessa di motociclismo, che fa la sua apparizione in \"Super As.\"\nJean Graton, negli adattamenti cinematografici, sar\u00e0 assistito dal suo terzo figlio Philippe.\nGli altri figli si chiamano Jean-Claude e Gurval. Quest'ultimo \u00e8 stato preso a modello per un personaggio che appare nell'albo \"Steve Warson contro Michel Vaillant\".\nJean Graton nel 1981 ha fondato la casa editrice Graton \u00c9diteur."}
{"id": "1147519", "revid": "599013", "url": "https://it.wikipedia.org/wiki?curid=1147519", "title": "Jos\u00e8 Maria Velasco", "text": ""}
{"id": "1147521", "revid": "889336", "url": "https://it.wikipedia.org/wiki?curid=1147521", "title": "Stev Theloke", "text": "Specializzato nel dorso ha vinto due medaglie di bronzo alle olimpiadi di Sydney 2000, nei 100\u00a0m dorso e nella staffetta 4x100\u00a0m misti."}
{"id": "1147524", "revid": "799790", "url": "https://it.wikipedia.org/wiki?curid=1147524", "title": "Ren\u00e9 Cl\u00e9ment", "text": "I suoi film \"Le mura di Malapaga\" e \"Giochi proibiti\" hanno vinto l'Oscar al miglior film in lingua straniera, premio al quale fu anche candidato \"Gervaise\" nel 1957.\nBiografia.\nDa giovane studi\u00f2 architettura alla Scuola di Belle Arti e in questo periodo realizz\u00f2 la sua prima opera, il film d'animazione \"C\u00e9sar chez les Gaulois\" (1931), iniziando delle collaborazioni come aiuto regista ed operatore. Gir\u00f2 anche documentari in Arabia e nell'Africa del Nord dove si ammal\u00f2 di tifo e venne pi\u00f9 volte arrestato durante le riprese del cortometraggio \"L'Arabie interdite\" (1937).\nIn Francia lavor\u00f2 con il fotografo Henri Alekan e nel 1946 realizz\u00f2 il suo primo lungometraggio, \"Operazione Apfelkern\", film di stile realistico che si rivel\u00f2 un successo di pubblico e di critica, premiato con il Premio della giuria al Festival di Cannes. In seguito, Cl\u00e9ment collabor\u00f2 con Jean Cocteau per \"La bella e la bestia\" (1946). Torn\u00f2 alla regia con \"I maledetti\" (1947), seguito da \"Le mura di Malapaga\" (1949), che vinse il Prix de la mise en sc\u00e8ne a Cannes e l'Oscar al miglior film straniero. Nel 1952 Cl\u00e9ment gir\u00f2 il suo terzo film ambientato durante la guerra, \"Giochi proibiti\", che vinse il Leone d'oro al miglior film alla 13\u00aa Mostra internazionale d'arte cinematografica di Venezia e l'Oscar al miglior film in lingua straniera. Con \"Le amanti di Monsieur Ripois\" (1954), si aggiudic\u00f2 il terzo Premio speciale della giuria a Cannes. \nTra gli altri film: \"Gervaise\" (1956), \"La diga sul Pacifico\" (1958), \"Delitto in pieno sole\" (1959), \"Che gioia vivere\" (1961), \"Il giorno e l'ora\" (1963), \"Parigi brucia?\" (1966), \"La corsa della lepre attraverso i campi\" (1972), \"Baby Sitter - Un maledetto pasticcio\" (1975)."}
{"id": "1147529", "revid": "339392", "url": "https://it.wikipedia.org/wiki?curid=1147529", "title": "San Ranieri di Pisa", "text": ""}
{"id": "1147531", "revid": "131011", "url": "https://it.wikipedia.org/wiki?curid=1147531", "title": "Tot\u00f2 Commesso", "text": ""}
{"id": "1147535", "revid": "767487", "url": "https://it.wikipedia.org/wiki?curid=1147535", "title": "Tutti i colori del buio (film)", "text": "Tutti i colori del buio \u00e8 un film del 1972 diretto da Sergio Martino. Si tratta di una produzione italo-spagnola con l'attrice francese naturalizzata italiana Edwige Fenech nel ruolo della protagonista.\nTrama.\nTraumatizzata in tenera et\u00e0 dall'assassinio della madre cui ha assistito, Jane perde il figlio che sta aspettando in un incidente automobilistico. Temendo d'impazzire, su consiglio della sorella Barbara, si rivolge a uno psichiatra, il dott. Burton, presso cui la stessa Barbara lavora. Suo marito si oppone a questa decisione, tuttavia Barbara \u00e8 confusa, non sa di chi fidarsi e in alcuni momenti ha paura del marito: per questo decide di dare ascolto alla sorella. Intanto Jane fa conoscenza di Mary, una misteriosa donna da poco trasferita nel suo palazzo, alla quale confida i suoi disturbi.\nCol pretesto di aiutarla a superare i suoi mali, Mary induce Jane a partecipare a una sorta di \"sabba\", una messa nera di alcuni adepti capeggiati da un misterioso sacerdote. Sconvolta da questi eventi e perseguitata inoltre da un uomo, che compare nei suoi incubi e che sembra materializzarsi nella realt\u00e0, Jane non riesce pi\u00f9 a distinguere il mondo onirico da quello reale. Ciononostante, Jane continua a frequentare i sabba e prende parte ad un rito di natura sessuale: a quel punto, Mary si fa uccidere nel bel mezzo del rito. Jane scappa via inorridita, ma l'uomo dei suoi incubi si materializza e le rivela che gi\u00e0 sua madre faceva parte della setta ed \u00e8 stata uccisa da loro proprio perch\u00e9 voleva andare via. L'uomo conclude affermando che Mary si \u00e8 fatta uccidere proprio perch\u00e9 portare un novizio e lasciarsi poi morire \u00e8 l'unico modo per lasciare definitivamente la setta.\nTerrorizzata ed incapace di sentirsi al sicuro anche a casa propria, soprattutto nel momento in cui suo marito \u00e8 fuori per lavoro, Jane si rivolge allo psichiatra. Nonostante la volta precedente Jane fosse andata via in malo modo, l'uomo accetta di aiutarla e le permette di stare in una sua tenuta di campagna in compagnia dei suoi custodi. Dopo l'uccisione dello psichiatra e dei due vecchi coniugi ai quali Burton aveva affidato Jane, la trama che grava sulle spalle di Jane inizia finalmente a chiarirsi. Grazie all'aiuto di suo marito Richard e della polizia, vengono dunque arrestati i membri della setta e si scopre che tutta la storia delle messe nere era stata elaborata da Barbara, anche lei componente della setta, per strapparle l'eredit\u00e0 lasciatale dall'assassino della loro madre. Richard allora la uccide, facendo passare l'atto per suicidio.\nMentre \u00e9 ospedalizzata, Jane ha un incubo in cui suo marito viene ucciso dalla setta e poi tutto viene insabbiato perch\u00e9 il capo dell'organizzazione \u00e9 infiltrato in polizia. Nella realt\u00e0, invece, una volta tornati a casa Richard uccide il persecutore di Jane e Barbara, e quando tutto sembra ritornare sereno, ricompare il capo della setta, che tenta di uccidere Richard nel suo palazzo, ma questi riesce a eliminarlo buttandolo gi\u00f9 dal tetto dell'edificio. A questo punto l'incubo sembra finito una volta per tutte.\nProduzione.\nIl film, ambientato a Londra, venne in buona parte girato invece a Dublino.\nDistribuzione.\nIl film venne distribuito nelle sale cinematografiche italiane dalla Interfilm a partire dal 28 febbraio 1972.\n\u00c8 uscito in Spagna come \"Todos los colores de la oscuridad\" il 27 agosto 1973. Nei paesi anglofoni \u00e8 stato invece distribuito con tre titoli alternativi: \"All the Colors of the Dark, Day of the Maniac\" e \"They're Coming to Get You!\"\nSuccessivamente il film \u00e8 stato distribuito anche nel mercato home video, arrivando sul formato DVD nel corso degli anni 2000. Successivamente, il film \u00e8 stato distribuito anche nel formato Blu Ray.\nAccoglienza.\nIncassi.\nIn Italia, la pellicola incass\u00f2 ben 641 000 000 di lire dell'epoca.\nCritica.\nSulla piattaforma IMDb, Tutti i colori del buio ha una valutazione di 6,7 su 10. Di contro, la piattaforma \"AllMovie\" si riferisce all'opera con l'aggettivo \"fastidioso\"."}
{"id": "1147536", "revid": "124123", "url": "https://it.wikipedia.org/wiki?curid=1147536", "title": "Paul N\u00e8e", "text": "A partire dal 1912, nel suo \"workshop\" di 1250 metri quadrati a Levallois-Perret, Parigi, ha partecipato alla creazione di numerose vetture sportive a partire dagli anni dieci-anni quaranta. Nel 1950 ha lasciato l'attivit\u00e0 ai figli, i quali l'hanno portata avanti fino alla chiusura del 1957.\nSpecializzato nella creazione di carrozzerie fuoriserie, e in particolare nelle vetture con strutture \"pillarless\" e \"toit ouvrant\", \u00e8 noto principalmente per la \"Bugatti Type 57 Paul N\u00e8e\" realizzata per il profumiere Paul Worth.\nNei primi anni trenta N\u00e8e collabor\u00f2 molto con la sede francese Lancia, a Bonneuil-sur-Marne; tra le vetture su cui lavor\u00f2: la Lancia Belna coup\u00e9, derivata dalla versione francese della Augusta.\nAltre realizzazioni rilevanti dell'atelier sono state realizzate dai figli di N\u00e8e su scocca di Citro\u00ebn ID e DS."}
{"id": "1147537", "revid": "767487", "url": "https://it.wikipedia.org/wiki?curid=1147537", "title": "The Admiral's Men", "text": "The Admiral's Men era una compagnia teatrale nata in epoca elisabettiana, considerata la seconda compagnia pi\u00f9 rilevante del periodo, dopo quella di William Shakespeare, \"The Lord Chamberlain's Men\" (o \"King's Men\").\nConosciuti, all'inizio, come \"Lord Howard's Men\", (dal nome del loro patrono, Charles Howard, I conte di Nottingham, la compagnia cambi\u00f2 il suo nome in \"Admiral's Men\", nel 1585, dopo che il Conte ricevette il titolo di \"Lord High Admiral\" (Lord grand'ammiraglio).\nNonostante il potere e la ricchezza del Conte, la compagnia non godeva di totale libert\u00e0. Pi\u00f9 volte fu sospesa e il suo lavoro interrotto da controlli e censura. \nVerso la fine degli anni '80, la compagnia inizi\u00f2 una lunga collaborazione con il giovane teatro \"The Rose\", per il quale misero in scena moltissime opere di Christopher Marlowe e dello stesso Shakespeare. \nDopo la chiusura del \"Rose\", gli \"Admiral's Men\" si spostarono in un nuovo teatro, il \"Fortune Theatre\", dove riscossero notevoli successi. \nQuando il \"Fortune\" fu distrutto da un incendio, nel 1621, la compagnia sub\u00ec una perdita notevole, poich\u00e9 costumi, scene e testi dei loro spettacoli bruciarono insieme al teatro. Due anni dopo il \"Fortune\" fu ricostruito e il lavoro degli attori riprese, ma il danno era stato troppo grande e la compagnia fin\u00ec per sciogliersi nel 1631."}
{"id": "1147542", "revid": "767487", "url": "https://it.wikipedia.org/wiki?curid=1147542", "title": "Six Feet Under (gruppo musicale)", "text": "I Six Feet Under sono un gruppo death metal statunitense nato nel 1993.\nStoria del gruppo.\nI Six Feet Under nascono nel 1993 come progetto parallelo di Chris Barnes dei Cannibal Corpse e Allen West degli Obituary. Poco dopo il bassista Terry Butler (gi\u00e0 compagno di gruppo di West nei Massacre) ed il batterista Greg Gall completano la formazione. Nel 1995 esce l'album di debutto \"Haunted\" il quale riceve buone critiche anche per le influenze rock/grunge. Barnes fa dei Six Feet Under il suo gruppo principale e nel 1995 lascia i Cannibal Corpse durante le registrazioni dell'album \"Vile\".\nNel 1996 il gruppo pubblica l'EP \"Alive and Dead\" e nel 1997 esce il secondo album intitolato \"Warpath\". L'anno seguente West lascia il gruppo per concentrarsi sul suo gruppo principale, gli Obituary, e in sostituzione viene scelto Steve Swanson dei Massacre. Nel 1999 esce il terzo album \"Maximum Violence\", il quale tratta tematiche pi\u00f9 violente rispetto ai lavori precedenti. L'anno seguente il gruppo pubblica \"Graveyard Classics\", un album totalmente costituito di cover di artisti come Jimi Hendrix, Deep Purple, Black Sabbath e Dead Kennedys.\nNel 2001 esce \"True Carnage\". L'album contiene le partecipazioni speciali del rapper Ice-T nella canzone \"One Bullet Left\" e della cantante dei Crisis Karyn Crisis in \"Sick and Twisted\". Nel 2003 esce \"Bringer of Blood\", il quale presenta un sound pi\u00f9 cupo rispetto al precedente.\nL'uscita successiva del gruppo \u00e8 \"Graveyard Classics II\". A differenza del primo capitolo che presentava cover di vari artisti, \"Graveyard Classics II\" \u00e8 una riproposizione in chiave death metal dell'album \"Back in Black\" degli AC/DC.\n\"13\", pubblicato nel 2005, segna il ritorno ad un sound pi\u00f9 vicino a quello di \"True Carnage\". Nel 2007 esce \"Commandment\" seguito nel 2008 da \"Death Rituals\". Nel gennaio 2010 viene dato alle stampe \"Graveyard Classics III\".\nNel febbraio 2011 Greg Gall e Terry Butler abbandonano il gruppo. Successivamente viene annunciato come nuovo batterista Kevin Talley, famoso per i suoi trascorsi in gruppi come Dying Fetus, Chimaira e D\u00e5\u00e5th.\nStile musicale.\nI Six Feet Under si differenziano dalla maggior parte dei gruppi death metal in quanto non basano la loro musica sulla velocit\u00e0 di esecuzione e sull'utilizzo del blast beat. Il gruppo fa un grande uso di mid-tempo e groove pi\u00f9 difficili da trovare nel death metal tradizionale. Dal punto di vista del cantato Chris Barnes \u00e8 considerato uno dei pionieri del growl, che esegue a tonalit\u00e0 molto basse ed occasionalmente viene alternato allo scream. Le tematiche sono incentrate sulla violenza, sulla morte, sulla politica e sulla legalizzazione della marijuana."}
{"id": "1147547", "revid": "301422", "url": "https://it.wikipedia.org/wiki?curid=1147547", "title": "The Rose", "text": ""}
{"id": "1147555", "revid": "16066", "url": "https://it.wikipedia.org/wiki?curid=1147555", "title": "Presidenti della Provincia di Ancona", "text": "Questo elenco riporta i presidenti della Provincia di Ancona."}
{"id": "1147557", "revid": "1305772", "url": "https://it.wikipedia.org/wiki?curid=1147557", "title": "Alone in the Dark 2", "text": "Alone in the Dark 2 \u00e8 il secondo capitolo della saga di \"Alone in the Dark\". Il videogioco \u00e8 stato creato dalla Infogrames e pubblicato dall'Interplay il 25 settembre 1994. Il gioco \u00e8 stato convertito per 3DO, conservando lo stesso titolo, mentre per Sega Saturn e PlayStation, il titolo \u00e8 diventato \"Alone in the Dark: Jack is Back\", e rinominato per le rispettive versioni USA delle due console con il titolo \"Alone in the Dark: One-Eyed Jack's Revenge\". La versione giapponese pubblicata per il Sega Saturn, invece, ha conservato lo stesso titolo della versione per MS-DOS: \"Alone in the Dark 2\".\nEsistono due versioni MS-DOS del gioco: la prima su floppy disk, la seconda su CD-ROM; quest'ultima \u00e8 dotata di colonna sonora su tracce audio, parlato digitalizzato in inglese e una breve sezione aggiuntiva nel quale si controlla Grace. Le versioni Playstation e Saturn sono dotate di grafica migliorata, con texture che ricoprono i modelli tridimensionali dei personaggi, e sono stati aggiunti alcuni filmati.\nModalit\u00e0 di gioco.\nA differenza del primo titolo, la componente horror \u00e8 stata notevolmente diminuita: ora i nemici principali sono pirati e gangster, sebbene la componente paranormale sia garantita da riti Voodoo che trasformano alcuni nemici in zombi.\nOltre che a controllare il protagonista Edward Carnby, in alcune sezioni di gioco si deve controllare Grace Saunders (gi\u00e0 vista in \"Jack in the Dark\"), una bambina che non pu\u00f2 combattere e per questo deve evitare i nemici (aggiungendo cos\u00ec una componente stealth al gameplay) o creare trappole per sconfiggerli."}
{"id": "1147563", "revid": "125918473", "url": "https://it.wikipedia.org/wiki?curid=1147563", "title": "James Marsden", "text": "Biografia.\nNato in Oklahoma, ha studiato presso la \"Putman City North High School\" a Oklahoma City e ha frequentato l'\"Oklahoma State University\"; l'attore, il cui padre \u00e8 un professore di etologia e la cui madre \u00e8 una nutrizionista, ha due sorelle e due fratelli. Di origini tedesche, francesi, inglesi e scozzesi, i suoi genitori divorziarono quando aveva 9 anni. Inizia a lavorare nel campo della recitazione con piccoli ruoli in telefilm come \"La tata\", \"Il tocco di un angelo\", \"Cinque in famiglia\" e \"Pap\u00e0 No\u00e8\", venendo accreditato come Jimmy Marsden. Come James Marsden, recita in \"Generazione perfetta\" con Katie Holmes e in \"Gossip\" con Kate Hudson e Lena Headey.\nDopo aver rifiutato un ruolo, poi andato a Ryan Phillippe, nel film \"Studio 54\", gli viene assegnata la parte del Ciclope nel film di Bryan Singer \"X-Men\", ruolo che ricopre anche negli altri due capitoli della trilogia. Nel 2004 ottiene il ruolo dell'antagonista amoroso di Ryan Gosling nel film \"Le pagine della nostra vita\", mentre nel 2006 recita in \"Superman Returns\" nel ruolo di Richard White, compagno di Lois Lane e nipote di Perry. Nel 2007 recita in \"Hairspray\" con John Travolta e in \"Come d'incanto\" con Amy Adams. Nel 2008 interpreta il ruolo di Kevin Doyle nella commedia romantica \"27 volte in bianco\" al fianco di Katherine Heigl.\nNel 2012 recita in \"The Wedding Party\" al fianco di Kirsten Dunst e Isla Fisher. Nel 2014 \u00e8 protagonista, al fianco di Michelle Monaghan, del film \"The Best of Me - Il meglio di me\", diretto da Michael Hoffman e tratto dal romanzo \"Il meglio di me\" di Nicholas Sparks. Nel 2019 ottiene il ruolo dello sceriffo Tom Wachowski nel film \"Sonic - Il film\", diretto da Jeff Fowler, uscito nelle sale cinematografiche del 2020. L'attore \u00e8 stato confermato anche per il sequel di Sonic, previsto nelle sale nell'aprile 2022.\nVita privata.\nNel 2000 sposa l'attrice Lisa Linde, dalla quale ha due figli, Jack Holden (2001) e Mary James (2005). Nel settembre del 2011 Lisa ha presentato istanza di divorzio. Il 14 dicembre 2012 ha avuto un altro figlio, William Luca Costa-Marsden, dall'ex compagna, la modella Rose Costa.\nDoppiatori italiani.\nNelle versioni in italiano dei suoi film, James Marsden \u00e8 stato doppiato da:\nCome doppiatore, viene sostituito da:"}
{"id": "1147565", "revid": "125955021", "url": "https://it.wikipedia.org/wiki?curid=1147565", "title": "Sud pontino", "text": "Il Sud pontino \u00e8 l'area storico-geografica della Provincia di Latina collocata a sud dell'agro pontino. Si estende per convenzione a partire dai Monti Ausoni, che separano la pianura pontina da quella di Fondi, e consiste nei territori che appartenevano alla provincia di Terra di Lavoro prima della fondazione di Littoria (oggi Latina) e della sua provincia. Terracina segna il confine meridionale dell'agro pontino e si trova geograficamente in una posizione centrale tra le due aree, sebbene storicamente invece appartenga all'area pi\u00f9 settentrionale.\nIl territorio.\nIl Sud Pontino \u00e8 un'area stretta tra i monti Aurunci e Ausoni, il mar Tirreno ed il fiume Garigliano.\nIl toponimo ha origine con l'istituzione della Provincia di Latina, ove l'aggettivo \"pontino\" cominci\u00f2 ad essere usato impropriamente per tutto il territorio provinciale, originando la necessit\u00e0 di definirne in modo destintivo l'area meridionale correggendo cos\u00ec l'impropria estensione.\nIl termine \"pontino\", riferito all'agro, alla pianura ed alle antiche paludi situate a nord dell'area trattata, ha un'etimologia incerta, con riferimenti ai toponimi antichi di Pontia (Ponza), Suessa Pometia (antica citt\u00e0 scomparsa, da cui l'espressione Ager Pometinus), nonch\u00e9 alla radice indoeuropea pont-, col significato di distesa di acqua.\nSe l'area pontina vera e propria \u00e8 quindi quella a nord dei monti Ausoni, la semantica del toponimo \"Sud Pontino\" \u00e8 quindi quella di territorio posto a sud del territorio pontino (storicamente circoscritto a quella parte della Campania e dell'antica provincia di Terra di Lavoro comprendente il territorio settentrionale del Circondario di Gaeta).\nNote storiche.\nLa regione fu occupata, a partire dal 2000 a.C. circa, dalla prime popolazioni indoeuropee discese in Italia. In particolare l'area fu occupata da popolazioni Aurunche-Ausoniche. La zona dopo la conquista romana, venne a far parte del \"Latium novum\" o \"adiectum\", ovvero \"aggiunto\", perch\u00e9 era un territorio che essi avevano aggregato al \"Latium vetus\", territorio delle popolazioni Latine, Volsche ed Erniche.\nLe due regioni storico-geografiche entrarono in seguito a far parte, insieme alla Campania felix, della Regio prima (pi\u00f9 tardi nota con il nome di Latium et Campania) nella suddivisione territoriale e amministrativa stabilita dalle riforme di Augusto. In et\u00e0 imperiale il Lazio era ormai percepito come un'entit\u00e0 unica, mentre restava netta la distinzione rispetto alla Campania, con il confine fissato al fiume Garigliano.\nNell'Alto Medioevo l'area si framment\u00f2 sotto l'influenza contrapposta dei Longobardi e dei Bizantini; Si vennero definendo in tale epoca lo Stato della Chiesa, la Terra di San Benedetto e il Ducato di Gaeta, realt\u00e0 che riaggregarono il \"Latium\" in due blocchi separati.\nDopo secolari negoziati tra Papato e Re Borbonici, solo il 26 settembre 1840, Gregorio XVI e Ferdinando II sottoscrissero un trattato di confinazione, che pose termine allo stato di incertezza in cui versava la frontiera dei suddetti stati, causa di dispute tra le popolazioni. L'apposizione di cippi di confine in pietra avvenne tra il '46 e il '47.\nIl Sud pontino era compreso nella provincia del Regno di Napoli di Terra di Lavoro.\nIl decreto istitutivo della provincia di Frosinone del 6 dicembre 1926 prevedeva che il nuovo territorio provinciale comprendesse anche l'attuale Sud pontino. Pochi giorni dopo, attraverso regio decreto del 2 gennaio 1927, parte della neonata provincia pass\u00f2 alla provincia di Roma; il 25 gennaio 1934 fu istituita la provincia di Littoria, oggi Latina, scorporando le aree pi\u00f9 a sud della provincia di Roma.\nSede distaccata della Provincia.\nLa struttura della Sede Decentrata di Formia, aperta all'inizio del 1999 ed ubicata in \"Via Olivastro Spaventola\", si concretizza fondamentalmente nell'attivit\u00e0 d'intermediazione fra il territorio del Sud Pontino e la Sede Centrale della Provincia. \u00c8 costituita da:\nDialetto e cultura locale.\nL'area lungo la costa o nei suoi immediati pressi (Fondi, Gaeta, Sperlonga, Itri, Formia) \u00e8 all'interno dell'area linguistica laziale meridionale, con il conguaglio in \"e\" della vocale finale (schwa velarizzato). Accanto alle somiglianze con il dialetto napoletano, nel laziale meridionale \u00e8 possibile trovare influenze dei dialetti d'Abruzzo e del romanesco. Il dialetto di Fondi subisce a volte turbamenti delle vocali anche all'interno della parola, non solo nella vocale finale. Negli altri dialetti, collocati lungo l'attuale confine con la Campania, nella cosiddetta Valle del Garigliano, Minturno, Castelforte, Santi Cosma e Damiano, Spigno Saturnia, vi \u00e8 la presenza di tutti i timbri delle vocali compresa la vocale finale. Essi sono ugualmente influenzati dal napoletano, ma hanno qualche elemento in pi\u00f9 dei dialetti italiani mediani (in particolare i dialetti parlati nell'area linguistica laziale centro-settentrionale, nel nord della province di Frosinone e di Latina) oltre che dall'abruzzese."}
{"id": "1147571", "revid": "6923", "url": "https://it.wikipedia.org/wiki?curid=1147571", "title": "Power-on self-test", "text": "Il power-on self-test (ovvero POST, acronimo usato di frequente), in informatica, indica la fase di auto diagnosi di personal computer (come anche di altri dispositivi, ad esempio router e stampanti) avviata automaticamente dal BIOS all'accensione per testare il corretto funzionamento dell'hardware prima dell'avvio delle successive fasi del processo di bootstrap. Oltre al funzionamento della scheda madre il \"POST\" pu\u00f2 verificare anche il funzionamento delle periferiche pi\u00f9 comuni, come ad esempio mouse, tastiera e scheda video.\nStoria.\nInizialmente il POST non veniva eseguito via software, ma attraverso speciali schede aggiuntive che lavorando a basso livello permettevano il caricamento del software che avrebbe successivamente eseguito il boot. Per poter visualizzare gli errori in fase di diagnosi le prime schede POST utilizzavano dei \"beep\" sonori, oppure, se presente nella scheda, uno o pi\u00f9 display a sette segmenti, che indicavano il numero di errori. Non potendo accedere inizialmente al monitor era impossibile configurare il BIOS e perci\u00f2 si rendeva necessario riprogrammare di volta in volta la ROM. I primi POST visuali consistevano in una inizializzazione semplice della scheda grafica e di mostrare sullo schermo una o pi\u00f9 bande di colori, che rappresentavano l'errore.\nDalla fine del XX secolo il compito del POST \u00e8 rimasto pressoch\u00e9 invariato eccetto il supporto di nuove tecnologie; infatti solo nei BIOS recenti \u00e8 stato implementato il supporto ai dispositivi USB sia per il boot che per l'utilizzo con le funzioni del bios. Infatti, nei vecchi computer non \u00e8 possibile accedere alle funzioni del BIOS con tastiere USB perch\u00e9 non riconosciute.\nI pi\u00f9 moderni PC non mostrano di default direttamente all'utente il POST, ma bisogna premere un pulsante (solitamente F12) per far scomparire il logo della casa produttrice e visualizzare i dati del POST. Inoltre \u00e8 sempre pi\u00f9 diffusa l'opzione che permette la visualizzazione di un men\u00f9 per scegliere il boot da eseguire, senza necessariamente agire sulla configurazione.\nDescrizione.\nAll'accensione del sistema viene caricato dalla ROM il primo programma del BIOS che effettuer\u00e0 il POST. Successivamente sar\u00e0 il programma stesso a dover caricare ulteriori software per la gestione di alcuni \"task\" atti ad inizializzare specifiche periferiche, in particolar modo schede video e dispositivi SCSI.\nNel corso del processo di POST i passi che vengono generalmente eseguiti sono i seguenti:\nIn caso di errori, oltre che con specifici messaggi, o codici, visualizzati sul video, l'esito del test viene manifestato con una sequenza di segnali acustici (\"beep\") emessi dall'altoparlante del sistema che indicano la periferica guasta e il tipo di problema riscontrato, anche in assenza di display. La sequenza dei \"beep\", secondo la \"Beep Error Codes\" del relativo produttore, identificativa dell'eventuale problema riscontrato varia in relazione al costruttore del BIOS."}
{"id": "1147573", "revid": "118012082", "url": "https://it.wikipedia.org/wiki?curid=1147573", "title": "Mr. Big (Mr. Big)", "text": "Mr. Big \u00e8 il primo album in studio del gruppo musicale statunitense Mr. Big, pubblicato il 20 giugno 1989 dalla Atlantic Records."}
{"id": "1147574", "revid": "71171132", "url": "https://it.wikipedia.org/wiki?curid=1147574", "title": "Strutture veterinarie", "text": "Le strutture veterinarie sono i luoghi dove il medico veterinario, generico o specialista, svolge la propria attivit\u00e0 professionale in forma privata e personale.\nClassificazione delle strutture veterinarie.\nLe regioni italiane regolamentano la classificazione delle strutture veterinarie pubbliche e\nprivate in relazione alle seguenti tipologie:\nPer \"Studio veterinario\" si intende una struttura dove il medico veterinario esplica la sua attivit\u00e0 professionale in forma privata e personale. Nel caso di accesso degli animali tali strutture sono sottoposte ad autorizzazione sanitaria da parte dell'Azienda sanitaria locale.\nL'\"Ambulatorio veterinario\" \u00e8 una struttura in cui lavorano uno o pi\u00f9 medici veterinari, generici o specialisti, ma senza ricovero di animali oltre a quello giornaliero.\nNella \"Clinica veterinaria - casa di cura veterinaria\" vengono fornite prestazioni professionali da pi\u00f9 medici veterinari generici o specialisti e nella quale \u00e8 prevista la degenza di animali oltre a quella giornaliera, \u00e8 facolt\u00e0 della struttura offrire servizio di pronto soccorso sull'arco delle 24 ore, \u00e8 obbligatoria la costante presenza di almeno un medico veterinario nel caso in cui sia ricoverato anche un solo animale.\nNell\"'Ospedale Veterinario\" \u00e8 prevista la degenza di animali oltre a quella giornaliera, l'obbligo di servizio di pronto soccorso sull'arco delle 24 ore con presenza continuativa nella struttura di almeno un medico veterinario e i servizi di diagnostica di laboratorio.\nIl \"Laboratorio veterinario di analisi\" \u00e8 una struttura veterinaria dove si eseguono su richiesta veterinaria indagini diagnostiche strumentali di carattere fisico, chimico, immunologico, virologico, microbiologico, citologico ed istologico su liquidi e/o materiali biologici animali con rilascio di relativi referti.\nNel laboratorio di analisi non \u00e8 consentito alcun tipo di attivit\u00e0 clinica o chirurgica su animali.\nTutte queste strutture sono regolamentate da precisi standard di qualit\u00e0 e strutturali, definiti dall'Accordo stipulato nella conferenza Stato - Regioni presso la Presidenza del Consiglio dei ministri (Repertorio Atti n. 1868 del 26.11.2003)."}
{"id": "1147575", "revid": "83531", "url": "https://it.wikipedia.org/wiki?curid=1147575", "title": "Post-impressionismo", "text": "Il post-impressionismo \u00e8 una tendenza artistica che supera i concetti dell'Impressionismo, conservandone solo alcune caratteristiche, per scavare pi\u00f9 a fondo nella libert\u00e0 del colore avventurandosi verso strade non ancora percorse. Si differenzia dall'Impressionismo perch\u00e9 gli artisti effettuavano gli studi del disegno all'interno del proprio studio-\"atelier\". Caratteristiche comuni ai post-impressionisti furono la tendenza a cercare la solidit\u00e0 dell'immagine, la sicurezza del contorno, la certezza e la libert\u00e0 del colore. Particolare tecnica pittorica di questo periodo \u00e8 il puntinismo.\nFra i pi\u00f9 celebri post-impressionisti vanno ricordati Georges Seurat, Paul C\u00e9zanne, Paul Gauguin, Vincent van Gogh, Henri de Toulouse-Lautrec che influenzeranno significativamente tutta l'arte pittorica del Novecento, ed il movimento divisionista italiano. Tra i post-impressionisti italiani si possono ricordare Dante Conte, Vincenzo Vela, Gino Paolo Gori e Giuseppe Pellizza da Volpedo.\nAl post-impressionismo si collegano tutti quegli orientamenti artistici che si svilupparono in Francia ma che ebbero importanti ripercussioni anche nel resto d'Europa all'incirca tra il 1880 e gli inizi del 1900.\nIl post-impressionismo comprende una vasta gamma di stili artistici distinti che condividono la motivazione comune di rispondere alla corrente del movimento impressionista. Le variazioni stilistiche riunite sotto la bandiera generale della gamma post-impressionismo dall'orientato scientificamente neo-impressionismo di Georges Seurat al simbolismo rigoglioso di Paul Gauguin, ma tutti concentrati sulla visione soggettiva dell'artista.\nIl movimento ha inaugurato un'epoca durante la quale la pittura trascendeva il suo ruolo tradizionale di una finestra sul mondo e invece \u00e8 diventata una finestra nella mente e l'anima dell'artista. L'impatto di vasta portata estetica del post-impressionismo ha influenzato gruppi sorti durante il turno del XX secolo, come gli espressionisti."}
{"id": "1147582", "revid": "1170", "url": "https://it.wikipedia.org/wiki?curid=1147582", "title": "Curva cicloidica", "text": ""}
{"id": "1147584", "revid": "1718925", "url": "https://it.wikipedia.org/wiki?curid=1147584", "title": "Giuliano Figueras", "text": "Fu campione del mondo in linea Under-23 nel 1996, e poi professionista dal 1998 al 2007, vincendo alcune corse tra cui il Giro dell'Appennino 2002.\nCarriera.\nDa dilettante nel 1995 si laurea campione del mondo militari. L'anno dopo vince il titolo mondiale Under-23 a Lugano, giungendo al traguardo davanti ad altri tre azzurri, Roberto Sgambelluri, Luca Sironi e Paolo Bettini. Nelle tre stagioni tra i dilettanti, corse con la maglia della veneta Zalf-Euromobil-Fior, vince anche importanti corse di categoria, tra cui il Trofeo ZS\u0160DI, la Coppa Caivano e il Giro delle Regioni nel 1996, e il Trofeo Gianfranco Bianchin e una tappa sia al Giro della Valle d'Aosta che al Grand Prix Tell nel 1997.\nDiviene professionista a inizio 1998 con la Mapei, vincendo in quell'anno una tappa del Tour de Langkawi, in Malaysia, e ottenendo un secondo posto di tappa alla Vuelta a Espa\u00f1a. Nel 1999 colleziona sei vittorie, comprese una tappa alla Vuelta al Pa\u00eds Vasco e una al Tour de Romandie, e si classifica terzo alla Cl\u00e1sica San Sebasti\u00e1n, gara di Coppa del mondo; l'anno successivo vince invece il Gran Premio di Chiasso. Nel 2001 si trasferisce al team Ceramiche Panaria diretto da Bruno Reverberi, con cui rester\u00e0 legato per quattro anni: in stagione si classifica decimo al Giro d'Italia (suo miglior piazzamento nella \"Corsa Rosa\"), vince il Giro del Veneto, viene convocato in Nazionale maggiore per i campionati del mondo di Lisbona, che termina al settimo posto, e conclude secondo nel prestigioso Giro di Lombardia, battuto da Danilo Di Luca. Nelle tre stagioni seguenti vince altre tre corse, il Giro dell'Appennino 2002, il Gran Premio di Chiasso 2003 e la Settimana Internazionale di Coppi e Bartali 2004. Nel 2005 passa alla Lampre per supportare Damiano Cunego come gregario; ottiene comunque, l'anno successivo, la vittoria in solitaria al Giro del Lazio.\nDopo alcuni tentennamenti, decide di ritirarsi dall'attivit\u00e0 agonistica a soli 31 anni, nel marzo 2007, stanco dei sacrifici della carriera ciclistica. In carriera ha conquistato in totale quattordici vittorie da professionista; ha inoltre partecipato per quattro volte al Giro d'Italia e per tre volte alla Vuelta a Espa\u00f1a."}
{"id": "1147590", "revid": "1048993", "url": "https://it.wikipedia.org/wiki?curid=1147590", "title": "Let It Be (singolo The Beatles)", "text": "Let It Be \u00e8 una canzone dei Beatles del 1970, composta da Paul McCartney anche se viene come da consuetudine attribuita al duo compositivo Lennon-McCartney.\nDescrizione.\nStoria.\n\u00c8 la sesta traccia dell'omonimo album del 1970. \nJohn Lennon accolse la canzone con malcelato sarcasmo, poich\u00e9 la considerava troppo \"pseudo-religiosa\", come si evince dalla sua frase in falsetto che sul disco precede la canzone a mo' di scherno. Secondo alcuni, l'antipatia di Lennon per il brano sarebbe confermata proprio dalla collocazione della canzone sull'album, posta appena dopo l'irridente frase di Lennon: \"\u00abAnd now we'd like to do \"Hark The Angels Come\"!\u00bb\" (\"Ed ora vorremmo eseguire \"Udite! Gli angeli cantano\"!\"), e subito prima dell'esecuzione di \"Maggie Mae\", dedicata ad una prostituta di Liverpool.\nIl singolo raggiunse la prima posizione in classifica negli Stati Uniti, in Australia, Italia, Norvegia e Svizzera e la seconda posizione in Inghilterra. Fu l'ultimo singolo dei Beatles pubblicato prima dello scioglimento della band. Sia l'album \"Let It Be\" che il singolo \"The Long and Winding Road\" uscirono quando il gruppo ormai ufficialmente non era pi\u00f9 in attivit\u00e0.\nNel 2004 il brano ha raggiunto il ventesimo posto nella classifica delle 500 canzoni migliori di tutti i tempi pubblicata dalla rivista \"Rolling Stone\".\nRegistrazione.\nLa versione finale venne registrata il 31 gennaio 1969, come parte del progetto \"Get Back\" (l'album che successivamente diventer\u00e0 \"Let It Be\"). McCartney suonava un pianoforte a coda Bl\u00fcthner, Lennon il basso, Billy Preston l'organo, George Harrison la chitarra elettrica e Ringo Starr la batteria. In questa seduta furono registrate due versioni della canzone. La prima, denominata 27-A, sarebbe servita come base per tutte le uscite ufficiali del brano. La seconda, la take 27-B, fu eseguita nel film \"Let It Be\" e contiene un assolo di chitarra differente da parte di George Harrison.\nIl 30 aprile 1969, Harrison sovraincise un nuovo assolo di chitarra sulla take migliore del 31 gennaio. Infine sovraincise un altro assolo anche il 4 gennaio 1970. Il primo assolo fu usato per l'uscita su singolo, il secondo fu usato per la versione dell'album.\nIn entrambe le versioni il pianoforte suonato da McCartney presenta un accordo dissonante a 2:58.\nVersione su singolo.\nIl singolo venne ufficialmente pubblicato il 6 marzo 1970, con sul lato B \"You Know My Name (Look Up the Number)\", con la produzione accreditata a George Martin. Questa versione include un'orchestrazione con dei cori sovraincisi il 4 gennaio 1970\u2014sotto la supervisione di Martin e McCartney\u2014che figurano anche l'unica partecipazione conosciuta a un disco dei Beatles da parte di Linda McCartney. Fu durante questa sessione che Harrison registr\u00f2 il secondo assolo di chitarra. In un primo momento, Harrison aveva pensato di mixare insieme i due assoli e di includerli entrambi nella canzone. L'idea fu scartata e per il mix finale fu inserito solo l'assolo del 30 aprile. Martin mix\u00f2 l'orchestra molto bassa in questa versione.\nLa versione del singolo fu inclusa nel greatest hits \"The Beatles 1967-1970\". Le prime stampe del disco, erroneamente riportavano la durata di 4:01 (quella della versione sull'album \"Let It Be\"), invece della effettiva durata di 3:52. Questa versione fu anche inclusa nell'album \"20 Greatest Hits\", sulla raccolta \"Past Masters Volume 2\", e sulla compilation \"The Beatles 1\".\nIl singolo arriva terzo nella Official Singles Chart e primo nella Billboard Hot 100 per due settimane ed in Norvegia per cinque settimane.\nIn Austria, Svizzera, Paesi Bassi, Ungheria ed Irlanda arriva primo, in Germania secondo ed in Canada quarto.\nLa versione sull'album.\nIl 26 marzo 1970, Phil Spector remix\u00f2 la canzone per l'album \"Let It Be\". Questa versione contiene l'assolo di chitarra pi\u00f9 lungo e \"massiccio\" di quello del singolo, niente cori, un effetto d'eco sul suono dei cimbali suonati da Ringo, e un'orchestrazione pi\u00f9 presente. Inoltre, a differenza della versione del singolo, \u00e8 presente un secondo assolo di chitarra come sottofondo dell'ultimo ritornello. Sull'album, prima della canzone si sente Lennon dire in falsetto, scimmiottando Gracie Fields: \"\u00abThat was 'Can You Dig It' by Georgie Wood, and now we'd like to do \"Hark The Angels Come\"\u00bb.\" Allen Klein incaric\u00f2 Spector di mixare il disco senza l'approvazione di McCartney, come vendetta per il fatto che Paul non aveva firmato il suo accordo manageriale. Successivamente McCartney dichiar\u00f2 di non essere assolutamente soddisfatto del lavoro svolto da Spector sull'album.\nLa versione del film.\nUn'altra variante apparve nel film \"Let It Be\". Qui, McCartney fa diverse improvvisazioni al pianoforte, sostituendo note lunghe con altre pi\u00f9 corte. Durante la strofa finale, inoltre, McCartney cambia le parole \"speaking words of wisdom\" e \"there will be an answer\", con \"there will be no sorrow\". Questa versione non \u00e8 mai stata pubblicata ufficialmente su disco.\nLa versione sull\"Anthology\".\nUna prima versione della canzone \u00e8 stata pubblicata sull\u2019\"Anthology 3\" il 28 ottobre 1996. Questa versione, la take 1, fu registrata il 25 gennaio 1969. Si tratta di una variante molto semplificata, nella quale McCartney non ha ancora aggiunto la strofa finale \"(\u00abAnd when the night is cloudy...I wake up to the sound of music...\u00bb)\". Il brano contiene anche degli scambi verbali tra Lennon e McCartney prima di registrare un'altra take:\nJohn: \"\u00abAre we supposed to giggle in the solo?\u00bb (Dobbiamo sghignazzare durante l'assolo?)\"\nPaul: \"\u00abYeah\u00bb. (Sicuro)\"\nJohn: \"\u00abOK\u00bb.\"\nPaul: \"\u00abThis'll-this is gonna knock you out, boy\u00bb. (Questa ti mander\u00e0 al tappeto, ragazzo)\"\nLa durata della versione sull\"Anthology\" \u00e8 4:05.\nLa versione su \"Let It Be... Naked\".\nAncora un'altra variante della canzone apparve sull'album \"Let It Be... Naked\" nel 2003. A Ringo Starr non piaceva il trattamento che Spector aveva riservato alla sua parte di batteria sulla versione della canzone sull'album \"Let It Be\", aumentata con un effetto eco, quindi su \"Let It Be\u2026 Naked\" fu reinserita la batteria originaria della registrazione, senza effetti di studio. Furono anche eliminate le sovraincisioni di tom-tom, dopo l'assolo di chitarra durante la terza strofa.\nMixaggi inutilizzati.\nGlyn Johns mix\u00f2 il brano il 28 maggio 1969 per l'inclusione nell'abortito album \"Get Back\". Questa versione non \u00e8 mai stata pubblicata. Us\u00f2 lo stesso mix anche durante il suo secondo tentativo di remixare l'album il 5 gennaio 1970, anche questo rifiutato dalla band e mai pubblicato. Entrambe le versioni, comunque, sono disponibili nei numerosi bootleg delle famose \"Get Back Sessions\".\nFormazione.\nAltri musicisti\nCover.\n\"Let It Be\" \u00e8 stata interpretata da moltissimi artisti, quella che segue \u00e8 solo una lista parziale delle principali cover:"}
{"id": "1147591", "revid": "228587", "url": "https://it.wikipedia.org/wiki?curid=1147591", "title": "Turner (cognome)", "text": "Turner \u00e8 un cognome di lingua inglese.\nEtimologia e diffusione.\n\"Turner\" in inglese significa tornitore, quindi si tratta di un cognome derivato da un mestiere.\n\u00c8 tra i primi cinquanta cognomi pi\u00f9 diffusi nel Regno Unito, negli Stati Uniti d'America e in Australia.\nIn minima parte \u00e8 presente anche in Italia."}
{"id": "1147596", "revid": "1305772", "url": "https://it.wikipedia.org/wiki?curid=1147596", "title": "Lean into It", "text": "Lean into It \u00e8 il secondo album in studio del gruppo musicale statunitense Mr. Big, pubblicato il 26 marzo 1991 dalla Atlantic Records.\nIl disco.\nL'album consacra il successo della band a livello internazionale, grazie principalmente al singolo \"To Be with You\" che diventa il loro primo e unico brano capace di raggiungere la vetta delle classifiche.\nIl disco raggiunge la top 10 delle classifiche in Austria, Svizzera, Germania e Norvegia, nonch\u00e9 il 15\u00ba posto della Billboard 200 negli Stati Uniti. L'album \u00e8 stato certificato disco di platino per le vendite di oltre un milione di copie dalla Recording Industry Association of America (RIAA) il 27 aprile 1992.\nLa prima traccia \"Daddy, Brother, Lover, Little Boy (The Electric Drill Song)\" \u00e8 nota in quanto l'assolo \u00e8 suonato da Paul Gilbert utilizzando un trapano con dei plettri applicati in punta.\nIl prefisso \"CDFF\" che accompagna il titolo della quarta traccia \"Lucky This Time\" indica la canzone \"Addicted to That Rush\", proveniente dal precedente omonimo album di debutto del gruppo, riprodotta a velocit\u00e0 accelerata (\"CDFF\" sta per \"Compact Disc Fast Forward\").\nLa copertina dell'album presenta una foto dell'incidente ferroviario della stazione di Parigi Montparnasse avvenuto nel 1895."}
{"id": "1147599", "revid": "78273", "url": "https://it.wikipedia.org/wiki?curid=1147599", "title": "Lumaca di Pascal", "text": ""}
{"id": "1147600", "revid": "81195", "url": "https://it.wikipedia.org/wiki?curid=1147600", "title": "Richard Zsigmondy", "text": ""}
{"id": "1147603", "revid": "858648", "url": "https://it.wikipedia.org/wiki?curid=1147603", "title": "Partito Comunista di Germania (disambigua)", "text": "Partito Comunista di Germania (in tedesco: \"Kommunistische Partei Deutschlands\", KPD in sigla) \u00e8 il nome di diverse formazioni politiche della Germania. Non \u00e8 da confondere con il Deutsche Kommunistische Partei (DKP), nato in Germania dell'Ovest nel 1968 per sostituire il precedente KPD, vietato nel 1956.\nTra le formazioni politiche che hanno portato o portano tuttora la sigla \"KPD\" vi sono:"}
{"id": "1147608", "revid": "1115371", "url": "https://it.wikipedia.org/wiki?curid=1147608", "title": "National Sorry Day", "text": "Il National Sorry Day, (in italiano giornata nazionale del perdono), \u00e8 un evento australiano che ha luogo il 26 maggio dal 1998. Non \u00e8 un giorno festivo ufficiale.\nTra il 1995 e il 1997 fu condotta un'inchiesta sull'allontanamento di bambini australiani aborigeni dalle loro famiglie, la Generazione rubata. Il resoconto finale \"Bringing Them Home - Report of the National Inquiry into the Separation of Aboriginal and Torres Strait Islander Children from Their Families\" fu pubblicato nel 1997. Un anno dopo la pubblicazione del rapporto, fu istituito la giornata, per rendere noti i torti commessi ai danni delle famiglie indigene e in modo tale da far cominciare il processo di risanamento. Il \"Sorry Day\" \u00e8 anche in memoria dei maltrattamenti al popolo aborigeno e non solo ai bambini della \u201cGenerazione rubata\u201d. Hanno partecipato all'evento molti politici di entrambi gli schieramenti. La celebrazione si \u00e8 tenuta ogni anno fino al 2004.\nNel 2005 \u00e8 stata ribattezzata \"National Sorry Day\". In ogni caso, il nome \u00e8 cambiato di nuovo nel Settembre 2005 quando il Comitato per il National Sorry Day ha deciso di reintrodurre il vecchio nome di \"Sorry Day\".\nL'ENIAR (\"European Network for Indigenous Australian Rights\", Rete europea per I diritti degli indigeni australiani) ha organizzato dal 2005 ogni anno un evento per sottolineare l'importanza della giornata. Quello organizzato a Londra fu il primo \"Sorry Day\" tenuto fuori dall'Australia e ha cercato di aumentare la consapevolezza nel Regno Unito sui problemi degli indigeni. Questo evento comprende spettacoli e discorsi di australiani indigeni e non, nonch\u00e9 di cittadini britannici che hanno legami con gli indigeni australiani."}
{"id": "1147609", "revid": "125044539", "url": "https://it.wikipedia.org/wiki?curid=1147609", "title": "Amblyrhynchus cristatus", "text": "L'iguana marina (Amblyrhynchus cristatus ) \u00e8 un sauro della famiglia Iguanidae, endemico delle isole Galapagos, a circa 960\u00a0km ad ovest dell'Ecuador. \u00c8 l'unica specie nota del genere Amblyrhynchus.\n\u00c8 unica per il suo modo di vivere, essendo la sola vera lucertola marina. I racconti dei pi\u00f9 antichi visitatori delle Galapagos testimoniano sul suo repellente aspetto. Un racconto la descrive come caratterizzata dall'apparenza pi\u00f9 orripilante che si possa immaginare, e lo stesso autore, un capitano della Marina Reale inglese, riferisce che, \u00abin ragione di questa sua disgustosa apparenza, nessuno a bordo riusc\u00ec a servirsene come cibo\u00bb. Le iguane marine crescono fino a 1,2\u00a0m di lunghezza. Esse hanno un muso ottuso, corpo pesante, zampe dall'aspetto goffo, con dita lunghe ed una cresta che corre dal collo alla coda. La coda, lateralmente appiattita, \u00e8 usata per nuotare. La maggior parte delle iguane marine \u00e8 di color nero o grigio assai scuro, ma nell'Isola di Hood, nella parte meridionale dell'arcipelago delle Galapagos, il loro corpo \u00e8 variegato di nero, arancio e rosso, e le zampe anteriori e la cresta sono verdi.\nBiologia.\nComportamento.\nAl di fuori della stagione riproduttiva, quando non sono impegnate a nutrirsi in mare, le iguane marine si raccolgono in gruppi serrati, talvolta addirittura l'una sopra l'altra. Giacciono sulle distese di lava, che sono una caratteristica predominante, ma non piacevole, delle Galapagos. Durante le ore pi\u00f9 calde del giorno, cercano rifugio sotto i massi, nei crepacci o all'ombra delle rizoforee. All'inizio della stagione riproduttiva, i maschi delimitano dei piccoli territori, cos\u00ec piccoli che un'iguana pu\u00f2 trovarsi sulla sommit\u00e0 di un masso, mentre un'altra giace ai piedi del masso. Occasionalmente, si accendono dei combattimenti, ma le dispute sono in genere risolte con esibizioni. Un'iguana maschio minaccia un intruso sollevandosi sulle robuste zampe e dondolando la sua testa tenendo la bocca aperta, per mostrare una mucosa rossa. Se ci\u00f2 non induce l'intruso a desistere, il possessore del territorio si fa avanti ed ha luogo un combattimento. I due si oppongono spingendosi con le loro teste ossute, finch\u00e9 uno dei due non cede e si ritira.\nMentre le iguane marine si godono il sole, grossi granchi rossi passano e ripassano sopra di esse, soffermandosi di tanto in tanto pizzicandone e tirandone la pelle. Le iguane non se la prendono per questo, e con buona ragione, poich\u00e9 i granchi non fanno altro che asportare le zecche dalla loro pelle. I fringuelli di Darwin si prodigano pure nello stesso servizio.\nAlimentazione.\nQuando la marea scende, le iguane marine si portano in acqua e mangiano le alghe rimaste allo scoperto sulla spiaggia e sulla scogliera. Si avvinghiano alle rocce con i loro unghioni affilati, in modo da non esser trascinate via dalla risacca. Mangiano poi sulle rocce strappando i filamenti di alghe, tenendoli saldamente ai lati della bocca e agitandosi per tirarli via. Ogni tanto, si fermano per inghiottire e riposarsi. Alcune iguane marine nuotano al largo oltre la risacca e si tuffano per cibarsi sul fondo marino. Vi sono segnalazioni di iguane che si sono cibate a profondit\u00e0 di 10,5\u00a0m, ma di solito si soffermano a circa 4,5\u00a0m. Ciascun tuffo si prolunga per circa 10 minuti, ma esse sono in grado di rimanere immerse molto pi\u00f9 a lungo. Quando Darwin, con la nave \"Beagle\", visit\u00f2 le Galapagos, not\u00f2 che un marinaio tentava di affogare un'iguana immergendola con un grosso peso. Ma, tirata di nuovo alla superficie un'ora dopo, ci si rese conto che era ancora viva.\nLe iguane marine, di norma, non mangiano che alghe marine. Eccezioni insolite sono le iguane marine dimoranti nella casa di Carl Angermeyer. Egli le aveva addestrate ad accorrere ad un suo fischio e a lasciarsi nutrire con carne di capra cruda, riso e farina d'avena. Certe volte mangiano anche le alghe che ci sono nel fondo del mare.\nRiproduzione.\nQuando i maschi hanno determinato i loro territori, le femmine li raggiungono. Esse sono libere di trasferirsi da un territorio all'altro, ma i maschi raccolgono velocemente un harem attorno a loro e l'accoppiamento ha luogo senza l'interferenza di altri maschi.\nQuando i maschi abbandonano i loro territori, le femmine si radunano sulle spiagge su cui nidificano. Vi \u00e8 competizione per i luoghi di nidificazione e talvolta si accendono dei combattimenti. Ciascuna femmina scava, con tutti e quattro i piedi, una galleria di 60\u00a0cm nella sabbia. Talvolta rimane intrappolata ed uccisa quando il tetto crolla o quando una vicina scava pure a troppo breve distanza.\nVengono deposte solo due o tre uova, bianche, dalle dimensioni di 8 x 4,5 circa. Successivamente, l'iguana femmina riempie e camuffa la galleria. Quando le uova schiudono, dopo circa 110 giorni, emergono delle iguane lunghe circa 23\u00a0cm.\nOltre all'uomo, i nemici principali delle iguane marine adulte sono i pescecani; ma le iguane, di solito, si tengono in prossimit\u00e0 della riva, dove i pescecani generalmente non si spingono. Le giovani iguane sono catturate da: aironi, serpenti delle Galapagos, gabbiani e falchi delle Galapagos e persino da gatti.\nTermoregolazione.\nDurante la sua permanenza nelle Galapagos, Darwin si rese conto che le iguane marine non si lasciavano spingere in mare. Infatti, preferivano lasciarsi catturare piuttosto che inoltrarsi nel mare. E, se gettate in acqua, esse raggiungevano precipitosamente la riva abbarbicandosi dovunque fosse loro possibile. Siffatto comportamento \u00e8 perlomeno sorprendente per un animale acquatico, giacch\u00e9 la maggior parte degli animali che abitualmente nuotano, come le foche e le tartarughe, se minacciati, cercano salvezza in mare. Darwin avanz\u00f2 l'ipotesi che l'iguana marina si comportava in cos\u00ec strano modo perch\u00e9, a terra, non aveva nemici naturali, mentre in mare si sentiva facile preda dei pescecani. Se cos\u00ec fosse, significherebbe che le iguane marine dovrebbero essere piuttosto affamate per spingersi in acqua in cerca di nutrimento. Un'altra spiegazione \u00e8 stata avanzata di recente. Mentre sono esposte al sole, le iguane marine regolano la loro temperatura corporea entro limiti variabili da 35 a 36\u00a0\u00b0C. La temperatura delle acque del mare, attorno alle Galapagos, fa registrare, per chi ne sta fuori, una differenza di meno di 10\u00a0\u00b0C. Si comprende quindi che le iguane marine siano riluttanti a rifugiarsi in mare, dove risentirebbero di un siffatto abbassamento improvviso di temperatura."}
{"id": "1147615", "revid": "123338750", "url": "https://it.wikipedia.org/wiki?curid=1147615", "title": "Chiesa di San Giovanni Battista (Fasano)", "text": "La chiesa di San Giovanni Battista \u00e8 la chiesa matrice di Fasano, in provincia di Brindisi.\nStoria.\nLa chiesa sorge sopra un \u201cantico tempietto\u201d, demolito intorno al 1330 per dar spazio ad una struttura sacra pi\u00f9 grande e degna della citt\u00e0 e venne dedicata a san Giovanni Battista, patrono della citt\u00e0. Venne aperta al culto nel corso del Seicento, dopo lunghi lavori di costruzione, e i rifacimenti e le decorazioni furono curati anche in epoca successiva.\nIl campanile.\nIl campanile, a sinistra della facciata, \u00e8 alto 34 metri, a 3 piani, con base quadrata e venne edificato in stile barocco su disegno di Magaletti ed era stato ultimato nel 1763 con un coronamento \"a cipolla\". Il coronamento venne distrutto da un fulmine il 15 febbraio 1897. Vennero demoliti il secondo piano e il coronamento e furono iniziati dei lavori per una ricostruzione che, prevedeva una struttura pi\u00f9 alta e massiccia mai completata. Al suo interno sono custodite ben 9 campane, tra cui il cosiddetto \"campanone\" dedicato alla B.V. Immacolata e a San Nicola di Bari, risalente al 1763.\nEsterno.\nLa facciata esterna \u00e8 in tufo locale e di stile tardo rinascimentale, divisa in tre sezioni da due ordini di semicolonne, e arricchita da 4 nicchie e da un rosone, prezioso capolavoro di scultura artigianale e ricco di decorazioni, molto somigliante al rosone della chiesa di San Domenico in Monopoli; infatti le facciate di entrambe le chiese presentano molte peculiarit\u00e0. Il timpano \u00e8 sormontato da una statua in pietra di \"San Giovanni Battista\", patrono di Fasano. Al culmine delle semicolonne vi sono le statue di (partendo da sinistra): San Francesco d'Assisi, San Nicola di Bari, Santo Vescovo (Sant'Agostino?), San Francesco da Paola. Il portale principale \u00e8 interamente in pietra, ed \u00e8 formato da un telaio dalle forme classicheggianti, e ai lati vi sono due semicolonne poste su due plinti. L'Architrave \u00e8 sormontata da un timpano dove al centro vi \u00e8 un bassorilievo della Madonna odegitria, con due cherubini ai lati. Sul portale inoltre \u00e8 possibile leggere l'importante iscrizione \"POPVLI CLERIQUE MAGNIFI-CENTIA EXTRVCTVM 1600\" che ne attesta l'apertura al culto. Importante \u00e8 anche lo stemma posto al di sotto del rosone. Nello stemma sono presenti il Faso e l'agnello posti sotto la croce dei cavalieri di Malta feudatari della terra a cui spettavano entrambi i poteri civili ed ecclesiastici. Il faso e l'agnello stanno a significare il forte volere della citt\u00e0 (faso) e del clero cittadino (\"Agnus Dei\" da attribuire a San Giovanni Battista, in quanto titolare della terra e della chiesa priorale collegiata) di questo importante luogo di culto.\nInterno.\n\u00c8 lunga circa 53 metri, larga 12 e alta 13.\nL'interno \u00e8 a croce latina a tre navate suddivise da pilastri, con doppio transetto. All'incrocio tra la navata centrale e il primo transetto, sorretta da quattro pilastri, vi \u00e8 una cupola ovoidale alta circa 20 m con un diametro di 8. Ai margini della cupola Si conservano affreschi sulla volta della navata centrale: Aronne sacrifica il toro, Innocenzo III che compie il sacrificio eucaristico, Ges\u00f9 consegna le chiavi a Pietro, Mos\u00e8 riceve le tavole della legge. Le tele di artisti locali sono collocate lungo \"i resti\" degli altari laterali, nella cappella del Santissimo Sacramento e in sagrestia. Al di sopra del presbiterio si trova il cosiddetto \"Cappellone\", che ospita le canne dell'organo e al centro la statua della \"Madonna di Pozzo Faceto\" . Nelle decorazioni sono presenti lo stemma cittadino con la croce di Malta e raffigurazioni dell\"Agnello\", simbolo di san Giovanni Battista.\nIl pavimento in marmo (1910) copre i resti dell'antico cimitero. Infatti sotto la chiesa si trovano numerose camere sepolcrali. Al posto delle navate laterali, in origine si trovavano delle cappelle, affidate a famiglie nobili o a confraternite, delle quali si conservano alcune tele ottocentesche di artisti locali e un grande altare ligneo ricco di sculture e decorazioni, dove, si racconta, i fasanesi si recarono a pregare la Vergine durante le invasioni turche.\nTra gli arredi musicali vi sono 2 organi a canne, uno collocato sul \"cappellone\" sopraelevato realizzato tra gli anni 60-70 dalla ditta organaria \"Ruffatti\" a due tastiere e una pedaliera, mentre l'altro \u00e8 collocato nell'oratorio/cappella del Santissimo Sacramento. Quest'ultimo \u00e8 un \"Petillo\" realizzato nel 1914/15.\nRestauro.\nGli ultimi lavori di restauro della chiesa sono stati fatti negli anni settanta (1967 - 1970), sia per adattamento al Concilio Vaticano II, sia per riportare in vista le antiche cornici architettoniche della chiesa, secondo le concezioni dell\u2019epoca. In realt\u00e0 l\u2019intero edificio ha perso quasi del tutto la sua \u201cfacies\u201d barocca; con questi lavori sono state cancellate gran parte delle varie stratificazioni storiche-artistiche.\nTitoli ed Esercitazioni.\n\u00c8 attualmente chiesa parrocchiale. La chiesa matrice ha inoltre il titolo di chiesa priorale, in quanto vi esercitavano la giurisdizione ecclesiastica i bal\u00ec di Santo Stefano, priori dell'Ordine di Malta: il bal\u00ec o il suo vicario generale avevano diritto al seggio quando presiedevano alle cerimonie religiose pi\u00f9 rilevanti."}
{"id": "1147617", "revid": "5245", "url": "https://it.wikipedia.org/wiki?curid=1147617", "title": "Re delle Navi", "text": ""}
{"id": "1147623", "revid": "257717", "url": "https://it.wikipedia.org/wiki?curid=1147623", "title": "Librerie condivise", "text": ""}
{"id": "1147630", "revid": "125840207", "url": "https://it.wikipedia.org/wiki?curid=1147630", "title": "Partito Comunista di Germania", "text": "Il Partito Comunista di Germania (in tedesco Kommunistische Partei Deutschlands, KPD) \u00e8 stato un partito politico tedesco dal 1918 al 1956 e fu un partito di minoranza nella Germania Ovest del periodo post-bellico, fino alla sua messa al bando.\nStoria.\nFondato alla fine della Prima guerra mondiale da socialisti che si opponevano alla guerra e condotto da Rosa Luxemburg e Karl Liebknecht, il partito, dopo la morte della fondatrice, si avvicin\u00f2 al leninismo, e nel 1920 da una scissione di sinistra nacque il KAPD. Durante il periodo della Repubblica di Weimar, il KPD crebbe di importanza e pass\u00f2 dal 10% al 16,9% dei voti (5.980.614 riportati nelle elezioni del 6 novembre 1932) potendo cos\u00ec ottenere un gran numero di seggi (100) al Reichstag, e nei parlamenti dei vari \"L\u00e4nder\".\nBandito e perseguitato dal regime nazista di Adolf Hitler, che assassin\u00f2 in carcere il suo segretario generale Ernst Th\u00e4lmann, il KPD mantenne un'organizzazione clandestina e dovette subire pesanti perdite. Il partito rinacque nella Germania post-bellica e conquist\u00f2 pochi seggi (15) col 5,7% dei suffragi alla prima elezione al Bundestag del 1949; i suoi sostenitori comunque subirono un grande calo a causa dell'instaurazione di uno Stato socialista nella Zona di occupazione sovietica in Germania. Un altro fatto che lasci\u00f2 margini molto stretti alla diffusione del comunismo nella Germania occidentale fu l'esperienza di milioni di soldati tedeschi che durante la campagna di Russia avevano constatato le condizioni di vita del popolo sovietico. Nelle elezioni federali del 14 agosto 1949 il KPD. ottenne il 5,7% dei suffragi con 1.361.706 voti e 15 deputati al Bundestag.\nNelle successive elezioni federali del 6 settembre 1953 il KPD. ottenne il 2,2% dei suffragi con 611.317 voti. Tra le cause della debacle del KPD tra le due elezioni (perdita di 750.389 voti e della rappresentanza parlamentare) non furono estranei i Moti operai del 1953 nella Germania Est contro il regime filosovietico nel giugno-luglio 1953 ed il relativo soffocamento con energia dell'insurrezione da parte delle truppe sovietiche (arresti in massa, corte marziale, fucilazioni e fughe nella Germania occidentale). Il partito fu bandito nella Germania Ovest nel 1956 (il KPD venne sciolto dalla Corte Costituzionale Federale tedesca di Karlsruhe il 17 agosto 1956 in applicazione dell'articolo 21, 2\u00b0comma, della Legge Fondamentale della Repubblica Federale Tedesca ed il successivo ricorso alla Commissione Europea dei Diritti dell'uomo avverso tale decisione venne dichiarato irricevibile in data 20 luglio 1957), ma nel 1968 fu fondato un nuovo partito comunista, il Partito Comunista Tedesco (DKP).\nOrganizzazione.\nNei primi anni del 1920 il partito operava in base al principio del centralismo democratico. Proprio per questo almeno una volta all'anno avevano luogo congressi e meeting."}
{"id": "1147635", "revid": "1155", "url": "https://it.wikipedia.org/wiki?curid=1147635", "title": "Anubias barteri var. nana", "text": ""}
{"id": "1147636", "revid": "916580", "url": "https://it.wikipedia.org/wiki?curid=1147636", "title": "Viola biflora", "text": "La viola gialla (Viola biflora ) \u00e8 una pianta appartenente alla famiglia delle Violaceae.\nDistribuzione e habitat.\nSpecie artico-alpina \u00e8 diffusa nelle regioni artiche dell'Eurasia e dell'America settentrionale e sulle principali catene montuose dell'Emisfero Nord. In Italia \u00e8 presente lungo la catena alpina, nell'Appennino Ligure e in quello Tosco-Emiliano, dal Savonese fino alla Provincia di Pistoia e a quella di Bologna. Vive in ambienti ombrosi, nemorali o rupestri, ad altitudini solitamente comprese tra i 1500 e i 2300 m, anche se occasionalmente pu\u00f2 essere presente a quote molto pi\u00f9 basse."}
{"id": "1147641", "revid": "31789", "url": "https://it.wikipedia.org/wiki?curid=1147641", "title": "Proteus anguinus", "text": "Il proteo (Proteus anguinus \u00e8 un anfibio urodelo appartenente alla famiglia dei Proteidi, unica specie appartenente al genere Proteus. \u00c8 l'unico vertebrato troglobio (ossia che vive e si riproduce esclusivamente in grotta) presente nel continente europeo e, al contrario della maggior parte degli anfibi, \u00e8 una specie completamente acquatica. \u00c8 endemico delle acque sotterranee che scorrono nell'altopiano carsico e nelle Alpi Dinariche, in particolare nella Slovenia meridionale, nella Venezia Giulia italiana (vicino alla citt\u00e0 di Trieste), nella Croazia occidentale e nella Bosnia-Erzegovina.\n\u00c8 una specie molto conosciuta per i suoi adattamenti alla vita in ambiente sotterraneo, in particolare all'assenza di luce. Il proteo \u00e8 un animale cieco e anoftalmico (privo di occhi), e ha sviluppato altri organi di senso, in particolare quelli per l'olfatto e l'udito. Inoltre \u00e8 totalmente depigmentato. \u00c8 un animale neotenico, ossia mantiene le caratteristiche della larva anche allo stadio adulto, cos\u00ec come avviene in alcuni anfibi americani, tra cui l'axolotl (\"Ambystoma mexicanum\") e le specie del genere \"Necturus\".\nDescrizione.\nAspetto esterno.\nIl proteo \u00e8 un animale neotenico, cio\u00e8 mantiene le caratteristiche tipiche dello stato larvale per tutta la durata della vita, non compiendo metamorfosi come la maggior parte degli anfibi. Presenta un corpo anguilliforme di colore rosato, lungo generalmente tra i 20 e i , ma che in alcuni esemplari pu\u00f2 arrivare fino a . Il tronco \u00e8 cilindrico, uniformemente spesso e segmentato da 25-27 solchi dorsali di uguale dimensione. La coda \u00e8 relativamente piccola, compressa lateralmente e circondata da una doppia carenatura. Gli arti sono piccoli e sottili e le zampe possiedono un numero ridotto di dita rispetto agli altri anfibi: le zampe anteriori hanno tre dita invece che quattro, quelle posteriori due invece che cinque. Il corpo \u00e8 coperto da un sottile strato di pelle contenente una quantit\u00e0 molto piccola del pigmento riboflavina, che conferisce all'animale un colore bianco-giallastro o rosato. \u00c8 possibile osservare gli organi interni dalla parte addominale del corpo. Tuttavia, il proteo ha mantenuto la capacit\u00e0 di produrre melanina: quando \u00e8 esposto alla luce il corpo gradualmente si scurisce, e in alcuni casi le larve sono colorate. La testa termina con un muso corto e appiattito dorsoventralmente. L'apertura della bocca \u00e8 piccola e i suoi minuscoli denti formano un setaccio che consente di trattenere particelle pi\u00f9 grandi all'interno di essa. Le narici, cos\u00ec piccole da essere praticamente impercettibili, sono posizionale lateralmente molto vicino alla parte finale del muso. Il proteo respira attraverso delle branchie esterne che formano due ciuffi nella parte posteriore della testa; esse appaiono di colore rosso a causa del sangue ricco di ossigeno visibile attraverso la pelle depigmentata. Possiede anche dei polmoni rudimentali, il cui ruolo nella respirazione \u00e8 per\u00f2 solamente accessorio . I sessi sono molto simili nell'aspetto, tuttavia i maschi possiedono una cloaca pi\u00f9 spessa rispetto alle femmine.\nOrgani di senso.\nCome altri animali cavernicoli, che vivono in ambienti completamente privi di luce, il proteo \u00e8 praticamente cieco: gli occhi sono fortemente ridotti e coperti da uno strato di pelle. Di conseguenza, ha evoluto una serie di altri sistemi sensoriali non visivi, molto pi\u00f9 sviluppati rispetto agli anfibi che vivono in superficie, per poter adattarsi e orientarsi negli ambienti bui. Inoltre, questi sistemi hanno dovuto adattarsi alla vita in ambiente acquatico. Questi sistemi comprendono un gran numero di recettori sensoriali (fotorecettori, chemiorecettori e meccanocettori), situati principalmente a livello della testa.\nFotorecettori.\nNonostante gli occhi ridotti, il proteo mantiene la sensibilit\u00e0 alla luce. Gli occhi sono posizionati al di sotto di uno strato di cute e sono raramente visibili, se non in alcuni individui giovani. Le larve hanno occhi normali, che si sviluppano per poco tempo e quasi subito iniziano a regredire, fino a ridursi dopo quattro mesi di sviluppo. Il corpo pineale contiene cellule fotorecettive le quali, sebbene ridotte, mantengono i pigmenti della vista al pari delle cellule fotorecettive degli occhi. La ghiandola pineale del proteo probabilmente ha un certo controllo sui processi fisiologici. Esperimenti comportamentali hanno rivelato che anche la pelle \u00e8 sensibile alla luce: la fotosensibilit\u00e0 del tegumento \u00e8 dovuta al pigmento melanopsina presente all'interno di cellule specializzate chiamate melanofori, come \u00e8 stato rivelato da analisi immunocitochimiche.\nChemiorecettori.\nIl proteo \u00e8 in grado di percepire concentrazioni molto basse di composti organici in acqua. Esso riesce a percepire la presenza di prede con l'olfatto molto meglio rispetto ad altri anfibi ed il suo epitelio nasale, localizzato nella superficie interna della cavit\u00e0 nasale e nell'organo di Jacobson, \u00e8 molto pi\u00f9 spesso. Le papille gustative si trovano nella mucosa epiteliale della bocca, nella porzione superiore della lingua e all'inizio delle cavit\u00e0 branchiali: quelle poste nella cavit\u00e0 orale sono utilizzate per assaggiare il cibo, mentre quelle poste vicino alle branchie servono probabilmente a individuare i composti chimici presenti nell'acqua circostante.\nMeccanocettori ed elettrocettori.\nGli epiteli sensoriali dell'orecchio interno sono molto specificatamente differenziati e permettono al proteo di percepire sia le onde sonore nell'acqua che le vibrazioni del terreno. La complessa orientazione funzionale e morfologica delle cellule sensoriali permette di individuare la provenienza del suono. A causa della sua neotenia, solo occasionalmente \u00e8 esposto ai suoni che si trasmettono nell'aria, ma \u00e8 molto probabile che sia capace di percepirli, come nella maggior parte delle salamandre. In generale, vivendo in un ambiente come quello sotterraneo in cui la vista \u00e8 inutile, questo animale ha dovuto necessariamente evolvere una buona capacit\u00e0 nel riconoscere particolari suoni e nella localizzazione di eventuali prede e altre fonti di suono. Gli esperimenti indicano che la miglior sensibilit\u00e0 acustica del proteo \u00e8 tra 10 e 15.000 Hz. La linea laterale implementa la sensibilit\u00e0 dell'orecchio interno, registrando spostamenti ad alta frequenza vicino all'acqua. Inoltre, utilizzando particolari microscopi a luce ed elettroni, \u00e8 stato scoperto sulla testa del proteo un nuovo tipo di organi di senso che sono stati descritti come \"organi ad ampolla\".\nCome altri vertebrati, il proteo ha la capacit\u00e0 di percepire deboli campi elettrici. Alcuni esperimenti comportamentali suggeriscono che possa essere in grado di utilizzare il campo magnetico terrestre per orientarsi: nel 2002 \u00e8 stato visto allinearsi con campi magnetici naturali e modificati artificialmente.\nBiologia.\nRiproduzione.\nIl proteo raggiunge la maturit\u00e0 sessuale dopo 10 anni di vita, ma le tecniche riproduttive di questo animale sono ancora da chiarire.\nAlimentazione.\nQuesto anfibio si nutre pochissimo, e il motivo principale \u00e8 legato all'habitat in cui vive, che offre ben poche prede di cui cibarsi. Mangia minuscoli crostacei, e a volte le sue stesse larve, ma data la lentezza del suo metabolismo \u00e8 in grado di sopportare periodi straordinariamente lunghi senza cibo: da esperimenti controllati \u00e8 risultato che un proteo pu\u00f2 restare a digiuno per circa 12 anni.\nEtologia.\nDalle poche osservazioni che si sono potute effettuare, data la difficolt\u00e0 di accedere al suo ambiente, emergono alcuni comportamenti particolari della specie, quale la danza \"a caduceo\" che precede l'accoppiamento e l'atteggiamento difensivo della tanatosi: il fingersi morto in caso di incontro con un possibile predatore.\nDistribuzione e habitat.\nL'areale del proteo \u00e8 limitato alle acque sotterranee presenti nell'altopiano carsico e nelle Alpi Dinariche occidentali, dalla Venezia Giulia italiana all'Erzegovina, e si estende sul territorio politico di quattro Stati: Italia, Slovenia, Croazia e Bosnia-Erzegovina. In Italia \u00e8 presente allo stato naturale nelle grotte e nelle acque carsiche delle province di Gorizia e Trieste, in cui \u00e8 presente il punto pi\u00f9 a nord dell'areale della specie, rappresentato da alcuni pozzi artificiali all'interno della citt\u00e0 di Gradisca d'Isonzo. Inoltre, alcuni protei provenienti dalle Grotte di Postumia sono stati introdotti nelle Grotte di Oliero (Vicenza), dove sono ancora presenti. Nella regione slovena della Carniola Bianca vivono i rarissimi esemplari della sottospecie \"Proteus anguinus parkelj\"\".\"\nTuttavia, non tutte le acque sotterranee sono adatte ad ospitare il proteo, il quale necessit\u00e0 di acque pulite e con determinati valori di temperatura (9-12\u00a0\u00b0C) e durezza. Esce raramente dall'acqua, ma, nonostante sia provvisto di branchie, affiora con regolarit\u00e0 sulla superficie delle acque sotterranee in cui vive per respirare l'ossigeno disciolto nell'aria. In alcune occasioni, ad esempio a seguito di piene dei fiumi sotterranei come il Timavo, \u00e8 possibile osservarlo anche in acque superficiali.\nProtei vivi in cattivit\u00e0 sono visibili al pubblico presso lo Speleovivarium di Trieste, le Grotte di Postumia e la Grotta di Baredine in Istria.\nTassonomia.\nI protei possono variare anche di molto tra le diverse popolazioni in lunghezza corporea, colore, dimensioni della testa e altre caratteristiche microscopiche, tanto che i primi studiosi li avevano suddivisi in ben cinque specie sulla base di queste differenze. I moderni erpetologi hanno compreso che la morfologia esterna non \u00e8 affidabile per la sistematica degli anfibi e pu\u00f2 variare a seconda dell'alimentazione, dello stato di salute e di altri fattori, anche tra individui della stessa popolazione e, ad oggi, \"Proteus anguinus\" viene considerato come una singola specie.\nIl proteo nero (\"Proteus anguinus parkelj\").\nL'unica sottospecie di proteo attualmente riconosciuta \u00e8 il cosiddetto proteo nero (Proteus anguinus parkelj ), chiamato cos\u00ec per la pigmentazione nera e gli occhi molto sviluppati. Scoperto per la prima volta nel 1986 dal membri dell'Istituto Sloveno di Ricerche Carsiche (ZRC SAZU) durante l'esplorazione della sorgente carsica di Dobli\u010dica, nella Carniola Bianca (Slovenia), \u00e8 endemica delle acque sotterranee nei dintorni di \u010crnomelj, un'area grande meno di 100 km quadrati.\nPossiede diverse caratteristiche che lo differenziano dalla sottospecie tipica:\nQueste caratteristiche suggeriscono \"Proteus anguinus parkelj\" abbia colonizzato l'ambiente sotterraneo molto pi\u00f9 recentemente e mantenga alcune caratteristiche non troglomorfiche.\nStoria delle ricerche.\nLa prima citazione scritta del proteo si trova nel libro \"La gloria del Ducato di Carniola\" di Janez Vajkard Valvasor (1689), in cui \u00e8 descritto come un piccolo drago. Le forti piogge avrebbero trascinato alcuni esemplari di proteo fuori dal loro habitat sotterraneo, dando luogo alla credenza popolare secondo cui i draghi vivessero al di sotto della crosta terrestre e i protei fossero i piccoli di queste creature leggendarie. Nel suo libro Valvasor raccoglie molte storie popolari slovene e mette insieme la ricca mitologia di queste creature con l'osservazione documentata di protei.\nIl primo scienziato a entrare in possesso di un proteo vivo fu un medico e naturalista di Idria, Giovanni Antonio Scopoli, il quale invi\u00f2 esemplari morti e schizzi a diversi colleghi e collezionisti. Tuttavia, fu il naturalista austriaco Josephus Nicolaus Laurenti il primo ad eseguire una breve descrizione della specie e attribuirgli il nome \"Proteus anguinus\". Fu solo alla fine del secolo che Carl Franz Anton Ritter von Schreibers del Museo di Storia Naturale di Vienna inizi\u00f2 a studiare l'anatomia dell'animale, utilizzando campioni inviatigli da Sigmund Zois. Schreibers present\u00f2 i suoi risultati nel 1801 alla Royal Society di Londra e successivamente anche a Parigi. In breve il proteo inizi\u00f2 a ottenere ampio riconoscimento internazionale e attirare molta attenzione, e ci\u00f2 ebbe come risultato che migliaia di esemplari furono inviati a scienziati e collezionisti di tutto il mondo. Le basi per gli studi funzionali e morfologici del proteo furono gettate da Lili Isteni\u010d in Slovenia negli anni '80 ed ancora oggi vengono portati avanti all'interno del Dipartimento di Biologia dell'Universit\u00e0 di Lubiana dal gruppo di ricerca guidato da Boris Bulog. In molte grotte in tutta Europa sono stati allestiti laboratori naturali nei quali il proteo \u00e8 stato introdotto allo scopo di essere studiato: tra queste vi sono la grotta di Moulis (Francia), la Kents Cavern (Inghilterra), la grotta di Han-sur-Lesse (Belgio) e la grotta Baradle ad Aggtelek (Ungheria). Il proteo \u00e8 stato introdotto anche nella Hermannsh\u00f6hle (Germania) e nelle Grotte di Oliero, dove \u00e8 ancora presente.\nIl proteo \u00e8 citato ne \"L'origine della specie\" di Darwin come esempio di riduzione delle strutture corporee dovuta al non utilizzo:\"Lungi dal rimanere sorpreso vedendo che alcuni animali delle caverne presentano strane anomalie [...] come nel caso del proteo cieco fra i rettili d'Europa, io debbo soltanto meravigliarmi che non siano stati preservati maggiori avanzi dell'antica vita, considerando la lotta meno severa che gli abitanti di questi oscuri recessi ebbero a sostenere.\"\nConservazione.\nLa specie \u00e8 considerata dalla IUCN come vulnerabile a causa della limitata estensione e frammentazione del suo areale, e del continuo declino della qualit\u00e0 del suo habitat per l'inquinamento delle falde acquifere."}
{"id": "1147653", "revid": "599013", "url": "https://it.wikipedia.org/wiki?curid=1147653", "title": "Oberliga (disambigua)", "text": "Oberliga (in tedesco \"Lega superiore\") \u00e8 il nome di diversi campionati sportivi nei Paesi di lingua tedesca."}
{"id": "1147654", "revid": "1564499", "url": "https://it.wikipedia.org/wiki?curid=1147654", "title": "Esaro (affluente del Coscile)", "text": "L'Esaro \u00e8 un fiume della Calabria occidentale che ha origine tra il monte Petricelle (1.758\u00a0m) e il monte La Caccia (1.744\u00a0m).\n\u00c8 il principale tributario del fiume Coscile e il principale subaffluente del Crati.\nPresenta un ampio bacino di raccolta, che drena tramite numerosi affluenti come i torrenti Gronda e Rosa ed i fiumi Occido e Fullone. Ha una portata annua di quasi 9\u00a0m\u00b3/s.\nIl fiume \u00e8 costeggiato dalla strada Roggiano Gravina-Casa Vetere-Malvito e da Sant'Agata di Esaro.\nAttraversa Malvito, Roggiano Gravina, Santa Caterina Albanese, San Lorenzo del Vallo e Spezzano Albanese."}
{"id": "1147656", "revid": "1274919", "url": "https://it.wikipedia.org/wiki?curid=1147656", "title": "Ram\u00f3n Men\u00e9ndez Pidal", "text": "Biografia.\nFu allievo di Marcelino Men\u00e9ndez Pelayo all'Universit\u00e0 Complutense di Madrid, dove si laure\u00f2 nel 1893 e dove nel 1899 ottenne la cattedra di filologia. Membro della Real Academia Espa\u00f1ola dal 1902, presiedette questa istituzione a partire dal 1925.\nDurante la Guerra Civile Spagnola del 1936-1939 si rifugi\u00f2 a Bruxelles, a Cuba, negli Stati Uniti e a Parigi. \nFu il vero iniziatore della filologia spagnola, con la creazione di un'importante scuola di ricercatori e critici attraverso il \"Centro di Studi Storici\" (fondato nel 1910) e la \"Revista de Filolog\u00eda Espa\u00f1ola\" (1914). Fu anche il primo direttore della Scuola spagnola di storia e archeologia a Roma, incarico che mantenne dal 1911 al 1914.\nMen\u00e9ndez Pidal apr\u00ec gli studi linguistici e letterari del suo paese al metodo comparatista e storico, con i quali fiss\u00f2 le basi della moderna filologia spagnola e si rivel\u00f2 essere uno dei pi\u00f9 prestigiosi filologi romanzi dell'epoca.\nCon \"La leggenda degli infanti de Lara\" (1896) inizi\u00f2 i suoi lavori sull'epica spagnola primitiva, lavori continuati con una serie di saggi sul \"Poema del mio Cid\", pubblicati tra il 1908 e il 1911, e con opere come \"La epopeya castellana a trav\u00e9s de la literatura espa\u00f1ola\" (1910) e \"La Chanson de Roland e il neotradizionalismo\" (1959). \nLa sua stima per la figura di Rodrigo D\u00edaz de Vivar (il leggendario Cid Campeador), in consonanza con gli autori della \"Generazione del 98\", lo port\u00f2 a scrivere \"La Espa\u00f1a del Cid\" (1929), nella quale manifest\u00f2 la sua grande esperienza di storico.\nFu l'esponente di maggior spicco della \"tesi tradizionalista\" secondo cui l'epica sarebbe stata un prodotto popolare, trasmesso oralmente dai giullari e messa per iscritto solo successivamente. \nAl giorno d'oggi, se da un lato si riconosce la sicura importanza e influenza della tradizione orale nell'epica, si tende per\u00f2 a rifiutare l'ipotesi di una lunga trasmissione orale, in quanto priva di concreti riscontri.\nNel 1933 fu il primo rettore dell'Universit\u00e0 del Verano di Santander.\nMen\u00e9ndez Pidal mor\u00ec il 14 novembre 1968 all'et\u00e0 di 99 anni.\nAltri riconoscimenti.\nNel 1952, l'Accademia dei Lincei gli ha conferito il Premio Feltrinelli Internazionale, insieme a Thomas Mann, per la Critica e Storia letteraria."}
{"id": "1147657", "revid": "712828", "url": "https://it.wikipedia.org/wiki?curid=1147657", "title": "Grande Epidemia", "text": ""}
{"id": "1147658", "revid": "119274744", "url": "https://it.wikipedia.org/wiki?curid=1147658", "title": "Ospedale del Ceppo", "text": "L'ospedale del Ceppo \u00e8 un antico ospedale di Pistoia, fondato nel XIII secolo.\nSecondo la leggenda, il nome deriva da un ceppo miracolosamente fiorito durante l'inverno, che secondo le indicazioni date da un'apparizione della Madonna, avrebbe mostrato il luogo in cui fondare l'ospedale ai pii coniugi Antimo e Bendinella. In alternativa si \u00e8 pensato ad una derivazione del nome dal \"ceppo\" di castagno cavo utilizzato per la raccolta delle offerte.\n\u00c8 stato l'ospedale cittadino fino al 21 luglio 2013, quando \u00e8 stato sostituito dal nuovo Ospedale San Jacopo, posto nella zona sud della citt\u00e0.\nStoria.\nFu fondato secondo la tradizione nel 1277 dalla \"compagnia di Santa Maria\" o \"del Ceppo dei poveri\", come risulta da documenti datati a partire dal 1286 .\nGi\u00e0 nel 1345 erano iniziati i lavori per l'edificazione di nuovi chiostro, oratorio e \"domus\", o corsia per le donne.\nL'Ospedale del Ceppo divenne l'ente ospedaliero prioritario della citt\u00e0 durante l'epidemia di peste nera che colp\u00ec Pistoia nel 1348, per motivi ancora da chiarire dagli storici. Durante questo periodo molti dei ricoverati lasciarono per testamento i loro beni all'Ospedale, il quale si ritrov\u00f2 al termine dell'epidemia un vasto patrimonio immobiliare. Gli inventari che furono redatti per controllare questo patrimonio sono stati utili per l'approfondimento dello studio urbanistico della Pistoia medievale.\nLa sorveglianza sull'ospedale era stata inizialmente affidata al capitolo della cattedrale, ma dal 1350 il comune aveva cominciato a tentare di laicizzare la \"compagnia del Ceppo\", ponendola alle proprie dipendenze e disponendo che ne fossero a capo gli \"uffiziali\" comunali. In seguito al passaggio di Pistoia sotto il dominio di Firenze, nel 1401, con un decreto del 1424, rinnovato nel 1439, la signoria fiorentina dispose che lo \"spedalingo\", l'amministratore dell'ospedale, fosse considerato persona secolare e l'Ospedale luogo secolare e profano. \nGli amministratori dell'ospedale, liberi da ogni controllo locale, dettero inizio fra il 1451 e il 1456 a una razionalizzazione e riorganizzazione dei vari corpi di fabbrica affidata all'architetto fiorentino Michelozzo di Bartolomeo, che confer\u00ec al complesso la prima struttura monumentale. L'elezione dello \"spedalingo\" fu spesso oggetto di contese tra le nobili famiglie pistoiesi. In particolare vi furono disordini nel 1498, per i violenti contrasti tra i Panciatichi, fautori della signoria medicea e i Cancellieri.\nNel 1494 la \"compagnia del Ceppo\" era stata estromessa dall'Ospedale e tale esclusione venne confermata nel 1500, affidando l'ospedale ai priori del comune di Pistoia. La compagnia cambi\u00f2 nome nel 1533 e divenne la \"compagnia della Crocetta di San Luca\", dalla chiesa presso la quale si riuniva. \nNel 1501 l'ospedale del Ceppo venne sottomesso allo \"Spedale di Santa Maria Nuova\" di Firenze (e allo stesso modo, l'ospedale di San Gregorio divenne dipendente dall'Ospedale degli Innocenti di Firenze nel 1505). Lo \"spedalingo\" fiorentino, Leonardo Buonafede, monaco certosino, fece realizzare il celebre fregio, che dava un carattere di monumentalit\u00e0 alla facciata.\nNel 1784 il granduca Pietro Leopoldo di Lorena aggreg\u00f2 i due ospedali del Ceppo e di San Gregorio nel nuovo ente degli \"Spedali Riuniti di Pistoia\", restituendo ai pistoiesi l'ufficio di \"spedalingo\".\nDescrizione.\nL'attuale complesso deriva da una serie di aggiunte e rifacimenti all'originario edificio duecentesco, il cui nucleo corrispondeva all'attuale \"corsia di Sant'Atto\", su via delle Pappe, un ampio ambiente con grandi finestre, attualmente conservato in un rifacimento cinquecentesco.\nNel XV secolo vi si aggiunse l'ala con l'attuale facciata, con il loggiato rinascimentale ad arcate costruito nel 1502 sul modello dell'ospedale degli Innocenti di Firenze. La loggia \u00e8 ornata dal fregio in terracotta policroma invetriata eseguito da Santi Buglioni agli inizi del XVI secolo, con le due Arpie raffigurate sugli angoli in segno ammonitore.\nLa \"corsia di San Leopoldo\", oggi sede dell'Accademia medica pistoiese, era un tempo destinata agli ammalati contagiosi, curati a distanza da un camminamento esterno che corre sotto al finestrone della facciata.\nDecorazioni del loggiato.\nSulla facciata, al di sopra delle arcate del loggiato, si trova un fregio in terracotta dipinta a colori vivaci e invetriata, mentre dei tondi nella stessa tecnica sono inseriti nei pennacchi degli archi.\nIn precedenza, nel 1512 Benedetto Buglioni aveva realizzato una lunetta con l'\"Incoronazione della Vergine\" sopra il portale adiacente al loggiato, con figure bianche su fondo azzurro. Lo stesso artista aveva realizzato nel 1515 lo stemma dell'ospedale, collocato all'angolo destro della facciata.\nIl fregio venne realizzato da Santi Buglioni suddiviso in pannelli ed illustra le sette opere di misericordia (\"Vestire gli ignudi\", \"Alloggiare i pellegrini\", \"Visitare gli infermi\", \"Visitare i carcerati\", \"Seppellire i morti\", \"Dar da mangiare agli affamati\", \"Dar da bere agli assetati\"). Le scene raffiguranti le opere sono intervallate dalle figure di Virt\u00f9 (\"Prudenza\", \"Fede\", \"Carit\u00e0\", \"Speranza\" e \"Giustizia\"), inquadrate da lesene decorate. Completano l'opera due arpie sugli angoli. Il fregio venne eseguito a partire dal 1525, su commissione dello spedalingo fiorentino Leonardo Buonafede, che compare nelle scene in abito bianco con mantella nera, a presiedere le quotidiane attivit\u00e0 dell'ospedale. L'ultimo pannello a destra venne sostituito nel 1586 con uno nuovo, eseguito da Filippo di Lorenzo Paladini, privo di invetriatura. Su di esso viene rappresentato al posto del Buonafede lo spedalingo dell'epoca, Bartolomeo Montichiari.\nI tondi furono eseguiti a partire dal 1525 da Giovanni della Robbia e raffigurano l'\"Annunciazione\", la \"Gloria della Vergine\", la \"Visitazione\" e lo stemma mediceo.\nNel 1518, con la morte di Niccol\u00f2 Pandolfini, vescovo di Pistoia, lo spedalingo Leonardo Buonafede era candidato alla sua successione, ma venne prescelto Antonio di Alessandro Pucci che, nel 1527, ostaggio dei lanzichenecchi, durante il sacco di Roma, riusc\u00ec a fuggire. Per questo motivo, il Buonafede abbandon\u00f2 Pistoia, accettando la porpora per la diocesi di Vieste e in seguito per Cortona, lasciando incompiuta l'opera del fregio, mancante della settima formella \"dar da bere agli assetati\". I resti frantumati di questa formella furono scoperti nel 1936 all'interno dello spedale, nel luogo dove i della Robbia tenevano i forni. In seguito, Leonardo Buonafede, lasci\u00f2 l'Episcopio di Cortona trasferendosi alla Certosa del Galluzzo, dove fece eseguire ai Della Robbia, opere in terracotta invetriata e dove \u00e8 collocato il suo sepolcro con bassorilievo di Francesco Giuliano da Sangallo del 1545.\nFigurazioni nei tondi centrali dedicati alla Madonna.\nNel primo tondo l'Arcangelo annuncia a Maria il concepimento del Salvatore. In calce le lettere epigrafiche A.N O.D NI.M D X X V. Nel secondo tondo la Madonna orante nella gloria del cielo tra gli Angeli. Nel terzo tondo Maria annuncia a Elisabetta il lieto evento. In calce le lettere M.A M.D. -B.I.M.E.F.V.T., con il significato evangelico \"Magnificat anima mea Domine Benedicta tu inter mulieres et Benedictus fructus ventris tui. LUCA,I,46-I,42.\nScuola di medicina.\nLe lezioni di medicina si dovevano tenere nell'ospedale sin dagli inizi del XVI secolo, come sembra dalla rappresentazione di una visita ad un malato (\"\"Visita agli infermi\" del fregio robbiano), a cui assistono personaggi interpretati come studenti.\nLa \"scuola medica di Pistoia\" venne tuttavia fondata nel 1666 e il suo ordinamento venne ufficialmente approvato dal granduca Pietro Leopoldo nel 1784. Il corso di studi, suddiviso in tre classi, durava sei anni. Vi erano state istituite le cattedre di \"medicina pratica\", \"istituzioni chirurgiche\", \"anatomia\", \"casi pratici\", \"operazioni e ostetricia\" La scuola fu chiusa nel 1844 per la scarsa frequentazione.\nNella scuola si form\u00f2 l'anatomista Filippo Pacini.\nIl \"Museo dei ferri chirurgici\", allestito in una piccola sala dell'antico ospedale, ospita una raccolta di strumenti medici utilizzati nell'ospedale e di testi antichi di medicina.\nIl \"Laboratorio di farmacia\" conserva vasi e arredi per la preparazione dei farmaci e la conservazione delle essenze officinali.\nIl teatro anatomico.\nLa scuola di medicina era dotata di un teatro anatomico, tuttora esistente e visitabile come tappa durante la visita guidata al Museo dello Spedale del Ceppo e la visita a Pistoia sotterranea. Costruito in stile neoclassico alla fine del XVIII secolo e composto da due sale che formano un edificio separato, addossato alle mura esterne dell'ospedale. Nella prima sala, occupata dai banchi in muratura disposti ad anfiteatro e decorata con affreschi, si svolgevano le lezioni di anatomia, e con la dissezione si spiegava la funzione dei vari organi. Nella seconda stanza, munita di scolatoi nel pavimento, i cadaveri venivano preparati per la lezione su un tavolo di marmo e sezionati dai cerusici Maestri di Grembiale."}
{"id": "1147659", "revid": "767487", "url": "https://it.wikipedia.org/wiki?curid=1147659", "title": "Unit\u00e0 olfattometriche", "text": "Il metodo olfattometrico viene utilizzato per quantificare l'intensit\u00e0 di odore di una certa miscela. \u00c8 noto come il nostro naso percepisca l'odore anche a concentrazioni molto pi\u00f9 basse di quelle rilevabili da un qualsiasi strumento di misura. Nasce cos\u00ec il problema di quantificare una concentrazione non rilevabile dagli strumenti che la tecnologia ci mette a disposizione.\nLa soluzione risiede, quindi, nel valutare in maniera statistica, le soglie di percettibilit\u00e0, sottoponendo ad un campione di testatori, diverse miscele contenenti molecole responsabili degli odori. Da questo tipo di valutazioni nasce il metodo olfattometrico che consiste, appunto, nel valutare la percettibilit\u00e0 di un odore, attraverso valutazioni statistiche effettuate su un campione di tester. In base a questo metodo \u00e8 stata definita l'unit\u00e0 olfattometrica o unit\u00e0 odorimetrica (U.O.) che corrisponde al numero di diluizioni di una miscela impiegato per far s\u00ec che il 50% del campione non avverta pi\u00f9 l'odore."}
{"id": "1147661", "revid": "110157", "url": "https://it.wikipedia.org/wiki?curid=1147661", "title": "Circondario di Bad T\u00f6lz-Wolfratshausen", "text": "Il circondario di Bad T\u00f6lz-Wolfratshausen \u00e8 uno dei circondari che compongono l'Alta Baviera in Baviera (Germania). Il suo capoluogo \u00e8 la citt\u00e0 di Bad T\u00f6lz."}
{"id": "1147663", "revid": "117883330", "url": "https://it.wikipedia.org/wiki?curid=1147663", "title": "Tutela dell'impubere", "text": "Nel diritto romano la tutela dell'impubere \u00e8 un istituto che limita la capacit\u00e0 legale d'agire del minore.\nAi bambini maschi di et\u00e0 inferiore a 14 anni e le femmine di et\u00e0 inferiore a 12, se \"sui iuris\" (vale a dire giuridicamente capaci perch\u00e9 non soggetti alla \"patria potestas\" di alcuno) veniva affidato un tutore. Di fatto la tutela sul minore consisteva nell'amministrazione dei beni. Sussisteva di fatto fra tutore e pupillo un rapporto di \"negotiorum gestio\", per cui il primo non si limitava semplicemente a fornire il proprio avallo per il compimento di atti giuridici particolarmente rilevanti per il patrimonio del bambino, ma ne curava per intero gli affari.\nIl tutore poteva essere agnatizio, ossia legato dal vincolo dell\"'agnatio\" con il pupillo (vincolo che accomunava tutti coloro che fossero nella potest\u00e0 del medesimo \"pater familias\"). Questi ereditava dal minore in caso di morte dello stesso, si presumeva perci\u00f2 che avesse maggior interesse ad amministrare adeguatamente il suo patrimonio.\nTuttavia, se il padre non riteneva degno alcun agnato, poteva designare un tutore al momento della redazione del proprio testamento.\nInfine una \"lex Atilia\" approvata fra il 215 e il 200 a.C. stabil\u00ec che chiunque non avesse n\u00e9 tutore agnatizio n\u00e9 testamentario avesse diritto ad un tutore nominato dal pretore. Tale tutore prese il nome di \"tutore atiliano\", dal nome della legge."}
{"id": "1147668", "revid": "46291", "url": "https://it.wikipedia.org/wiki?curid=1147668", "title": "Aquilegia alpina", "text": "Aquilegia alpina , comunemente nota come aquilegia maggiore, \u00e8 una pianta appartenente alla famiglia delle Ranunculaceae, diffusa sulla catena delle Alpi.\nEtimologia.\nL'origine del nome del genere (\"aquilegia\") non \u00e8 chiaro. Potrebbe derivare da \"Aquilegium\" (cisterna) o\" Acquam legere\" (raccoglitore d'acqua) per la forma particolare che ha la foglia nel raccogliere l'acqua piovana; come anche da \"aquilina\" (piccola aquila) a somiglianza dei rostri dell'aquila. Resta comunque il fatto che il primo ad usare tale nome sia stato il Tragus (altro botanico del 1600), e quindi il Tournefort (Joseph Pitton de Tournefort 1656 - 1708, botanico francese) e definitivamente Linneo che nel 1735 sistem\u00f2 il genere nella sua \"Polyandria pentagyna\".&lt;br&gt;\nL'epiteto specifico \"alpina\" si rif\u00e0 invece all'areale in cui \u00e8 diffusa la pianta, ovvero la catena montuosa delle Alpi. \nDistribuzione e habitat.\n\u00c8 una specie presente nelle Alpi centrali ed occidentali, nei paesi di Italia, Francia, Svizzera ed Austria."}
{"id": "1147671", "revid": "110236", "url": "https://it.wikipedia.org/wiki?curid=1147671", "title": "Bonovox", "text": ""}
{"id": "1147673", "revid": "1086846", "url": "https://it.wikipedia.org/wiki?curid=1147673", "title": "Associazione Sportiva Ambrosiana 1929-1930", "text": "Questa pagina raccoglie le informazioni riguardanti lAssociazione Sportiva Ambrosiana nelle competizioni ufficiali della stagione 1929-1930.\nStagione.\nIn vista del primo campionato a girone unico, la societ\u00e0 milanese richiam\u00f2 il magiaro \u00c1rp\u00e1d Weisz in panchina. Punto di riferimento in campo era invece Giuseppe Meazza, abile a destreggiarsi sia come interno che centravanti e forte di una vena realizzativa che gli frutt\u00f2 \u2014 con 31 reti in 33 gare \u2014 il titolo di capocannoniere del torneo.\nNel girone d'andata i nerazzurri contesero il vertice della classifica a Juventus e Genoa, con le sorti parse favorevoli ai meneghini stante la vittoria del titolo d'inverno. Pur a fronte del temporaneo sorpasso compiuto dai torinesi, l'undici di Weisz riguadagn\u00f2 il comando grazie anche all'affermazione nello scontro diretto. Amministrato il vantaggio sulle insegutrici, l'Ambrosiana piazz\u00f2 lo scatto decisivo nelle giornate finali: alla terzultima domenica i lombardi colsero un rocambolesco pareggio con il Genoa, in una sfida ricordata anche per il crollo di una tribuna dello stadio che provoc\u00f2 un centinaio di feriti.\nL'aritmetica certezza del titolo giunse nel turno seguente, quando la vittoria per 2-0 contro la Juventus precluse ai bianconeri il possibile aggancio. La compagine milanese termin\u00f2 il torneo con 50 punti, precedendo di 2 lunghezze i liguri e di 5 i sabaudi.\nOrganigramma societario.\nArea direttiva\nArea tecnica\nStatistiche.\n\"Statistiche aggiornate al 6 luglio 1930\"."}
{"id": "1147675", "revid": "212348", "url": "https://it.wikipedia.org/wiki?curid=1147675", "title": "Nuoto ai Giochi della XXVIII Olimpiade - 200 metri dorso maschili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 5 batterie di qualificazione. I primi 16 atleti si sono qualificati per le semifinali."}
{"id": "1147681", "revid": "838137", "url": "https://it.wikipedia.org/wiki?curid=1147681", "title": "Tado (conte di Piacenza)", "text": ""}
{"id": "1147682", "revid": "1305772", "url": "https://it.wikipedia.org/wiki?curid=1147682", "title": "\u00dclker Spor Kul\u00fcb\u00fc", "text": ""}
{"id": "1147683", "revid": "1573940", "url": "https://it.wikipedia.org/wiki?curid=1147683", "title": "Franco algerino", "text": "Il franco \u00e8 stata la valuta dell'Algeria tra il 1848 ed il 1964. Era suddiviso in 100 centime.\nStoria.\nIl franco prese il posto del budju (\"piastra\") dopo che la Francia invase il paese. Aveva lo stesso valore del franco francese e fu rivalutato assieme a questo nel 1960 con un tasso di 100 vecchi franchi = 1 nuovo franco per mantenere la parit\u00e0. Questo nuovo franco fu sostituito alla pari dal dinaro nel 1964.\nComunque, anche con l'impiego del franco, non vennero meno alcune denominazioni tradizionali, che vennero adattate ai valori di quest'ultimo. Cos\u00ec si \u00e8 continuato fino all'indipendenza a usare \"duro\" \"scudo\" per indicare i 5 franchi, \"riyal\" (dallo spagnolo \"real\", originariamente = 8 \"muzuna\" cio\u00e8 1/4 di \"budju\"), per un valore di mezzo \"duro\" cio\u00e8 2,50 fr., nonch\u00e9 \"\u1e63urdi\" (dall'italiano \"soldi\"), per indicare le monetine da 5 centesimi.\nMonete.\nAd eccezione delle monete da 20, 50 e 100 franchi emesse fra il 1949 e il 1956, l'Algeria ha sempre usato monete francesi. Esistevano anche gettoni coniati dalla locale Camera di commercio\nBanconote.\nAd ogni modo, a partire dal 1861, la Banca d'Algeria e la Banca d'Algeria e Tunisia avevano una propria emissione di valuta, per l'uso in Algeria.\nLa \"Banque d'Alg\u00e9rie\" introdusse le sue prime banconote nel 1861. Tagli da 5, 10, 50, 100, 500 e 1000 franchi furono introdotti fino al 1873, anche se la banconota da 10 franchi fu emessa solo nel 1871. Nel 1944 le banconote furono emesse a nome della \"Region Economique d'Alg\u00e9rie\" con tagli da 50 centime, 1 e 2 franchi. La Banque d'Alg\u00e9rie introdusse banconote da 10\u00a0000 franchi nel 1945 e da 5000 franchi nel 1946.\nNel 1949 inizi\u00f2 ad emettere banconote la \"Banque d'Alg\u00e9rie et de la Tunisie\", con tagli da 500, 1000, 5000 e 10\u00a0000 franchi. Su queste banconote furono sovrastampate le denominazioni di 5, 10, 50 e 100 nuovi franchi nel 1960. La Banque d'Alg\u00e9rie riprese la produzione delle banconote con l'introduzione del nuovo franco e produse un'ultima serie di banconote da 5, 10, 50 e 100 nuovi franchi fino al 1961."}
{"id": "1147686", "revid": "149485", "url": "https://it.wikipedia.org/wiki?curid=1147686", "title": "Derya B\u00fcy\u00fckun\u00e7u", "text": "Specializzato nel dorso e nella farfalla, ha partecipato a quattro edizioni olimpiche, a partire da Barcellona 1992."}
{"id": "1147687", "revid": "838137", "url": "https://it.wikipedia.org/wiki?curid=1147687", "title": "Sigerad", "text": ""}
{"id": "1147691", "revid": "6066", "url": "https://it.wikipedia.org/wiki?curid=1147691", "title": "Memoria liturgica", "text": ""}
{"id": "1147693", "revid": "287204", "url": "https://it.wikipedia.org/wiki?curid=1147693", "title": "Gordan Ko\u017eulj", "text": "Specializzato nel dorso, ha gareggiato in tre Olimpiadi."}
{"id": "1147694", "revid": "729019", "url": "https://it.wikipedia.org/wiki?curid=1147694", "title": "Woodsia alpina", "text": "La Woodsia alpina ((Bolton) Gray, 1821) \u00e8 una felce appartenente alla famiglia delle Woodsiaceae."}
{"id": "1147696", "revid": "348618", "url": "https://it.wikipedia.org/wiki?curid=1147696", "title": "Velasco", "text": ""}
{"id": "1147699", "revid": "1543377", "url": "https://it.wikipedia.org/wiki?curid=1147699", "title": "La isla bonita", "text": "La Isla Bonita \u00e8 un singolo della cantautrice statunitense Madonna, pubblicato il 25 febbraio 1987 come quinto estratto dal terzo album in studio \"True Blue\".\nLa canzone, nonostante usc\u00ec come singolo quando \"True Blue\" aveva gi\u00e0 venduto 12 milioni di copie, fu subito un grande successo mediatico. La versione strumentale era stata inizialmente offerta a Michael Jackson, poi fu accettata da Madonna, che ne scrisse il testo e la melodia.\nDopo la pubblicazione, la canzone ha ottenuto pareri favorevoli dalla critica. Nell'estate del 1986 il brano veniva gi\u00e0 trasmesso da tutte le radio, nonostante fosse appena uscito il singolo \"Papa Don't Preach\".\nNel videoclip Madonna rappresenta due personaggi diversi: una ragazza devota e una latinoamericana appassionata. Lo stile latino e il vestito rosso da flamenco che la cantante indossava nel video divennero di grande moda dopo l'uscita del video.\nIl brano \u00e8 stato incluso nel primo greatest hits di Madonna, \"The Immaculate Collection\", uscito nel 1990. In Giappone, nel 1987, fu colonna sonora della pubblicit\u00e0 \"Mitsubishi\".\nDescrizione.\nIl brano, che anticipa di molti anni il cosiddetto \"Latin-pop\", portato al successo da altri artisti come Ricky Martin, Jennifer Lopez e Shakira, \u00e8 stato scritto da Patrick Leonard e sua moglie Susan insieme a Bruce Gaitsch. La canzone era stata offerta inizialmente a Michael Jackson per il suo album \"Bad\", che per\u00f2 la rifiut\u00f2.\nMadonna, che in quel periodo stava lavorando con Leonard sull'album \"True Blue\", dopo il primo ascolto, la accett\u00f2 e ne riscrisse le parole e la melodia. \"La Isla Bonita\" \u00e8 la prima canzone di Madonna ad usare motivi spagnoli, includendo al suo interno anche del testo in spagnolo. Il tema spagnolo ricorrer\u00e0 costantemente nella musica di Madonna, rendendosi manifesto nel testo di \"Who's That Girl\" (1987), \"Spanish Eyes\" (1989), \"I'm Going Bananas\" (1990), la versione spagnola di \"You'll See\" (1995) intitolata \"Ver\u00e1s, Be careful (Cuidado Con Mi Coraz\u00f3n)\" (1999) in cui duetta con Ricky Martin, \"Lo Que Siente La Mujer\", la versione spagnola di \"What It Feels Like for a Girl\" (2001), \"Sorry\" (2006) e \"Spanish Lesson\" estratto da \"Hard Candy\" (2008). L'arrangiamento della canzone contiene al suo interno percussioni cubane, il suono della chitarra spagnola, maracas e armonica. La canzone ha quattro versi cantati in spagnolo, tema che Madonna ha successivamente inserito nel suo singolo del 1987 \"Who's That Girl\". Il testo inizia con la descrizione di Madonna come un turista che prega \"che i giorni sarebbero durati pi\u00f9 a lungo, se ne sono andati cos\u00ec in fretta \" simultaneamente mettendo in evidenza le persone latinoamericane (\"quando \u00e8 l'ora della siesta, le puoi vedere passare\"). Nel suo libro \"Women and popular music\", l'autrice Sheila Whiteley ha detto che il ritornello della canzone pone la sua enfasi sulla participio presente incantatorio (\"Tropical the island breeze, all of nature wild and free, this is where I long to be\"). Secondo quanto dichiarato da Madonna stessa, a proposito delle influenze della musica latina presenti nella canzone: \u00abIn praticamente tutto quello che faccio con lui [Patrick Leonard], c'\u00e8 sempre un ritmo o un'atmosfera latina. \u00c8 veramente strano [...] Pensiamo entrambi di essere stati latini in un'altra vita\u00bb. Inoltre, aggiunse:\nLa citt\u00e0 di San Pedro sull'isola di Ambergris Caye, Belize, viene generalmente indicata come luogo d'ispirazione della canzone. Tuttavia, Madonna volle chiarire a \"Rolling Stone\": \u00abNon so dove sia San Pedro. All'epoca, non ero il tipo di persona che andava in vacanza su isole meravigliose. Potrei aver visto una rampa di uscita per San Pedro sulla strada per lo studio\u00bb. Lei descrisse la canzone come il suo omaggio personale alla \"bellezza e mistero dei latinoamericani\".\nVideo musicale.\nIl videoclip, diretto da Mary Lambert, mostra un gruppo di giovani che suonano e ballano, mentre Madonna li guarda dalla finestra schermata da una tenda. In questo video, la cantante assume due personaggi differenti: una ragazza cattolica e una ballerina di flamenco. La prima rifiuta l'invito della gente a ballare e rimane in una stanza povera di mobili a pregare. La seconda persona \u00e8, invece, pi\u00f9 passionale e balla in una stanza dipinta di rosso acceso illuminata dalle candele. In seguito, questa accetter\u00e0 l'invito della gente a danzare per la strada.\nLa persona pi\u00f9 austera indossa una sottoveste bianca e mostra dei capelli corti pettinati all'indietro. La ballerina di flamenco, invece, indossa un vestito rosso e voluminoso in stile spagnolo e sfoggia dei capelli castani.\nNel video, si registra la presenza del chitarrista Marcos Loya, che poi performera' il controcanto di Spanish Eyes, e di un giovanissimo Benicio del Toro nel ruolo di un ragazzo seduto sopra il cofano di un'auto.\nEsecuzioni dal vivo.\nMadonna ha cantato \"La Isla Bonita\" durante l\"'Who's That Girl Tour\" del 1987, il \"Girlie Show\" del 1993, il \"Drowned World Tour\" del 2001, il \"Confessions Tour\" del 2006 (in una versione dance/tribale). \nIl brano \u00e8 stato eseguito in una versione gypsy-punk con la collaborazione dei Gogol Bordello al Live Earth di Londra il 7 luglio 2007 e nuovamente durante lo \"Sticky &amp; Sweet Tour\" nel 2008 e con lo \"Sticky &amp; Sweet Tour 2.0\" nel 2009 con \"La Isla Bonita/Lela Pala Tute, durante il Rebel Heart Tour\" e in un mash-up con \"Welcome to My Fado Club\" al \"Madame X Tour\". \nCover.\nIn Italia furono registrate anche un paio di cover dance addirittura prima che la canzone uscisse come singolo.\nRicky Martin e Naya Rivera, nella trasmissione del noto telefilm \"Glee\", registano una cover del brano che debutta alla novantanovesima posizione della Billboard Hot 100.\nNel 2007 \u00e8 stata realizzata una cover della canzone da parte dei Twilight Guardians, gruppo heavy metal finlandese. Una cover del brano \u00e8 stata realizzata dalla cantante francese Aliz\u00e9e uscita come singolo per il mercato messicano nei primi mesi del 2008.\nNel 2020 i Black Eyed Peas, assieme a Ozuna e J. Rey Soul, hanno pubblicato il singolo \"Mamacita\", che riprende la melodia del brano.\nTracce.\nL'edizione Super Mix fu un EP pubblicato solo in Giappone nel 1987 a scopo promozionale per l'album. Dato l'enorme successo del CD, la \"Warner\" ha deciso di ristamparlo nel 1990.\nClassifiche.\nPer essere il 5\u00ba singolo dell'album, \"La isla bonita\", ebbe un grandioso successo nelle classifiche mondiali. Raggiunse la posizione n.1 in: Canada, Brasile, Messico, Giappone, Regno Unito, Austria, Germania, Francia, Svizzera, Polonia, nella Eurochart Hot 100 e in Israele.\nIn Italia, raggiunse la posizione n.18, perch\u00e9 l'album \"True Blue\" aveva gi\u00e0 venduto quasi 1 milione di copie. Tuttavia fu una canzone molto gettonata dalle radio italiane che la fecero diventare una hit.\nCuriosit\u00e0.\nDa questo singolo si \u00e8 ispirato moltissimo il brano \"Sailor Moon e il cristallo del cuore \" (1996, RTI Music), scritto da Alessandra Valeri Manera, composto da Ninni Carucci e cantato da Cristina D'Avena, che \u00e8 stato utilizzato come sigla italiana per la terza serie dell\u2019anime \"Sailor Moon\"."}
{"id": "1147700", "revid": "54354", "url": "https://it.wikipedia.org/wiki?curid=1147700", "title": "Dra Abu el-Naga", "text": "Dra Abu el-Naga \u00e8 il nome moderno di una localit\u00e0, rientrante nella pi\u00f9 vasta area della Necropoli tebana e, segnatamente di quella ricompresa nel concetto di Tombe dei Nobili, che ospita una necropoli egizia posta sul lato occidentale del Nilo nei pressi di Tebe, proseguimento ad ovest della necropoli di El-Tarif.\nLa necropoli \u00e8 occupata, in special modo, da sepolture ipogee, o tombe a saff, o contrassegnate di piccole piramidi, risalenti alla XVIII, XIX e XX dinastia di funzionari e dignitari della corte faraonica.\nDal 1999 sono state aperte al pubblico due tombe: la TT255 di Roy e la TT13 di Shuroy.\nTombe della Necropoli.\nLa necropoli ospita 84 tombe specialmente della XVIII, XIX e XX dinastia: \nTombe \"perdute\".\n\u00c8 noto inoltre che la necropoli ospiti altre 28 tombe, risalenti alle stesse dinastie, ma di queste si sono perse le tracce poich\u00e9 non idoneamente identificate topograficamente. Le stesse, perci\u00f2, sono prive di specifica numerazione e contrassegnate dalla lettera \"A\" iniziale:"}
{"id": "1147707", "revid": "22475", "url": "https://it.wikipedia.org/wiki?curid=1147707", "title": "Richard (conte)", "text": "Biografia.\nNel febbraio dell'876 i vescovi e i conti dell'alta Italia si radunano a Pavia. Aspettano l'arrivo di Carlo il Calvo da Roma, dove \u00e8 stato incoronato imperatore e re d'Italia la vigilia di natale dell'anno precedente. Tra di loro vi \u00e8 anche un conte Richard. Il \"Signum Richardi comitis\" appare tra le altre firme presenti nel documento pubblicato a Pavia che certifica l'avvenuto congresso. Il Testamanto di Angilberga, vedova dell'imperatore Ludovico II viene sottoscritto a Brescia nel marzo dell'877 da numerose autorevoli persone. Tra gli altri, un conte Richard \u00e8 presente in veste di \"missus\" imperiale. Sulla base delle considerazioni avanzate da R. Poupardins, queste denominazioni sarebbero in relazione con la figura del conte Richard d'Autun, fratello di Bosone di Provenza. Da un documento piacentino del 30 maggio 879, al tempo, cio\u00e8, in cui termina il predominio in Italia dei Franchi occidentali e Carlo, re dei Franchi orientali, si afferma come nuovo sovrano, veniamo informati che un Richard \u00e8 conte a Piacenza. Un \"Gulfardus sculdassio Adelberti, qui et Acco vocitatur, vicecomes civitate Placentia...\" \u00e8 detto operare \"per data licentia Richari comes ipsius civitatis\". Il documento in questione ci parla di un uomo al governo dopo l'uscita di scena di re Carlomanno.\nBisogna fare uno sforzo notevole, per poter credere che il conte Richard d'Autun sia rimasto in carica, dopo il collasso del dominio franco-occidentale in Italia, anche e nel caso il nostro avesse ricevuto l'incarico da Carlo il Calvo nell'875. E questo anche dal momento che la sua firma \u00e8 presente in un documento di Bosone di Provenza per il monastero di Montieramey del luglio dell'879. Si potrebbe identificare il firmatario del documento dell'875 con il conte della citt\u00e0 di Piacenza dell'anno 879 e ritenere il franco-occidentale Richard una figura del tutto indipendente. Dal fatto, poi, che un \"Richardus comes et missus imperialis\", che insieme al franco-occidentale \"Hugo abbas missus imperialis\" risulti presente alla firma del testamento di Angilberga, a Piacenza, si pu\u00f2 supporre che una identificazione con il fratello di Boso non sia da escludersi a priori.\nSulle origini della famiglia di questo conte, non \u00e8 facile arguire dall'analisi delle esigue fonti a nostra disposizione. Con notevole coraggio si pu\u00f2 arrivare a concludere una relazione di questo personaggio con la schiatta dei Vuifridingi, che amministrarono la contea di Piacenza con Wifred I dall'843 fino, approssimativamente, all'870, e con i nipoti di questo, Adelgis II e Wifred II dall'885 al 932 (un'interruzione avr\u00e0 luogo durante la guerra dei pretendenti alla corona d'Italia, dopo l'888, con l'insediamento di Sigefred, seguace di Guido). Il periodo assegnato cronologicamente a Richard cade esattamente tra il dominio di Wifred e quello di Adelgis. Non \u00e8 da escludere che Richard fosse figlio di Wifred I e che, non avendo avuto discendenti, avesse lasciato la contea nelle mani dei nipoti, dei figli, cio\u00e8, della sorella Berta, Adelgis e Wifred. La sua origine franca deriverebbe da questa collocazione."}
{"id": "1147710", "revid": "287204", "url": "https://it.wikipedia.org/wiki?curid=1147710", "title": "Toiano (Palaia)", "text": "Toiano \u00e8 una frazione del comune italiano di Palaia, nella provincia di Pisa, in Toscana.\nGeografia fisica.\nSorge a sud-est di Palaia, tra i corsi dei torrenti Chiecinella e del Roglio, principale affluente del fiume Era. Il torrente Carfalo divide il paese di Legoli da quelle di Toiano e di Montefoscoli, scorrendo da est a nord.\nStoria.\nLe sue origini risalgono all'alto medioevo, e la struttura del paese resta quella di un castello, a cui si accede tramite un ponte, in origine un ponte levatoio.\nInizialmente sotto il dominio lucchese, pass\u00f2 poi sotto i pisani e nel 1362 sotto l'egemonia fiorentina, grazie all'azione del condottiero Rodolfo II Da Varano, il quale dopo aver vinto l'assedio, prese una campana della rocca e la invi\u00f2 come trofeo a Firenze, dove fu posta nel ballatoio di Palazzo Vecchio.\nNel 1364 il paese (da allora detto \"Toiano Vecchio\") fu distrutto dai fiorentini e il territorio venne restituito ai pisani, in seguito agli accordi di pace tra le due citt\u00e0.\nGli abitanti di Toiano ricostruirono nuovamente il villaggio (da allora detto \"Toiano Nuovo\"), ma nel 1406 si arresero nuovamente al dominio di Firenze.\nMonumenti e luoghi d'interesse.\nIl paese non \u00e8 del tutto disabitato, e al completamento di alcuni lavori di risanamento Idrogeologico da parte degli enti regionali, ormai in fase di completamento del quarto ed ultimo lotto, dovrebbe riprendere a breve i lavori di restauro. E'stato segnalato al FAI (Fondo per l'Ambiente Italiano) nel censimento dei \"luoghi del cuore\" da salvare. Vi \u00e8 inoltre una chiesa sconsacrata risalente all'XI secolo, costruita a pietre quadre regolari e dedicata a San Giovanni Battista.\n\u00c8 situato in una zona di notevole interesse paesaggistico, tra l'area palaiese e quella volterrana, tra le colline pisane e i calanchi di sabbia che sconfinano nelle balze della zona intorno a Volterra.\nIl paese \u00e8 inoltre tristemente ricordato per l'omicidio Elvira Orlandini, detta la \"bella Elvira\", una giovane ventenne che fu trovata sgozzata tra Palaia e Villa Lena e la cui uccisione rappresent\u00f2 un caso mediatico nel 1947.\nNegli anni passati \u00e8 stata creata una Onlus di cittadini per la salvaguardia del territorio, che insieme a Oliviero Toscani organizzarono un concorso fotografico, svoltosi nel centro di creativita' della Sterpaia in S.Rossore, dal titolo, \"Il Paesaggio Italiano\"."}
{"id": "1147712", "revid": "767487", "url": "https://it.wikipedia.org/wiki?curid=1147712", "title": "Aire Libre", "text": "Aire Libre \u00e8 un film del 1996 diretto da Luis Armando Roche.\nPellicola canadese prodotta da Marie-Fran\u00e7oise Roche, Suzanne Girard e Morelba Pacheco. Altri titoli per il film sono \"Out in the open\"/\"Passage of Free Men\" e \"Passage des hommes libres\". Il film \u00e8 stato girato a Caracas e Puerto Ayacucho in Venezuela.\nTrama.\nAlexander von Humboldt consacra i suoi ultimi anni alla scrittura delle sue scoperte, dopo la morte del suo amico Aim\u00e9 Bonpland. \nI due naturalisti europei, motivati dalla stessa causa; l'amore per le persone e per la natura, per pi\u00f9 di cinquanta anni, sono stati amici e hanno vissuto molte esperienze assieme. I due infatti, nel tardo 1800, avevano deciso di recarsi in Venezuela per studiare gli indiani, le mezze razze ed il \"peons\". Alexandre ricorda alcuni degli episodi pi\u00f9 eccezionali del suo viaggio in Venezuela con Bonpland, rivivendo i momenti trascorsi insieme: la loro giovent\u00f9, il loro entusiasmo, la loro sete per la conoscenza scientifica ed umana e, soprattutto, il loro grande desiderio di trovare il fiume \"Casiquaire\", che collega l'Orinoco al Rio delle Amazzoni. Nella loro avventura i due sono stati aiutati da un giovane insegnante di scuola Venezuelano.\nOltre il suo contesto storico, questo film, \u00e8 soprattutto la vera storia di un'amicizia, l'incontro di due vite reali appartenenti a mondi completamente diversi, separati dagli oceani e dalla loro cultura che hanno per\u00f2 in comune, oltre le cose che scoprono ed imparano anche il loro amore per l'umanit\u00e0."}
{"id": "1147720", "revid": "2115763", "url": "https://it.wikipedia.org/wiki?curid=1147720", "title": "Adalgiso (conte di Piacenza)", "text": "Biografia.\nSecondo membro dei Supponidi con questo nome, era figlio di Suppone II, conte di Parma, e di Berta, figlia del conte di Piacenza Vifredo I. Essi ebbe diversi fratelli: Ardingo, vescovo di Brescia, Bertila, sposa di re Berengario, per il quale Adalgiso e i suoi restanti fratelli, Vifredo II (che gli succeder\u00e0 al comitato di Piacenza) e Bosone combatterono nelle lotte per il regno italico, venendo definiti nei \"Gesta Berengarii Imperatoris\" (forse scritto dal fratello Ardingo) \"tria fulmina belli\". Fu creato conte di Parma sicuramente dopo il 9 maggio 882 quando il padre \u00e8 attestato per l'ultima volta ancora in vita.\nNell'agosto 885 riconobbe i diritti pretesi dal diacono Gariberto su un terreno di propriet\u00e0 regia, dicendosi \"conte di Piacenza\". Secondo Cesare Manaresi, questo fatto anticiperebbe di qualche anno la data del documento, prima cio\u00e8 della morte del padre, in quanto non si dichiarava anche \"conte di Parma\".\nNell'888-889 milit\u00f2 nell'esercito di Berengario nella guerra che opponeva quest'ultimo a Guido II di Spoleto, pretendente alla corona d'Italia. Secondo le gi\u00e0 citate \"Gesta Berengarii Imperatoris\", assieme ai fratelli Vifredo e Bosone mise a disposizione 1500 cavalieri.\nIl 20 ottobre 890, Berengario accolse una sua richiesta e concesse a un suo vassallo, Roperto, alcune terre attorno a Reggio. In base a ci\u00f2, Ernst D\u00fcmmler ha ipotizzato che Adalgiso ricoprisse anche la carica di conte di Reggio. La sua data di morte non \u00e8 nota. Sappiamo che dal 911 ricopr\u00ec la carica di conte di Piacenza il fratello Vilfredo."}
{"id": "1147722", "revid": "767487", "url": "https://it.wikipedia.org/wiki?curid=1147722", "title": "Genesis Live", "text": "Genesis Live \u00e8 il primo album dal vivo del gruppo rock britannico Genesis, pubblicato nel luglio 1973.\nRegistrazione.\nL'album si compone di cinque brani tratti dalla tourn\u00e9e europea intrapresa dai Genesis all'inizio del 1973 e legata all'album \"Foxtrot\"; quattro brani furono registrati il 25 febbraio alla De Montfort Hall di Leicester e uno, \"The Return of the Giant Hogweed\", il giorno prima alla Free Trade Hall di Manchester.\nLe registrazioni in questione erano in origine destinate alla trasmissione radiofonica statunitense \"King Biscuit Flower Hour\" ma furono poi acquisite dalla Charisma Records appunto per trarne un album dal vivo, malgrado l'iniziativa non incontrasse all'epoca il pieno favore del gruppo. La casa discografica punt\u00f2 su un album singolo a prezzo ridotto, allo scopo di promuovere meglio il gruppo sia in Europa che negli Stati Uniti; esistono tuttavia rare prove di stampa realizzate dalla Philips Records nell'aprile 1973 che contengono anche il brano \"Supper's Ready\", tratto anch'esso dal concerto di Leicester: prodotte in pochissime copie e certamente non destinate alla vendita poich\u00e9 volume e velocit\u00e0 dell'incisione variano all'ascolto, esse recano i brani distribuiti su quattro facciate di un doppio LP e presentano le cinque tracce della versione definitiva in ordine differente.\nCopertina.\nLa copertina dell'album si componeva di fotografie del gruppo in concerto, scattate da Bob Gruen e Armando Gallo al Rainbow Theatre di Londra il 9 febbraio 1973. Oltre ai crediti, essa riportava una dedica all'ex road manager Richard McPhail \u2014 che aveva lasciato il gruppo poco prima della pubblicazione del disco \u2014 e un breve racconto scritto da Peter Gabriel che, pur concettualmente non legato ai brani contenuti nell'album, richiamava comunque le storie di fantasia che il cantante era solito narrare in concerto fra un brano e l'altro.\nL'Italia fu l'unico Paese nel quale la prima edizione di \"Genesis Live\" usc\u00ec con una copertina totalmente diversa che, sul fronte, riportava un primo piano di Peter Gabriel con la maschera da fiore indossata durante la sezione \"Willow Farm\" del brano \"Supper's Ready\" e, sul retro, una sola foto del gruppo sul palco del Rainbow Theatre. Le successive ristampe italiane si uniformarono a quelle uscite nel resto del mondo.\nAccoglienza.\n\"Genesis Live\" fu il primo disco dei Genesis ad entrare fra i primi dieci posti della Official Albums Chart britannica, piazzandosi al nono posto il 12 agosto 1973 e preparando la strada per l'ulteriore progresso di vendite che il gruppo ottenne in patria con il successivo album in studio \"Selling England by the Pound\", pubblicato in ottobre."}
{"id": "1147729", "revid": "287204", "url": "https://it.wikipedia.org/wiki?curid=1147729", "title": "Ruben Baraja", "text": ""}
{"id": "1147730", "revid": "287204", "url": "https://it.wikipedia.org/wiki?curid=1147730", "title": "Gabriel Kondratiuk", "text": "Biografia.\nGabriel Kondratiuk nasce a El Bols\u00f3n, nella Patagonia argentina, nel 1969. Il luogo di nascita influenzer\u00e0 in maniera decisiva lo sviluppo della sua opera artistica. Nel 1989 si sposta a La Plata (Provincia di Buenos Aires) ed inizia i suoi studi di pittura presso la \"Universidad Nacional de La Plata\". Nel 1990 si sposta di nuovo a Buenos Aires, dove nel 1994 prosegue i suoi studi presso l'Accademia delle Belle Arti \"Prilidiano Pueyrred\u00f3n\". Nel 1998 si laurea ed ottiene il titolo di \"professore delle arti\". Attualmente vive e lavora in Austria ed in Argentina.\nMostre.\nMostre personali.\n2010\n2008\n2006 \nMostre collettive.\n2009\n2008\n2007\n2006 \n2001 \n1999 \n1998 \n1993 \nPubblicazioni.\n2008\n2007\n2006"}
{"id": "1147738", "revid": "125037049", "url": "https://it.wikipedia.org/wiki?curid=1147738", "title": "Guerra dei trent'anni (fase francese)", "text": "La fase francese \u00e8 la quarta ed ultima fase della guerra dei trent'anni, ed \u00e8 anche quella di maggior durata, dal 1635 al 1648.\nIl nome assegnato a questo periodo deriva dall'ingresso formale in guerra della Francia, che precedentemente aveva partecipato al conflitto soltanto supportando i nemici dell'Imperatore ed intervenendo direttamente solo nella marginale seconda guerra di successione del Monferrato (1627-1631, vedi la fase danese del conflitto). L'intervento francese mise definitivamente fine al periodo della guerra in cui gli schieramenti erano basati su problematiche confessionali; l'entrata in guerra della cattolica Francia contro l'Imperatore anch'esso cattolico inaugur\u00f2 di fatto il lungo periodo delle guerre europee per l'egemonia e mise in luce la \"laicizzazione\" della politica che sarebbe poi stata sancita dalla pace di Vestfalia.\nLa data d'inizio dell'impegno diretto francese coincide con la dichiarazione di guerra alla Spagna del 26 maggio 1635, giustificata dall'attacco che gli spagnoli avevano sferrato contro l'Elettore di Treviri, sotto la protezione francese fin dal 1632, fornendo cos\u00ec alla Francia un \"casus belli\". L'andamento del conflitto dopo l'intervento francese pu\u00f2 essere diviso in due fasi: nella prima, fino al 1641, si ebbe una serie di scontri che videro la Francia in difficolt\u00e0, impegnata in una guerra su pi\u00f9 fronti, e le forze svedesi che, nonostante le diverse vittorie riportate, non riuscirono a infliggere un colpo decisivo in Germania del nord. Nella seconda fase, dopo il 1641, con l'assunzione del comando svedese da parte del generale Lennart Torstenson, le forze alleate franco-svedesi riuscirono a sconfiggere le truppe imperiali e alleate fino alla loro definitiva resa nel 1648.\nPrima Fase: La Francia in difficolt\u00e0 (1635-1641).\nNel primo anno dopo l'intervento francese, le truppe del cardinale di Richelieu subirono varie sconfitte su tutti i fronti, ed entro dicembre gli imperiali avevano preso Heidelberg, Magonza e Kaiserslautern. Richelieu tent\u00f2 di far fronte alla situazione chiedendo a Bernardo di Sassonia-Weimar e ai suoi veterani di passare al servizio della Francia; poich\u00e9 quasi tutti gli stati protestanti tedeschi avevano aderito alla pace di Praga, Bernardo accett\u00f2 di porsi al servizio di Luigi XIII e di Richelieu, nonostante questo provocasse un certo risentimento negli svedesi, che erano, formalmente, i suoi committenti.\nIl 1636 vide nuove dure sconfitte per le truppe francesi: le forze spagnole, al comando del cardinale-infante Ferdinando, condussero un'offensiva in Piccardia dai Paesi Bassi spagnoli, ed avanzarono fino a Corbie, a sole 80 miglia da Parigi; nel frattempo, Carlo IV di Lorena, avanz\u00f2 in Borgogna a partire dai possedimenti spagnoli della Franca Contea, raggiungendo Digione. Queste offensive furono a stento arrestate dal rapido afflusso di nuove forze francesi, che riuscirono a ricacciare il nemico dalla Piccardia e a fermare Carlo di Lorena. Se l'invasione della Linguadoca progettata dagli spagnoli nel 1637 fosse stata condotta contemporaneamente alle altre offensive, la Francia si sarebbe trovata in gravi difficolt\u00e0.\nAlla fine del 1637 le forze di Bernardo di Sassonia-Weimar poterono passare all'offensiva in Alsazia, dopo avere vinto alcuni scontri con le truppe nemiche a Rhinefelden e Wittenweier; con il supporto di rinforzi freschi di truppe francesi, comandate dal Visconte di Turenne, Bernardo invest\u00ec la fortezza chiave di Breisach, che permetteva il controllo del corso del Reno, e la cattur\u00f2 il 17 dicembre; questo fu il primo significativo successo francese dall'entrata nel conflitto. Bernard\u00f2 mor\u00ec l'11 luglio 1639, ma il suo secondo in comando continu\u00f2 la collaborazione con la Francia.\nNel frattempo anche la Svezia aveva potuto tornare all'offensiva, dopo avere stipulato una tregua con la Polonia nel 1635, che le consent\u00ec di inviare in Germania le forze fino ad ora l\u00e0 impiegate al comando del generale Lennart Torstenson. Questo esercito si riun\u00ec a quello di Johan Ban\u00e9r in Meclemburgo e Pomerania, nonostante alcune azioni di contrasto effettuate dalle forze imperiali; nel 1636, anche la Sassonia dichiar\u00f2 formalmente guerra alla Svezia. Nonostante fosse inferiore numericamente agli avversari, Ban\u00e9r decise di passare all'offensiva, e inflisse una dura sconfitta all'armata congiunta sassone-imperiale nella battaglia di Wittstock.\nIn seguito alla vittoria, gli svedesi tentarono di assediare Lipsia e di spingere l'Elettore di Brandeburgo ad unirsi nuovamente all'alleanza, ma fallirono in entrambi gli scopi: il Brandeburgo si avvicin\u00f2 infatti alla causa imperiale, mentre l'assedio dovette essere tolto a causa del sopraggiungere di un esercito imperiale al comando di Mattia Galasso, che numericamente sopravanzava di molto gli svedesi. Ban\u00e9r fu costretto a ritirarsi nuovamente in Pomerania e per il 1637 la situazione era ancora quella di due anni prima.\nLa Svezia cominciava ad accusare la stanchezza dovuta al protrarsi del conflitto, e il cancelliere Oxenstierna decise di tentare di uscire dalla guerra a condizioni onorevoli; alla fine comunque la Svezia continu\u00f2 la lotta, e nel marzo 1638 firm\u00f2 con la Francia il trattato di Amburgo, con il quale i contraenti si impegnavano a non firmare paci separate con il nemico e la Francia a pagare consistenti sussidi alla Svezia.\nGrazie a questi aiuti, Ban\u00e9r fu in grado, in luglio, di tornare all'offensiva, respingendo l'armata di Gallas in Boemia e Slesia; nel 1639 gli svedesi si rivolsero contro i sassoni, e il 14 aprile 1639 sconfissero nella battaglia di Chemnitz una forza imperiale al comando dell'Arciduca Leopoldo-Guglielmo, il fratello di Ferdinando III. Essi tentarono quindi, a maggio, di assediare Praga, ma, non avendo mezzi sufficienti per conquistarla, si ritirarono sull'Elba e si riunirono con l'esercito francese ad Erfurt, nel dicembre del 1640; l'offensiva combinata comunque si rivel\u00f2 infruttuosa e gli eserciti si divisero e si ritirarono alle rispettive basi.\nSeconda fase: la sconfitta delle forze imperiali (1641-1648).\nIl 20 maggio 1641 il comandante dell'esercito svedese, Johan Ban\u00e9r, mor\u00ec, e al suo posto Oxenstierna scelse il generale Torstenson, che arriv\u00f2 in novembre. Torstenson pass\u00f2 all'offensiva attaccando verso est, sconfiggendo i sassoni a Schweidnitz e conquistando Olm\u00fctz, capitale della Moravia, che funse da base svedese per il resto della guerra. Poich\u00e9 sembrava che la stessa Vienna fosse minacciata, le forze imperiali al comando dell'arciduca Leopoldo-Guglielmo e del generale Ottavio Piccolomini tentarono di arrestare gli svedesi, ma subirono una decisiva sconfitta nella seconda battaglia di Breitenfeld, il 2 novembre 1642.\nAnche la Francia, che dopo la morte del cardinale Richelieu era guidata dal cardinale Giulio Mazzarino, consegu\u00ec un notevole successo sul fronte dei Paesi Bassi, che fu definitivamente reso sicuro con la vittoria conseguita il 19 maggio 1643 nella battaglia di Rocroi da Luigi II di Borbone-Cond\u00e9, in seguito noto come il \"Grand Cond\u00e9\"; ma l'offensiva tentata nell'ottobre dello stesso anno in Germania fu schiacciata nella battaglia di Tuttlingen, in cui i francesi furono sconfitti da forze imperiali inferiori di numero, e il comandante francese Rantzau catturato.\nIl Visconte di Turenne fu richiamato e posto al comando, ma la sua posizione fu resa molto precaria dall'allontanamento dell'esercito svedese, che si impegn\u00f2 in un attacco preventivo contro la Danimarca; Massimiliano I di Baviera fu pronto ad approfittarne, ed invi\u00f2 all'attacco le sue forze sotto il generale Franz von Mercy, che riusc\u00ec, il 28 luglio 1644, a catturare la fortezza di Friburgo. Turenne fu raggiunto da rinforzi guidati da Cond\u00e8, che assunse il comando e sferr\u00f2 una serie di dispendiosi attacchi frontali, che comunque costrinsero i bavaresi a ritirarsi; l'esercito francese in seguito conquist\u00f2 varie fortezze lungo il Reno, tra cui, il 9 settembre 1644, la piazzaforte di Philippsburg, una conquista che era, per importanza, pari a quella di Breisach di sei anni prima.\nEssa fu subito potenziata nelle fortificazioni e trasformata in una base avanzata per future offensive in Germania meridionale. Ma fu ancora la Svezia a rivelarsi la pi\u00f9 pericolosa. Torstenson decise di procedere alla liberazione della Boemia dalle forze imperiali, mossa a cui l'Imperatore rispose arruolando in tutta fretta nuovi uomini e richiedendo assistenza a Massimiliano I di Baviera; le forze svedesi ottennero una schiacciante vittoria nella battaglia di Jankov, il 6 marzo 1645, distruggendo met\u00e0 delle forze nemiche. Gli svedesi procedettero quindi fino a 30 miglia da Vienna, provocando la fuga di Ferdinando III a Graz, ma Torstenson decise di rinunciare ad attaccare la capitale austriaca e prefer\u00ec consolidare le sue posizioni in Moravia assediando invano per due volte Brno; la Sassonia firm\u00f2 un armistizio di sei mesi, che venne poi confermato dalla pace di Eilenberg del 14 aprile 1646, che sanciva la definitiva uscita dell'Elettorato dal conflitto.\nNella Germania meridionale ancora una volta la Francia fall\u00ec la sua offensiva: Turenne, il 2 maggio 1645 venne attaccato di sorpresa a Mergentheim, perdendo tutta la fanteria; egli fu costretto a ritirarsi nel territorio dell'Assia-Kassel, dove ancora una volta fu soccorso da Cond\u00e8. Le forze francesi riunite riuscirono a respingere gli avversari nella battaglia di Allerheim (anche detta seconda battaglia di N\u00f6rdlingen), in cui venne ucciso il comandante bavarese Von Mercy. I francesi avanzarono quindi verso il Danubio, ma a causa delle gravi perdite subite ritornarono alle precedenti posizioni su Reno.\nTorstenson propose di riunire i due eserciti alleati per sferrare il colpo decisivo agli imperiali, ma il cardinale Mazzarino preferiva dirigere l'offensiva contro la Spagna; Turenne comunque era favorevole a continuare l'offensiva in Germania, e, con 8.000 uomini circa, pass\u00f2 il Reno a Wesel e si congiunse con forze svedesi pi\u00f9 consistenti al comando di Carl Gustaf Wrangel. Le forze combinate riuscirono a minacciare le comunicazioni dell'armata al comando dell'Arciduca Leopoldo Guglielmo che difendeva la Baviera, costringendolo ad abbandonarla e a lasciarla indifesa. Massimiliano I di Baviera, costretto ad abbandonare Monaco, abbandon\u00f2 l'alleanza con l'Imperatore con il trattato di Ulma del 14 marzo 1647.\nA questa fase seguirono alcune indecisioni, dovute al fatto che la Francia doveva sostenere lo sforzo della guerra nel settore dei Paesi Bassi, dove gli olandesi sembravano avere diminuito il loro impegno; gli svedesi procedettero verso est, e Massimiliano di Baviera sconfess\u00f2 il Trattato di Ulma firmando, a settembre, il Trattato di Pilsen, con cui stringeva nuovamente alleanza con l'Imperatore Ferdinando III.\nNel marzo del 1648 cominci\u00f2 l'ultima campagna della guerra, che vide gli eserciti combattere in Baviera e scontrarsi nella battaglia di Zusmarshausen, rivelatasi una completa disfatta per gli imperiali, che perdettero il loro ultimo esercito; anche il settore dei paesi bassi vide la vittoria francese nella battaglia di Lens. Le poche forze rimaste agli Asburgo riuscirono a rallentare l'avanzata avversaria in Baviera e in Boemia, dove fu attaccata Praga, ma i combattimenti furono definitivamente arrestati dalla notizia della firma della Pace di Vestfalia"}
{"id": "1147739", "revid": "33689", "url": "https://it.wikipedia.org/wiki?curid=1147739", "title": "IPAQ", "text": "iPAQ \u00e8 la denominazione commerciale con cui HP vende i suoi dispositivi Pocket PC e smartphone. Il nome fu adottato per la prima volta da Compaq con l'iniziatore della serie, il modello Compaq iPAQ H 3130.\nIn seguito all'acquisizione di Compaq da parte di HP, quest'ultima ha scelto di mantenere il nome aggiornando la serie con la produzione di nuovi modelli."}
{"id": "1147744", "revid": "1372005", "url": "https://it.wikipedia.org/wiki?curid=1147744", "title": "Sigifredo (conte di Piacenza)", "text": "Biografia.\nFu uno degli uomini pi\u00f9 fedeli del partito di re Guido, che diede man forte ad Ageltrude contro i Napoletani nella primavera dell'897, dopo aver accompagnato Lamberto al sinodo romano che condann\u00f2 papa Formoso.\nNell'897, all'arrivo in Italia di re Ludovico di Provenza, Sigifredo al lato del marchione Adalberto di Tuscia e al marchione Adalberto d'Ivrea \u00e8 uno dei primi a schierarsi dalla sua parte. Gi\u00e0 il 12 ottobre del 900 troviamo Sigifredo a Pavia presso Ludovico, dove con Adalberto di Tuscia e il conte Adelelm di Valenza sottoscrive una conferma di beni alla chiesa di Arezzo. In veste di conte palatino appare in un altro documento dell'11 marzo 901.\nDa un placito dell'anno 903, tenuto alla presenza di Berengario I re d'Italia, si apprende che la monaca Irmengarda, figlia di Ludovico II, aveva donato a Scamburgia badessa del monastero di San Sisto le corti di Guastalla e Luzzara a lei lasciate da \"Angelberga imperadrice\" sua madre. Presiede quell'atto \"Sigefredus Comes Palacii, et Comes ipsius Comitatus Placentini\".\nIl conte del palazzo Amedeus (895-897) interviene insieme a Sigifredo (892-904) per far ottenere un diploma di conferma all'episcopato. Nel febbraio dell'895 viene sottoscritta una donazione del vescovo di Piacenza Everardo alla cattedrale; nel luglio dello stesso anno, in un'altra donazione alla Chiesa di Piacenza, la benefattrice si dichiara moglie di un certo Seufredus, che era stato vassallo di Ludovico II e probabilmente parente del vescovo omonimo, in carica dall'839 all'870 (quest'ultimo atto si trova nell'Archivio della cattedrale di Piacenza, Cass. 4, Mazzo 2, n\u00b0 4; su Seufredus, cfr. F. Bougard, \"Entre Gandolfingi\"..., p. 40-41)."}
{"id": "1147749", "revid": "124597572", "url": "https://it.wikipedia.org/wiki?curid=1147749", "title": "Repubblica di Pskov", "text": "La Repubblica di Pskov (), nota anche come Pscovia o Plescovia, costitu\u00ec un'entit\u00e0 statale della rus' medievale tra la seconda met\u00e0 del XIII secolo e gli inizi del XVI secolo.\nOrigini.\nDopo la disintegrazione della Rus' di Kiev, avvenuta nel corso del XII secolo, la citt\u00e0 di Pskov con i suoi territori circostanti, situati presso le due sponde del fiume Velikaja, e a oriente del lago dei Ciudi e del fiume Narva, divent\u00f2 parte della Repubblica di Novgorod. Pskov mantenne tuttavia uno statuto autonomo, che comprendeva il diritto di costituire nel territorio sopra elencato delle cittadelle fortificate (Izborsk \u00e8 la pi\u00f9 antica fra queste). A causa del ruolo preminente che la citt\u00e0 assunse durante la guerra contro l'Ordine livoniano, la sua influenza si accrebbe notevolmente. Il lungo regno di Dovmont (1266-99) e specialmente la sua vittoria nella battaglia di Rakovor (1268), costituirono le basi dell'indipendenza di Pskov. Questa fu riconosciuta dai boiardi di Novgorod in seguito al trattato di Bolotovo (1348), nel quale mantennero tuttavia il diritto di nominare i posadniki di Pskov. La citt\u00e0 rimase tuttavia dipendente dalla potente vicina solo riguardo alle gerarchie religiose.\nOrganizzazione interna.\nLa Repubblica di Pskov contava sul proprio territorio attivit\u00e0 di coltivazione, pesca, costruzione edile e di lavorazioni dei metalli e dei gioielli molto progredite rispetto agli standard russi dell'epoca. Lo scambio di manufatti all'interno della repubblica stessa nonch\u00e9 i suoi commerci con Novgorod e le altre citt\u00e0 russe, con la regione baltica e con le citt\u00e0 europee fecero di Pskov uno dei pi\u00f9 grandi centri di produzione e commercio di tutta la rus'. A differenza della Repubblica di Novgorod, il territorio della Repubblica di Pskov non vedeva la presenza di grandi proprietari feudali e gli appezzamenti di terreno erano pi\u00f9 piccoli e sparsi di quelli del vicino, cos\u00ec come lo erano anche quelli dei monasteri e delle chiese. Le relazioni sociali che presero forma nella repubblica erano il chiaro riflesso dei dettami inseriti nel Codice Legale di Pskov. Le peculiarit\u00e0 dell'economia mercantile, il legame centenario con Novgorod, gli status frontalieri e i trattati militari portarono allo sviluppo del sistema della ve\u010de, sorta di parlamento cittadino che si riuniva presso la cattedrale della Trinit\u00e0, la quale eleggeva i posadnik e i sotskij (\u0441\u043e\u0442\u0441\u043a\u0438\u0439, all'origine un funzionario che rappresentava un centinaio di famiglie) e le regolava le relazioni intercorrenti tra signori feudali, gli abitanti del \"posad\", gli \"izbornik\" (\u0438\u0437\u0431\u043e\u0440\u043d\u0438\u043a, i funzionari eletti), e gli \"smerd\" (contadini). Il consiglio dei boiardi aveva una speciale influenza nelle decisioni della ve\u010de che sono contenute nella cattedrale di Pskov insieme a molti documenti privati e statali. Le cariche elettive divennero presto un privilegio di alcune famiglie nobili. Durante i momenti pi\u00f9 drammatici della storia di Pskov, tuttavia, i cosiddetti \"molod\u0161ie\" abitanti del posad (\u043c\u043e\u043b\u043e\u0434\u0448\u0438\u0435 \u043f\u043e\u0441\u0430\u0434\u0441\u043a\u0438\u0435 \u043b\u044e\u0434\u0438, o funzionari del posad di basso rango) giocarono un ruolo importante e, alle volte, decisivo nella ve\u010de. Il confronto tra boiardi e smerd, tra \"molod\u0161ie\" e \"bol\u0161ije\" (funzionari del posad di alto rango) all'interno dell'assemblea si riflesse nell'eresia degli strigol'niki nel XIV secolo e nei dibattiti nella ve\u010de, che spesso culminavano in sanguinosi scontri, negli ultimi decenni del XV secolo.\nLa fine della repubblica.\nIl rafforzarsi dei rapporti con il Granducato di Mosca, causati dallo sviluppo nell'economia e da un cambiamento della politica estera dello Stato, la partecipazione di Pskov nel 1380 alla vittoriosa battaglia di Kulikovo, e la lotta condotta con il vicino moscovita contro i lituani e i cavalieri teutonici, finirono per rappresentare le condizioni politico-economiche dell'eliminazione dell'indipendenza repubblicana. Alcuni mercanti e boiardi cercarono di opporsi al processo di unificazione con Mosca ma non furono supportati dalla grande maggioranza dei cittadini.\nNel 1510, dopo aver conquistato con le proprie truppe il territorio della repubblica, il Gran Principe di Mosca Basilio III arriv\u00f2 a Pskov e dichiar\u00f2 la sua vot\u010dina, ponendo con ci\u00f2 termine all'esperienza repubblicana. La ve\u010de fu sciolta e all'incirca 300 famiglie di ricchi abitanti di Pskov furono esiliati dalla citt\u00e0. I loro possedimenti furono distribuiti ai funzionari moscoviti. Da quel momento la citt\u00e0 e i suoi paraggi continuarono a svilupparsi all'interno del centralizzato stato russo, preservando tuttavia alcune delle loro tradizioni economiche e culturali."}
{"id": "1147752", "revid": "1711941", "url": "https://it.wikipedia.org/wiki?curid=1147752", "title": "Re di Gondor", "text": ""}
{"id": "1147764", "revid": "287204", "url": "https://it.wikipedia.org/wiki?curid=1147764", "title": "Porto di Castiglione della Pescaia", "text": "Il porto di Castiglione della Pescaia \u00e8 il porto dell'omonima localit\u00e0 della provincia di Grosseto. Il porto-canale si trova sul mar Tirreno alla foce del fiume Bruna.\nStoria.\nI ritrovamenti di resti di epoca romana presso la riva destra del fiume Bruna, in prossimit\u00e0 del porto-canale presso la foce, fanno ipotizzare l'esistenza di un approdo fin da quel periodo storico, anche se non sono emersi elementi diretti che lo testimonino.\nIn epoca medievale, il porto era un'infrastruttura strategica per il litorale maremmano, tanto da essere \"protetto\" dall'imponente complesso fortificato del castello, che sorge sulla vetta del promontorio sovrastante.\nDurante il secolo scorso, il porto \u00e8 divenuto uno dei principali della zona, sia come approdo turistico che per le attivit\u00e0 di pesca, tanto richiedere progetti per un suo eventuale ampliamento e ammodernamento negli anni futuri.\nCaratteristiche.\nIl fondale, di medio-bassa profondit\u00e0, rende adatto il porto turistico ad imbarcazioni di dimensioni inferiori ai 15 metri; durante il periodo primaverile ed estivo sono attivi servizi di minicrociere per le isole dell'arcipelago Toscano. L'accesso al porto risulta essere molto difficoltoso o addirittura impossibile con forti venti dai quadranti meridionali.\nPresso il porto, ha sede il locale ufficio marittimo."}
{"id": "1147765", "revid": "1372005", "url": "https://it.wikipedia.org/wiki?curid=1147765", "title": "Vifredo II", "text": "Biografia.\nFiglio di Suppone II e di Berta, figlia del conte di Piacenza Vifredo I, Vifredo II apparteneva alla stirpe franca dei Supponidi.\nPresente a partire dai tempi del duro conflitto scatenatosi in Italia tra Berengario e Guido, all'indomani della sparizione di Carlo III, insieme ai fratelli Adelgiso II e Bosone III \u00e8 in grado di fornire al primo dei due contendenti un contingente di 1.500 cavalieri, come recitano i \"Gesta Berengarii Imperatoris\"; sempre in questi, egli \u00e8 definito parte dei \"tria fulmina belli\" assieme ai due fratelli. Con Berengario era legato da vincoli di sangue, per via del matrimonio contratto da quello con la sorella Bertilla. Nel febbraio dell'889 Guido infligge una decisiva sconfitta alle forze di Berengario, proprio sul Trebbia.\nVifredo \u00e8 costretto ad abbandonare i suoi territori, l'area cio\u00e8 di Piacenza e Parma e a rifugiarsi con Berengario in Friuli. Nel 906, tramontata la stella dell'avversario, Berengario riesce a ottenere la corona d'Italia e a Vifredo viene restituito il titolo precedentemente perso. A questo riguardo, un documento piacentino ci mostra che Vifredo nel 911 partecipa ad una udienza in veste di \"comes eiusdem comitato Piacentino\". Sembra anche aver avuto, all'apparenza, interessi nella zona di confine tra Parma e Brescia, dal momento che lo troviamo alle prese con una controversia, con il vescovo Pietro di Reggio, relativa ad alcuni possedimenti appartenenti alla Chiesa di Reggio nella zona di Torricella (30 km a nord di Parma, sul Po) probabilmente spettanti alla contea di Brescia. Questa controversia giunger\u00e0 alle orecchie di Berengario. Durante il giurato tenuto il 9 giugno del 912 nel palazzo reale di Pavia, Vifredo viene incolpato di ingiustizia ed \u00e8 costretto a restituire \"supradicta Sanctae Mariae capella et castro inibi facto\" alla Chiesa di Reggio. Nonostante il verdetto, non sembra che il conte cadesse in disgrazia.\nDal frammento di un documento pubblicato nello stesso periodo, databile tra il 912 e il 915, Vifredo appare al lato del sovrano con l'epiteto \"dilectus consiliarius\": si mostra favorevole alla costruzione di un castelletto \"in comitatu Ticinensis in villa Figaria\", terreno di propriet\u00e0 del subdiacono pavese Hieronimus, come difesa contro il pericolo degli Ungari. L'influenza di Vifredo II sui destini dell'alta Italia \u00e8 chiara da poche note rimasteci.\nNon \u00e8 ancora chiaro, invece, se la sua influenza persistesse alla corte di Berengario dopo l'omicidio per avvelenamento commesso dal re ai danni di Bertilla, sua moglie e sorella di Vifredo o se una punizione cos\u00ec severa (vedi sopra) fosse preludio anche di drastici cambi nei loro rapporti. Secondo il Wickham, nel 922 Vifredo risulterebbe schierato dalla parte di Rodolfo II. Due diplomi reali per il capitolo di Parma (un documento di Berengario del 19 febbraio del 921 e uno di Rodolfo II dell'8 dicembre del 922) lo definiscono ancora benefattore della Chiesa di Parma; insieme a sua madre Berta, vedova del conte Suppone II, aveva trasferito al capitolo della Cattedrale di Parma diversi beni, poi riconfermati dai due sovrani alla Chiesa di Parma."}
{"id": "1147774", "revid": "486946", "url": "https://it.wikipedia.org/wiki?curid=1147774", "title": "Raginerio", "text": ""}
{"id": "1147786", "revid": "14601", "url": "https://it.wikipedia.org/wiki?curid=1147786", "title": "Punta Ala", "text": "Punta Ala (gi\u00e0 \"Punta Troia\") \u00e8 una frazione del comune italiano di Castiglione della Pescaia, nella provincia di Grosseto, in Toscana.\n\u00c8 una nota localit\u00e0 balneare adagiata sulle pendici settentrionali dell'omonimo promontorio.\nStoria.\nDenominata precedentemente Punta Troia, dal nome dell'Isolotto della Troia, toponimo derivante dalla corruzione fonetica dell'antico \"Portus Traiani\" ricordato dalle fonti latine e oggi pi\u00f9 conosciuto come Isolotto dello Sparviero; fu l'aviatore italiano Italo Balbo, che aveva acquistato alcune fortificazioni e ville nella zona e che poi divennero sue residenze, a mutare il nome in Punta Ala, traendolo dal gergo aeronautico.\nIl moderno centro turistico si \u00e8 sviluppato nel corso del XX secolo, in particolare negli anni settanta. La localit\u00e0 \u00e8 rinomata per l'attrezzatissimo porto turistico e per le regate veliche che vengono organizzate dal locale Yacht Club Punta Ala, culla di Luna Rossa. Il luogo \u00e8 meta turistica di \u00e9lite in ogni stagione, grazie alla presenza di lussuosi residence, seconde case e imbarcazioni ormeggiate presso il porto.\nMonumenti e luoghi d'interesse.\nArchitetture civili.\nCon lo sviluppo di Punta Ala come localit\u00e0 balneare nel corso del Novecento, sono stati costruiti numerosi complessi residenziali turistici e di servizi, oltre che numerose lottizzazioni, tra i quali sono da ricordare per il loro contributo alla storia della frazione e all'architettura contemporanea soprattutto i seguenti:\nIn quanto localit\u00e0 turistica di ampio richiamo internazionale, sono da segnalare anche alcune strutture ricettive di interesse architettonico quali il \"Bar La Vela\", primissimo manufatto realizzato a Punta Ala ad eccezione delle case coloniche, costruito nel 1960 su progetto di Walter Di Salvo; il \"Ristorante La Bussola\", risalente al 1965 e sempre opera dell'architetto Di Salvo; e il \"Punta Ala Club House\", grande struttura vasta 60 ettari realizzata nel 1964 su progetto di Francesco Paolo Piemontese.\nVille.\nDi notevole interesse alcune ville realizzate per un turismo d'\u00e9lite, delle quali riportiamo le pi\u00f9 interessanti dal punto di vista architettonico:\nArchitetture militari.\nPur presentandosi come una moderna, funzionale ed esclusiva localit\u00e0 balneare, Punta Ala era luogo di confine tra il Principato di Piombino a nord e il Granducato di Toscana a sud. Il timore di invasioni piratesche fece s\u00ec che venissero innalzate alcune fortificazioni a difesa di questo tratto costiero.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Punta Ala. Sono indicati gli abitanti del centro abitato e dove \u00e8 possibile \u00e8 inserita la cifra riferita all'intero territorio della frazione.\nGeografia antropica.\nPunta Ala si presenta come una moderna localit\u00e0 balneare caratterizzata dalla presenza di un attrezzato porto turistico, dotato di numerosi servizi, che funge da nucleo e da vertice per tutte le attivit\u00e0, contorniato da numerose e distinte lottizzazioni residenziali realizzate a partire dagli anni sessanta del Novecento lungo la strada provinciale. \u00c8 cos\u00ec possibile suddividere facilmente la frazione nei seguenti rioni:\nInfrastrutture e trasporti.\nStrade.\nLa frazione \u00e8 posizionata lungo la strada provinciale 158 delle Collacchie, gi\u00e0 strada statale 322, che collega le citt\u00e0 di Follonica e Grosseto attraversando i centri abitati della costa tirrenica. Si raggiunge tramite una deviazione al bivio di Pian d'Alma.\nPorti.\nLa frazione \u00e8 servita da un porto turistico denominato Marina di Punta Ala.\nSport.\nLa frazione ha una solida tradizione nella vela, in quanto \u00e8 sede dello Yacht Club Punta Ala, fondato nel 1976 e che ha dato vita al progetto di Luna Rossa, imbarcazione italiana che ha partecipato alle regate di America's Cup nel 2000 e a quattro edizioni della Louis Vuitton Cup. Il paese \u00e8 noto anche per possedere uno dei campi da golf pi\u00f9 grandi della provincia, dove ha sede il Golf Club Punta Ala, fondato nel 1964.\nA Punta Ala \u00e8 presente anche una societ\u00e0 calcistica, l'ASD Libero Punta Ala FC, militante in Terza categoria provinciale."}
{"id": "1147790", "revid": "74173", "url": "https://it.wikipedia.org/wiki?curid=1147790", "title": "Deutsche Kommunistische Partei", "text": ""}
{"id": "1147792", "revid": "3115", "url": "https://it.wikipedia.org/wiki?curid=1147792", "title": "Chiesa di San Francesco (Alatri)", "text": "La chiesa di San Francesco \u00e8 una delle chiese principali della citt\u00e0 di Alatri e assieme al contiguo ex convento \u00e8 stata la sede della comunit\u00e0 di frati francescani la cui presenza in citt\u00e0 sembra risalire alla prima met\u00e0 del Duecento.\nVenne costruita a partire dal 1220 e terminata intorno al 1330, andando a soppiantare la vicina chiesa di San Benedetto come sede dell'ordine.\nL'esterno.\nSituata al termine di via San Francesco, tra la piazza Santa Maria Maggiore e porta San Francesco, si caratterizza all'esterno per una struttura compatta, in stile gotico; la severa facciata, a capanna, presenta un unico portale archiacuto, di piccole dimensioni, a cui si accede da un'ampia scalinata, e un grande rosone a colonnine radiali che si \u00e8 mantenuto inalterato dalla sua costruzione, e che nel centro riproduce il motivo del rosone della collegiata di Santa Maria Maggiore.\nL'interno.\nL'interno \u00e8 in un'unica navata con presbiterio rialzato; si presenta con caratteristiche tipicamente barocche, derivanti dalla ristrutturazione degli inizi del XVIII secolo, che determin\u00f2 la scomparsa di molti degli affreschi prima presenti; tuttavia si sono conservate varie testimonianze pittoriche del XIV e XV secolo, come, a ridosso del portale, sotto la settecentesca cantoria lignea, una Madonna con santi della scuola del Maestro di Alvito e un San Giovanni Battista di autore ignoto. Altri affreschi sono nella parete destra: una Madonna in trono con bambino, un Santo diacono e un San Benedetto (conservato per met\u00e0), inseriti in finte arcate ogivali; a destra di queste tre figure, un San Giovanni Battista. Da segnalare poi una \"Deposizione\" di scuola napoletana del Seicento.\nNella chiesa \u00e8 inoltre conservato un mantello che sarebbe appartenuto a san Francesco d'Assisi e che sarebbe stato donato personalmente dal santo, nel 1222, ai confratelli dello scomparso monastero di Sant'Arcangelo. Bench\u00e9 non esistano fonti storiche certe, nel 2001 studi svolti dall'Universit\u00e0 di Chieti per il restauro del mantello hanno determinato la datazione del medesimo al XIII secolo. Attualmente il mantello \u00e8 esposto in una teca in atmosfera controllata. In precedenza si trovava in un'urna, risalente al 1689 voluta dal vescovo Ghirardelli e tuttora visibile nella chiesa.\nL'ex convento.\nIl contiguo convento, risalente al 1359, fu soppresso nel 1873 quando fu convertito in carcere e tale funzione mantenne fino al 1968. Attualmente, a seguito di restauro, gli ambienti sono adibiti a sala espositiva, nota come \"il Chiostro\", che ospita fra l'altro le esposizioni della Biennale d'arte contemporanea.\nAll'interno dell'antico convento, in un'angusta intercapedine attigua al chiostro si \u00e8 preservato un affresco, scoperto per caso nel 1997. L'opera, in cattivo stato di conservazione, raffigura un labirinto circolare di tipo Chartres, al cui interno \u00e8 raffigurato un Cristo Pantocratore. Il \"Cristo nel labirinto\" - nome con cui \u00e8 noto l'affresco - viene considerato un \"unicum\" in quanto non esistono altri casi noti di raffigurazioni di un labirinto con un Cristo al centro. L'opera, databile tra il XIII ed il XIV secolo, ha suscitato notevole interesse, anche in riferimento ad altri segni presenti nella complessa architettura del convento francescano, quali le \"triplici cinte\" incise sulla scalinata d'ingresso alla chiesa e le \"croci patenti\" sulla controfacciata della medesima."}
{"id": "1147794", "revid": "128346", "url": "https://it.wikipedia.org/wiki?curid=1147794", "title": "Abeona", "text": ""}
{"id": "1147799", "revid": "404449", "url": "https://it.wikipedia.org/wiki?curid=1147799", "title": "Porto del Puntone di Scarlino", "text": "Il porto del Puntone di Scarlino \u00e8 il porto dell'omonima localit\u00e0 balneare del comune di Scarlino."}
{"id": "1147800", "revid": "547034", "url": "https://it.wikipedia.org/wiki?curid=1147800", "title": "Marthe Richard", "text": "Ex prostituta, fu attiva come spia durante la guerra. Successivamente, come donna politica, si batt\u00e9 per la chiusura delle case di tolleranza in Francia, risultato conseguito con la legge del 1946 che porta il suo nome.\nBiografia.\nLa quattordicenne Marthe Betenfeld si impieg\u00f2 nel 1903 a Nancy come apprendista sarta, ma gi\u00e0 a sedici anni fu registrata dalla polizia come prostituta. A seguito della denuncia presentata da un soldato, che l'accus\u00f2 di avergli trasmesso la sifilide, fu costretta a lasciare la citt\u00e0 e a esercitare la prostituzione a Parigi, nel bordello di rue Godot-de-Mauroy. L\u00ec, nel 1907, a diciotto anni, conobbe e spos\u00f2 Henri Richer, ricco industriale che lavorava alle Halles: il nome con cui divenne nota, Richard, proviene dall'adattamento del suo cognome da sposata.\nNel 1912 ricevette in dono dal marito un aeroplano e l'anno successivo Marthe consegu\u00ec il diploma di pilota. Nonostante avesse dichiarato alla stampa dell'epoca di essere stata la donna pi\u00f9 veloce a coprire il tratto aereo Le Crotoy - Zurigo, in realt\u00e0 atterr\u00f2 in Borgogna, si rec\u00f2 in treno fino nei dintorni di Zurigo, dove riprese il volo fino alla citt\u00e0 svizzera e ivi atterr\u00f2. Ciononostante il record fu omologato.\nNel 1914 partecip\u00f2 alla fondazione dell'Unione Patriottica delle Aviatrici francesi e due anni dopo, nel 1916, perse suo marito in guerra. Una volta vedova, fu reclutata come agente segreto da un suo amante, un giovane anarchico russo, che lavorava per il Secondo Reparto della difesa francese (da cui dipendeva anche la famosa Mata Hari), agli ordini di Ladoux, un capitano dell'\"intelligence\" militare francese, sottordine del comandante del reparto, il colonnello Antoine Goubet. Il suo compito fu quello di carpire informazioni all'addetto navale tedesco a Madrid von Krohn, e per far ci\u00f2 si finse la sua amante. Di ritorno in Francia, scopr\u00ec che Ladoux era stato accusato di doppio gioco con i tedeschi e arrestato.\nNel 1926 Marthe Richer spos\u00f2 Thomas Crompton, uomo d'affari britannico, direttore finanziario della fondazione Rockefeller. Ma il matrimonio dur\u00f2 pochissimo, perch\u00e9 Crompton mor\u00ec a Ginevra nel 1928, lasciando Marthe vedova per la seconda volta a 39 anni. Dopo la morte del suo secondo marito, Marthe si trasfer\u00ec a Bougival, nell'\u00cele-de-France, dove condusse vita agiata.\nNel 1930 il capitano Ladoux, nel frattempo scagionato dalle accuse di tradimento, rilasciato dal carcere e riabilitato, nonch\u00e9 ripristinato nel suo grado militare, scrisse le sue \"M\u00e9moires\", a proposito delle quali, relativamente al capitolo su Marte Richer, intitolato \"Marthe Richard spia al servizio della Francia\", confess\u00f2 trattarsi in gran parte di racconto inventato. Marthe, ormai divenuta famosa con il cognome Richard, chiese invano la met\u00e0 degli ingenti diritti d'autore per essere stata citata nell'opera, ma vi rinunci\u00f2 quando ricevette il consiglio di scrivere a sua volta un libro di memorie sul soggetto. Con il suo nuovo pseudonimo pubblic\u00f2 quindi \"Ma vie d'espionne au service de la France\" (\"La mia vita di spia al servizio della Francia\"), che ebbe un grandissimo successo e che fece della Richard un'eroina (pi\u00f9 tardi, nel 1937, il regista Raymond Bernard adatt\u00f2 il testo al cinema e ne trasse \"Marthe Richard au service de la France\", che ebbe altrettanto successo); dietro pressione della stampa, l'amante dell'epoca di Marthe Richard, l'allora primo ministro \u00c9douard Herriot, confer\u00ec alla vedova Crompton la Legion d'Onore per \u00abservizi prestati all'estero\u00bb.\nQuando la Francia fu coinvolta nella seconda guerra mondiale e occupata dalla Germania di Hitler, Marthe Richard riusc\u00ec a rendersi invisibile alla Gestapo grazie al fatto che ella divenne amante di Fran\u00e7ois Spirito, gangster marsigliese che, dopo la guerra, si scopr\u00ec essere collaborazionista dei nazisti. Pot\u00e9 cos\u00ec continuare la sua attivit\u00e0 spionistica, anche se non mancarono a posteriori critiche e aspetti controversi dovuti alle sue frequentazioni.\nEletta nel 1945 al consiglio del quarto \"arrondissement\" di Parigi, si batt\u00e9 per la chiusura delle case di tolleranza in quel distretto cittadino. Riuscita nel suo intento, fece di quella locale una battaglia nazionale, e nel 1946 fu abolito il registro nazionale della prostituzione.\nControversie e scandali.\nNel 1948 Marthe Richard fu oggetto di uno scandalo relativo alla sua cittadinanza. In seguito al citato matrimonio con Thomas Crompton, essa avrebbe perso la cittadinanza francese per aver acquisito quella britannica: un tentativo di ritornare a quella francese nel 1937 sarebbe fallito a causa dell'opposizione delle autorit\u00e0 del suo Paese d'origine e, quindi, a tutti gli effetti, nel 1945 Marthe Crompton (cos\u00ec veniva chiamata) non poteva esercitare n\u00e9 l'elettorato attivo (votare) n\u00e9 quello passivo (candidarsi ed, eventualmente, essere eletta). Dunque, sia il suo voto, che la sua elezione, che tutti gli atti da lei effettuati durante la sua carica pubblica avrebbero dovuto essere considerati illegali.\nIn difesa di Marthe Richard accorse il direttore di \"Crapouillot\" Jean Galtier-Boissi\u00e8re, che ne sottoline\u00f2 i non meglio precisati \"servizi alla nazione\". In aggiunta, nel 1952, la Richard fu accusata di furto e ricettazione in seguito alla sua citata familiarit\u00e0 con il malvivente marsigliese Spirito. Ma un ispettore della S\u00fbret\u00e9, Jacques Delarue, esperto in \u201cfalsi eroi di guerra\u201d e millantatori, dopo due anni di indagini giunse alla conclusione che nulla poteva essere sollevato a carico di Marthe Richard.\nNegli anni sessanta, una volta intrapresa l'attivit\u00e0 letteraria, fond\u00f2 un premio di letteratura erotica. In seguito Marthe Richards ammise di aver rivisto parzialmente le sue posizioni sulla prostituzione. Fino alla sua morte tenne conferenze e dibattiti pubblici sulla sua carriera di agente segreto.\nMarthe Richard mor\u00ec a Parigi nel 1982 all'et\u00e0 di 93 anni.\nLa chiusura delle case di tolleranza in Francia.\nLa battaglia di Marthe Richard era iniziata nel corso della sua attivit\u00e0 come consigliera del Quarto \"arrondissement\": eletta nella lista \"Resistenza Unita\" (contigua al MRP, Movimento Popolare Repubblicano), dovette affrontare subito un'accusa pesante, quella di aver preteso 300.000 franchi per la liberazione di un condannato accusato di intelligenza con il nemico tedesco. La sua fama, in quel caso, la salv\u00f2. Tale fama fu spesa anche nell'attivit\u00e0 legislativa consiliare: dopo un tentativo - fallito - di spingere l'organismo locale ad adottare qualsivoglia risoluzione in direzione della chiusura delle case di tolleranza, Marthe Richard decise di presentare di sua iniziativa nel dicembre 1945 un progetto di ordinanza municipale in tal senso. L'ordinanza fu votata e approvata, e circa una settimana dopo il prefetto la rese esecutiva, diramando un ordine di chiusura di tutte le case di tolleranza del distretto entro tre mesi.\nConfortata da questo risultato, la Richard decise di proporre la legge a livello nazionale, anche se non mancarono critiche e ironie, motivate soprattutto dal fatto che la Francia, appena uscita dalla guerra, aveva problemi pi\u00f9 seri da affrontare.\nIl 9 aprile 1946 il deputato all'Assembl\u00e9e nationale Marcel Roclore, nell'illustrare pubblicamente i risultati del rapporto della Commissione per la Famiglia, la Popolazione e la Salute Pubblica, espresse la necessit\u00e0 di chiudere le case di tolleranza; il deputato Pierre Dominjon deposit\u00f2 una proposta di legge in tal senso. Quattro giorni dopo, il 13 aprile 1946, la proposta fu approvata e il Registro Nazionale della Prostituzione fu abrogato e ne fu ordinata la distruzione. Tutti i quasi 180 bordelli di Parigi, molti anche storici, furono chiusi e analoga sorte tocc\u00f2 a quelli dell'intero Paese. Moltissime case furono riconvertite e le tenutarie divennero proprietarie alberghiere. La legge non rese illegale la prostituzione, ma ne proib\u00ec l'istigazione e lo sfruttamento (il noto reato di lenocinio). Tale legge \u00e8 nota tuttora in Francia come \u201clegge Richard\u201d e, nel suo impianto, \u00e8 sostanzialmente analoga a quella che dodici anni pi\u00f9 tardi, su iniziativa della senatrice socialista Lina Merlin, abol\u00ec in Italia le case di tolleranza e penalizz\u00f2 lo sfruttamento della prostituzione, e che divenne nota come \"Legge Merlin\"."}
{"id": "1147805", "revid": "404449", "url": "https://it.wikipedia.org/wiki?curid=1147805", "title": "Porto di Punta Ala", "text": "Il porto di Punta Ala \u00e8 il porto dell'omonima localit\u00e0 balneare del comune di Castiglione della Pescaia sul mar Tirreno. Il porto e la localit\u00e0 di Punta Ala sono molto noti negli ambienti velici per essere stati la culla di Luna Rossa, l'imbarcazione italiana protagonista nelle regate di Coppa America dal 1999-2000.\nCaratteristiche.\nL'infrastruttura \u00e8 un moderno porto diviso in tre sezioni distinte da due moli, il molo nord e quello sud, con una banchina segnalata da due fari che lo separa dal mare aperto. I fondali hanno una profondit\u00e0 di oltre 5 metri all'ingresso e mai inferiore ai 2 metri nei bacini interni; in porto sono inoltre assicurati numerosi servizi per le imbarcazioni."}
{"id": "1147806", "revid": "16758", "url": "https://it.wikipedia.org/wiki?curid=1147806", "title": "Albert von Trentini", "text": "Proveniente da una nobile famiglia trentina, dopo gli studi in legge trov\u00f2 impiego negli uffici legali del ministero degli interni austriaco a Vienna.\nLa sua opera pi\u00f9 famosa \u00e8 \"Goethe\", biografia romanzata del grande scrittore tedesco pubblicata nel 1923.\nNei suoi saggi e racconti, Trentini - autore profondamente cattolico - si batte per un ritorno alla fede ed ai veri sentimenti"}
{"id": "1147833", "revid": "9", "url": "https://it.wikipedia.org/wiki?curid=1147833", "title": "Vipere", "text": ""}
{"id": "1147837", "revid": "74801", "url": "https://it.wikipedia.org/wiki?curid=1147837", "title": "Porto di Baratti", "text": "Il porto di Baratti \u00e8 il porto dell'omonimo golfo che si apre a nord del promontorio di Piombino, all'estremit\u00e0 settentrionale del suddetto territorio comunale. Il porto turistico si trova sul mar Ligure proprio ai piedi di Populonia e dinanzi all'area archeologica etrusca.\nStoria.\nPopulonia nell'antichit\u00e0, costituiva l'unica grande citt\u00e0 etrusca che si affacciava sul mare e, gi\u00e0 in quell'epoca, era gi\u00e0 presente un approdo per le imbarcazioni che trasportavano i materiali ferrosi dall'isola d'Elba, che successivamente venivano lavorati in zona e poi fatti ripartire dal porto di Baratti, per tutto il mar Mediterraneo. \nCaratteristiche.\nIl porto di Baratti \u00e8 situato nella rada dell'omonimo golfo, da dove \u00e8 possibile raggiungere la riva grazie ad un servizio bus. L'approdo in rada \u00e8 suddiviso in 4 settori distinti, ciascuno dei quali gestito da una diversa societ\u00e0.\nI fondali sabbiosi piuttosto bassi (mai superiori ai 5 metri) rendono adatto l'approdo a piccole imbarcazioni, anche se alcuni settori possono ospitare natanti fino a 13 metri. L'accesso \u00e8 difficoltoso o addirittura impossibile con venti sostenuti di maestrale, mentre risulta ben protetto dalle correnti provenienti dai quadranti meridionali.\nTra i servizi, vi \u00e8 lo scivolo per alare le imbarcazioni, con la possibilit\u00e0 di effettuare riparazioni meccaniche ed elettriche e l'allacciamento all'acqua. Il porto di Baratti \u00e8 inoltre un punto di appoggio di diving per le calette poste nel settore occidentale del promontorio di Piombino o verso Buca delle Fate.\nL'intero tratto costiero \u00e8 illuminato dal faro di Baratti, ubicato sulle prime propaggini collinari in posizione dominante rispetto all'infrastruttura portuale."}
{"id": "1147838", "revid": "593826", "url": "https://it.wikipedia.org/wiki?curid=1147838", "title": "Basilica di Santa Maria (Cracovia)", "text": "La chiesa di Santa Maria (in polacco \"Ko\u015bci\u00f3\u0142 Mariacki\") \u00e8 un'imponente chiesa che sorge nel centro storico di Cracovia, seconda per importanza solo alla Cattedrale del Wawel. \u00c8 basilica minore dal 1962.\nStoria.\nLa chiesa sorge nel centro storico di Cracovia (\"Stare Miasto\", o \"citt\u00e0 vecchia\"), sul lato orientale della piazza centrale della citt\u00e0, \"Rynek G\u0142\u00f3wny\" (\"Piazza Grande\"). La prima chiesa che venne costruita in questo luogo venne eretta nel secondo decennio del XIII secolo con il presbiterio rivolto ad est, come era normale per l'epoca. Dopo la sua distruzione durante le invasioni dei Tartari, la chiesa attuale venne edificata in stile gotico sulle fondamenta della precedente, divergente dal nuovo orientamento della piazza, rispetto alla quale si presenta obliqua.\nNel corso dei secoli alla chiesa sono state apportate continue modifiche, che hanno lasciato l'impronta di vari stili, fino all'Art Nouveau, coesistendo armoniosamente nell'intero edificio.\nDescrizione.\nLa chiesa \u00e8 un edificio imponente, lungo quasi 100 metri e largo circa 40. Presenta tre diversi ingressi: quello principale (utilizzato oggi per i fedeli) e due laterali (utilizzati per i turisti). La caratteristica pi\u00f9 evidente della sua alta facciata sono le due alte torri che la fiancheggiano, asimmetriche e con diverse altezze.\nLa tradizione fornisce la motivazione della diversa struttura delle due torri. Si narra infatti che l'incarico per costruire le torri sia stato affidato a due fratelli, ognuno dei quali avrebbe dovuto erigerne una. Sorse presto tra loro una accesa rivalit\u00e0 e ognuno tent\u00f2 di costruire una torre pi\u00f9 alta di quella dell'altro. Il fratello minore per\u00f2 usc\u00ec sconfitto dalla competizione; accecato dall'invidia, colp\u00ec a morte il maggiore con un coltello e, in preda al rimorso, utilizz\u00f2 la medesima arma per togliersi la vita con un fendente al cuore. A ricordo di questi eventi, il coltello \u00e8 conservato ed esposto all'ingresso orientale del Mercato dei tessuti.\nLa torre pi\u00f9 bassa misura 69 metri di altezza e, sormontata da una cupola rinascimentale, funge da torre campanaria. La torre pi\u00f9 alta, di circa 81 metri, appartiene al Comune ed in passato fungeva da torre di guardia. Oggi, ad ogni ora, vi viene effettuato l\"'Hejna\u0142\". La sommit\u00e0 della torre \u00e8 arricchita con una guglia e alcune torrette. Nel 1666 vi fu posta sulla cima una corona d'oro di 350\u00a0kg, di 2,40 metri di diametro.\nL'interno presenta tre navate e numerose cappelle laterali per i fedeli.\nL'Altare di Veit Stoss.\nL'altare maggiore \u00e8 un polittico composto da cinque pannelli in legno scolpiti, dipinti e dorati nei quali vengono rappresentati la \"Dormizione della Vergine\" ed episodi della vita di Cristo e della Vergine. Costruito da Veit Stoss e consacrato nel 1489 \u00e8 alto 13 metri e largo 11, \u00e8 nel suo genere tra le opere medioevali di maggiori dimensioni rispetto alle altre. L'altare fu durante l'occupazione tedesca nel 1940 deportato in Germania, nel 1946 \u00e8 tornato in Polonia e dal 1957 si trova sul sito originale."}
{"id": "1147844", "revid": "15756", "url": "https://it.wikipedia.org/wiki?curid=1147844", "title": "Pongo abelii", "text": "L'orango di Sumatra (\"Pongo abelii\" ) \u00e8 una delle tre specie di oranghi, endemica della parte settentrionale dell'isola indonesiana di Sumatra. \u00c8 pi\u00f9 raro dell'orango del Borneo ma pi\u00f9 comune dell'orango di Tapanuli, anch'esso endemico di Sumatra. Il suo nome comune si basa su due parole locali separate, \"orang\" (\"popolo\" o \"persona\") e \"hutan\" (\"foresta\"), derivate dalla lingua ufficiale della Malesia, il malese, che si traduce in \"persona (o uomo) della foresta\". Originariamente era considerata una sottospecie (\"Pongo pygmaeus abelii\") dell'orango del Borneo.\nDescrizione.\nDimensioni.\nGli oranghi di Sumatra maschi possono crescere fino a circa 1,30-1,70 metri (5,6 piedi), per un peso che varia dai 50 ai 90\u00a0kg (200 libbre) in media; in alcuni casi eccezionali si sono osservati grossi maschi dal peso di 130\u00a0kg. L'apertura delle braccia, misurata dalla punta di un indice alla punta dell'altro, \u00e8 di circa due metri. Le femmine sono un po' pi\u00f9 piccole, raggiungendo un'altezza media di 90 centimetri (3,0 piedi), per un peso di 45\u00a0kg (99 libbre). Queste dimensioni ne fanno il pi\u00f9 grande primate asiatico (uomo escluso), nonch\u00e9 la pi\u00f9 grande scimmia arboricola esistente.\nAspetto.\nIl pelo \u00e8 lungo e liscio, di colore rossiccio: le zampe anteriori sono lunghe il doppio di quelle posteriori, oltre ad essere pi\u00f9 robuste e muscolose. Rispetto agli oranghi del Borneo, questi animali hanno una costituzione pi\u00f9 slanciata ed un volto pi\u00f9 allungato, con un pelo pi\u00f9 lungo e di colore pi\u00f9 chiaro, oltre alla presenza di una barba brizzolata in ambedue i sessi ma molto pi\u00f9 lunga e folta nei maschi.\nDimorfismo sessuale.\nI maschi sono pi\u00f9 grandi e robusti delle femmine (peso medio della femmina: 30\u201350\u00a0kg, peso medio del maschio: 50\u201390\u00a0kg): possiedono inoltre delle larghe guance carnose, ricoperte di pelame bianco, ed una grossa pappagorgia che si estende fin sul petto.\nBiologia.\nRispetto all'orango del Borneo, l'orango di Sumatra ha una dieta pi\u00f9 frugivora e soprattutto insettivora. I suoi frutti preferiti includono fichi e giaca, nutrendosi anche di uova d'uccello e piccoli vertebrati. Durante la stagione secca, questi animali si nutrono anche della corteccia interna degli alberi.\nIntelligenza ed utensili.\nAlcuni oranghi di Sumatra selvatici della palude di Suaq Balimbing sono stati osservati mentre utilizzavano degli utensili. Come gli scimpanz\u00e9, gli oranghi osservati raccoglievano piccoli rametti di circa 30 centimetri, sfilacciandone un'estremit\u00e0 con i denti, inserendoli poi nelle entrate dei termitai, per raccoglierne quante pi\u00f9 termiti possibili. Questi bastoncini vengono usati anche per aprire gli alveari ed accedere al miele al suo interno. Questi utensili vengono usati anche per aprire la frutta: quando il frutto dell'albero di \"Neesia\" matura, la sua buccia dura e increspata si ammorbidisce fino a quando non si apre. Dentro ci sono i semi che piacciono tanto agli oranghi, ma sono anche circondati da peli simili a fibre di vetro, piuttosto dolorosi se ingeriti. Gli utensili vengono creati in modo diverso per usi diversi. I bastoncini vengono spesso scelti pi\u00f9 lunghi o vengono accorciati a seconda che vengano utilizzati per recuperare insetti o frutti. Se un particolare strumento si rivela utile, l'orango lo conserver\u00e0. Nel tempo, un esemplare pu\u00f2 racimolare una gran quantit\u00e0 di strumenti fino ad avere intere \"cassette degli attrezzi\". Quando si nutrono dei frutti del \"Neesia\", l'orango selezioner\u00e0 un bastoncino da 2,5 centimetri, spogliandolo della corteccia, per poi utilizzarlo per pescare con cura tutti i peli dal frutto Una volta che il frutto \u00e8 sicuro, l'orango pu\u00f2 nutrirsi dei suoi semi con lo stesso bastoncino o con le dita. Tali comportamenti non sono mai stati osservati negli oranghi del Borneo, sebbene le due specie vivano in habitat simili.\nLa NHNZ (\"Natural History New Zealand\") film\u00f2 degli oranghi di Sumatra selvatici per il suo programma \"Wild Asia: In the Realm of the Red Ape\"; il documentario mostrava diversi esemplari nell'atto di utilizzare strumenti semplici, come un ramoscello per fare leva sul cibo ed estrarlo da luoghi scomodi, mentre un altro esemplare \u00e8 stato filmato mentre si riparava dalla pioggia di un temporale tropicale con una grossa foglia, a mo' di ombrello.\nOltre ad essere usati come strumenti, i rami degli alberi sono un mezzo di trasporto per l'orango di Sumatra. Gli oranghi sono i mammiferi arboricoli pi\u00f9 pesanti al mondo, muovendosi quasi esclusivamente sugli alberi, il che li rende particolarmente suscettibili ai cambiamenti dell'habitat arboreo. Per far fronte a ci\u00f2, la loro locomozione \u00e8 caratterizzata da movimenti lenti, lunghi tempi di contatto e una serie impressionante di posture locomotorie. \u00c8 stato persino dimostrato che gli oranghi utilizzano la conformit\u00e0 dei supporti verticali per ridurre il costo della locomozione facendo oscillare gli alberi avanti e indietro per avvicinarsi agli altri alberi, assicurandosi di avere almeno tre arti assicurati ad un supporto. Possiedono strategie di locomozione uniche, muovendosi lentamente e utilizzano pi\u00f9 supporti per limitare l'oscillazioni dei rami pi\u00f9 deboli. Spesso capita che i vecchi maschi di grandi dimensioni abbiano difficolt\u00e0 a muoversi fra gli alberi a causa del loro peso, e per questo siano costretti a percorrere buoni tratti sul terreno. L'orango di Sumatra \u00e8 anche pi\u00f9 arboricolo del cugino del Borneo; ci\u00f2 potrebbe essere dovuto alla presenza di grandi predatori, come la tigre di Sumatra sull'isola. Questi animali si muovono tra gli alberi attraverso una locomozione quadrumana (che comprende tutti e quattro gli arti) e semibrachiazione.\nA partire dal 2015, la specie degli oranghi di Sumatra conta solo circa 7.000 membri rimanenti, per questo il \"World Wide Fund for Nature\" sta tentando di proteggere le specie consentendo loro di riprodursi in un ambiente sicuro in cattivit\u00e0. Tuttavia, ci\u00f2 rappresenta un rischio per i comportamenti nativi che l'orango di Sumatra dimostra in natura, mentre in cattivit\u00e0, questi animali rischio l'\"Effetto Cattivit\u00e0\": gli animali tenuti in cattivit\u00e0 per un periodo prolungato non sapranno pi\u00f9 come comportarsi in natura. Essendo rifornito costantemente di acqua, cibo e riparo e privo di tutte le sfide della vita in natura, il comportamento di questi animali in cattivit\u00e0 diventa di natura pi\u00f9 esplorativa.\n\u00c8 stato identificato un repertorio di 64 diversi gesti utilizzati dagli oranghi, 29 dei quali si ritiene abbiano un significato specifico che pu\u00f2 essere interpretato da altri oranghi. Sono stati identificati sei significati intenzionali: Affiliato/Gioca, Interrompi l'azione, Guarda/Prendi oggetto, Condividi cibo/oggetto, Co-locomotore e Allontanati. Sebbene gli oranghi di Sumatra prediligano comunicare attraverso i gesti tra di loro, emettono anche richiami uditivi: ciascun esemplare, sia esso maschio o femmina, tende a definire un proprio territorio, che nelle femmine copre fra i 500 e i 900 ettari, mentre nei maschi ha un'area di almeno 2500 ettari ed include al suo interno i territori di almeno tre femmine. Per rivendicare la propriet\u00e0 di un territorio, questi animali emettono dei particolari suoni molto lunghi ed udibili ad oltre un chilometro di distanza (i cosiddetti \"richiami lunghi\"), simili ad un muggito, che nei maschi sono resi ancora pi\u00f9 rumorosi dalla presenza di una sacca estendibile sulla gola. Oltre ad emettere il richiamo, l'animale pu\u00f2 anche spezzare dei rami per aumentare il fragore. Sulla breve distanza, gli oranghi comunicano tramite tutta una serie di sbuffi e grugniti, oltre ad emettere una variet\u00e0 di suoni simili a rutti o pernacchie attraverso la gola o le labbra.\nRiproduzione.\nL'orango di Sumatra presenta cinque fasi della vita che sono caratterizzate da diverse caratteristiche fisiche e comportamentali. La prima di queste fasi \u00e8 l'infanzia, che dura dalla nascita fino a circa 2,5 anni di et\u00e0. A questa et\u00e0 l'animale pesa tra i 2 e i 6 chilogrammi. I neonati sono facilmente identificabili da zone pigmentate pi\u00f9 chiare intorno agli occhi e al muso in contrasto con la pigmentazione pi\u00f9 scura sul resto del viso, nonch\u00e9 per i lunghi peli che sporgono verso l'esterno intorno al viso. Durante questo periodo, il cucciolo \u00e8 sempre portato in braccio dalla madre durante gli spostamenti, ed \u00e8 fortemente dipendente da quest'ultima per il cibo, dormendo anche nello stesso letto di foglie la notte. La fase successiva si chiama giovinezza e si ha luogo tra i 2,5 e i 5 anni di et\u00e0. A quest'et\u00e0 l'animale pesa tra i 6 e i 15 chilogrammi e non ha un aspetto molto diverso dalla fase precedente. Sebbene sia ancora portato principalmente in giro dalla madre, il giovane giocher\u00e0 spesso con i coetanei e far\u00e0 piccoli viaggi esplorativi sempre sotto lo sguardo della madre. Verso la fine di questa fase, il giovane smetter\u00e0 di dormire nel nido della madre e costruir\u00e0 un proprio nido nelle vicinanze. Dai 5 agli 8 anni di et\u00e0, l'orango entra nella fase adolescenziale della vita. A questo stadio pesa circa 15-30 chilogrammi. Le macchie chiare sul viso iniziano a scomparire e alla fine di questa fase il viso diventa completamente scuro. Durante questo periodo, gli oranghi hanno ancora contatti costanti con la madre, ma sviluppano un rapporto pi\u00f9 forte con i coetanei mentre giocano in gruppo. Sono ancora giovani e agiscono con cautela nei confronti di adulti non familiari, in particolare con i maschi adulti. All'et\u00e0 di 8 anni, le femmine sono considerate sessualmente mature e iniziano ad avere una prole propria. I maschi, tuttavia, entrare in una fase chiamata sub-et\u00e0 adulta. Questa fase dura dagli 8 ai 13 o 15 anni circa, in cui gli esemplari pesano dai 30 ai 50 chilogrammi. I loro volti sono completamente scuri e iniziano a sviluppare i caratteristici dischi guanciali. La loro barba inizia a crescere, ed i peli intorno al viso si accorciano e invece di puntare verso l'esterno, si appiattiscono lungo il volto. Questa fase segna la maturit\u00e0 sessuale nei maschi, sebbene a questa et\u00e0 gli oranghi sono ancora socialmente sottosviluppati ed eviteranno comunque il contatto con i maschi adulti. Infine, gli oranghi maschi di Sumatra raggiungono l'et\u00e0 adulta tra i 13 e i 15 anni. Un esemplare adulto pu\u00f2 raggiungere un peso compreso tra 50 e i 90 chilogrammi, all'incirca il peso di un essere umano adulto. Hanno una barba completamente cresciuta, dischi guanciali completamente sviluppati e lunghi peli su tutto il corpo.\nLe femmine vivono tipicamente 44-53 anni allo stato selvatico, mentre i maschi sono leggermente pi\u00f9 longevi, raggiungendo anche i 47-58 anni. Le femmine sono in grado di partorire fino a 53 anni, sulla base di studi sui cicli della menopausa. Sia i maschi che le femmine sono generalmente considerati sani anche alla fine della loro vita e possono essere identificati come tali dalla regolare abbondanza di crescita dei peli e dei dischi guanciali.\nL'orango di Sumatra \u00e8 pi\u00f9 socievole della sua controparte del Borneo, tendendo a passare pi\u00f9 tempo in piccoli gruppi, dove viene praticato il \"grooming\": questa azione viene praticata in modo abbastanza grezzo (va considerato che, pur riunendosi in gruppetti, gli orangutan rimangono animali abbastanza solitari e quindi non hanno sviluppato molti comportamenti sociali), utilizzando la bocca piuttosto che le mani. Anche per tagliarsi le unghie questi animali utilizzano i denti. I gruppi sono generalmente costituiti da gruppi di femmine ed un compagno maschio preferito. I maschi adulti, invece, tendono generalmente ad evitare i contatti fra loro. I maschi subadulti cercheranno di accoppiarsi con qualsiasi femmina, anche se per lo pi\u00f9 senza successo, poich\u00e9 le femmine mature sono in grado di respingerli facilmente, poich\u00e9 preferiscono accoppiarsi con i maschi adulti. Solitamente, c'\u00e8 un maschio specifico in un gruppo per il quale le femmine mature mostreranno preferenza. Gli oranghi maschi di Sumatra a volte hanno un ritardo di molti anni nello sviluppo delle caratteristiche sessuali secondarie, come i dischi guanciali e la massa muscolare.\nI maschi mostrano bimaturismo, per cui i maschi adulti che hanno sviluppato completamente i dischi guanciali e i maschi pi\u00f9 piccoli privi di dischi guanciali, sono entrambi in grado di riprodursi, ma impiegano strategie d'accoppiamento differenti per farlo.\nGeneralmente, l'accoppiamento avviene quando la disponibilit\u00e0 di cibo \u00e8 pi\u00f9 elevata, fra dicembre e maggio: la gestazione dura circa otto mesi, al termine dei quali viene dato alla luce un unico cucciolo (i gemelli sono una rarit\u00e0), che viene accudito unicamente dalla madre per 8-9 anni, durante i quali la genitrice deve insegnargli tutto (cosa mangiare, come comportarsi etc.). Spesso i giovani restano con la madre anche dopo aver raggiunto l'indipendenza, il che avviene attorno al terzo anno di vita.\nGli oranghi hanno intervalli fra le nascite pi\u00f9 lunghi rispetto a tutti gli Ominidi (un cucciolo ogni 5-6 anni): le femmine cominciano generalmente a riprodursi dopo il quindicesimo anno d'et\u00e0, mentre i maschi diventano maturi sessualmente attorno ai diciannove anni. I giovani maschi spesso tentano di stuprare le femmine, a volte rapendo i loro cuccioli per costringerle ad accoppiarsi. Per evitare di essere stuprate, le femmine (in particolare le pi\u00f9 giovani, mentre le grosse femmine adulte possono facilmente tener testa ad un giovane maschio, per quanto irruente) tendono a formare gruppi con grossi maschi o con altre femmine.\nNonja, ritenuta l'orango pi\u00f9 antico al mondo in cattivit\u00e0 o allo stato brado al momento della sua morte, al MetroZoo di Miami, aveva raggiunto la veneranda et\u00e0 di 55 anni.\nA partire dal 2019, l'orango pi\u00f9 vecchio al mondo in cattivit\u00e0 o in natura \u00e8 Inji, che ha festeggiato il suo 59\u00ba compleanno allo zoo dell'Oregon il 30 gennaio.\nDieta.\nGli oranghi di Sumatra sono principalmente frugivori, favorendo i frutti costituiti da un grande seme e circondati da una sostanza carnosa, come durian, litchi, giaca, alberi del pane e frutti di fico. Anche gli insetti costituiscono una parte enorme della loro dieta; i tipi pi\u00f9 consumati sono le formiche, prevalentemente del genere \"Camponotus\" (almeno quattro specie indeterminate). La loro dieta principale pu\u00f2 essere suddivisa in cinque categorie: frutta, insetti, materiale fogliare, corteccia e altri alimenti vari. Gli studi hanno dimostrato che gli oranghi nella zona di Ketambe, in Indonesia, si nutrivano di oltre 92 diversi tipi di frutta, 13 diversi tipi di foglie, e 22 tipi di altri materiali vegetali, come germogli e pseudo-bulbi di orchidee. Gli insetti inclusi nella loro dieta appartenevano ad almeno 17 tipi diversi. Occasionalmente il terreno intorno ai termitai veniva ingerito in piccole quantit\u00e0. Quando la disponibilit\u00e0 di frutta matura \u00e8 scarsa, gli oranghi di Sumatra si nutrono anche della carne del lori lento, un primate notturno. Gli oranghi raccolgono l'acqua dalle ciotole naturali che si trovano sugli alberi in cui vivono. Sono stati osservati esemplari bere l'acqua piovana dalle loro pellicce durante i temporali.\nDieta carnivora.\nGli oranghi di Sumatra si nutrono raramente di carne, e non mostrano un pregiudizio maschile, in cui solo i maschi sono inclini a mangiare carne. Una ricerca nell'area di Ketambe ha riportato casi di consumo di carne negli oranghi selvatici di Sumatra, di cui nove erano di oranghi che si nutrivano di lori lenti. La ricerca mostra che nei tre casi pi\u00f9 recenti in cui gli oranghi si siano nutriti di lori lenti, la velocit\u00e0 di alimentazione media massima dell'orango adulto per un intero lori lento maschio adulto era di 160,9 g/he, del neonato, 142,4 g/h. Nessun caso \u00e8 stato segnalato durante l'abbondanza di frutti, il che suggerisce che gli oranghi si nutrano di carne solo come ultima risorsa per la carenza stagionale di frutta. Similmente alla maggior parte delle specie di primati, gli oranghi sembrano condividere la carne solo tra madre e figlio.\nDistribuzione e habitat.\nAttualmente, la distribuzione di questi animali \u00e8 limitata ad una serie frammentata di aree di foresta pluviale nella punta settentrionale dell'isola di Sumatra, in Indonesia: resti fossili indicano una sua distribuzione passata, oltre che sull'intera isola, anche sulla vicina Giava.\nPredilige le aree fra i 200 ed i 1000 m d'altitudine, ma possono essere trovati esemplari anche a 2.000 m.\nGenomica.\nGli oranghi hanno 48 cromosomi. Il genoma dell'orango di Sumatra \u00e8 stato sequenziato nel gennaio 2011, sulla base di una femmina in cattivit\u00e0 di nome Susie. Dopo gli esseri umani e gli scimpanz\u00e9, l'orango di Sumatra \u00e8 diventato la terza specie esistente di ominidi ad avere il proprio genoma sequenziato.\nI ricercatori hanno anche pubblicato copie meno complete di dieci oranghi selvatici, cinque del Borneo e cinque di Sumatra. La diversit\u00e0 genetica \u00e8 risultata inferiore negli oranghi del Borneo (\"Pongo pygmaeus\") rispetto a quelli di Sumatra (\"Pongo abelii\"), nonostante il Borneo sia la patria di sei o sette volte pi\u00f9 oranghi di Sumatra. Il confronto ha dimostrato che queste due specie si sono separate genomicamente circa 400.000 anni fa, pi\u00f9 recentemente di quanto si pensasse in precedenza. Il genoma dell'orango ha anche meno riarrangiamenti rispetto al lignaggio scimpanz\u00e9/umano. La sequenza completa e l'annotazione possono essere visualizzate sull'Ensembl Genome Browser.\nConservazione.\nMinacce.\nGli oranghi di Sumatra hanno a che fare con minacce come il disboscamento (sia legale che illegale), la conversione all'ingrosso di foreste in terreni agricoli e piantagioni di palma da olio e la frammentazione del territorio. Le compagnie utilizzano un metodo di deforestazione per riutilizzare i terreni per l'olio di palma. Questa terra \u00e8 presa dalla foresta in cui vivono gli oranghi di Sumatra. Una valutazione della perdita di foreste negli anni '90 ha concluso che le foreste che danno casa ad almeno 1.000 oranghi sono state perse ogni anno all'interno dell'ecosistema di Leuser.\nNel 2017, circa l'82,5% della popolazione di oranghi di Sumatra era strettamente confinata all'estremit\u00e0 settentrionale dell'isola, nella provincia di Aceh. Gli oranghi si trovano raramente, se non mai, a sud del fiume Simpang Kanan sul lato ovest di Sumatra o a sud del fiume Asahan sul lato est. La popolazione di Pakpak Barat, in particolare, \u00e8 l'unica popolazione di Sumatra che si prevede sar\u00e0 in grado di sostenere gli oranghi a lungo termine, dati gli attuali effetti dello spostamento dell'habitat e dell'impatto umano.\nSebbene il bracconaggio generalmente non sia un grosso problema per gli oranghi di Sumatra, la caccia locale occasionale ha comunque ridotto la loro popolazione. In passato questi animali erano cacciati nel nord di Sumatra come cibo; Sebbene i tentativi deliberati di cacciare gli oranghi siano rari al giorno d'oggi, \u00e8 noto che i locali come i Batak mangino quasi tutti i vertebrati della zona. Inoltre, gli oranghi di Sumatra sono visti come parassiti dagli agricoltori locali, diventando obiettivi di sterminio se vengono visti danneggiare o rubare i raccolti. Nell'aspetto commerciale, la caccia a esemplari sia morti che vivi \u00e8 stata registrata anche come effetto della domanda da parte degli zoo e delle istituzioni europee e nordamericane per tutto il XX secolo.\nGli oranghi di Sumatra hanno sviluppato un sistema cardiovascolare altamente funzionante. Tuttavia, questo sviluppo di sacche d'aria enormemente migliorate nei polmoni, li ha resi maggiormente sensibili alla sacculite aerea, pi\u00f9 diffusa tra gli oranghi di questa specie. La sacculite aerea \u00e8 simile all'infezione da streptococco presentando sintomi simili, ad esempio la faringite streptococcica, in \"Homo sapiens\". Questa infezione batterica sta diventando sempre pi\u00f9 comune negli oranghi in cattivit\u00e0, per via della loro esposizione al ceppo umano di \"Streptococcus\". All'inizio, entrambi i ceppi venivano trattati e curati con antibiotici insieme al riposo. Eppure, nel 2014, un orango di Sumatra, da dieci anni in cattivit\u00e0, \u00e8 stato il primo della sua specie a morire di \"Streptococcus anginosus\". Questo rimane l'unico caso noto, ma solleva la questione del perch\u00e9 la nota cura umana per lo streptococco fosse inefficace in questo caso.\nStato di conservazione.\nL'orango di Sumatra \u00e8 endemico della parte settentrionale di Sumatra. In natura, gli oranghi di Sumatra sopravvivono solo nella provincia di Nanggroe Aceh Darussalam (NAD), la punta pi\u00f9 settentrionale dell'isola. Un tempo questi primati era molto pi\u00f9 diffusi, poich\u00e9 furono trovati pi\u00f9 a sud nel XIX secolo, come a Jambi e Padang. Esistono piccole popolazioni nella provincia della Sumatra settentrionale lungo il confine con il NAD, in particolare nelle foreste del lago Toba. Un sondaggio nella regione del lago Toba ha trovato solo due aree abitate, Bukit Lawang (definito come l'ultimo santuario di questi animali) ed il Parco Nazionale di Gunung Leuser. La specie \u00e8 stata valutata come in pericolo critico nella Lista Rossa IUCN, dal 2000. Dal 2000 al 2008 \u00e8 stato considerata uno dei \"25 primati pi\u00f9 minacciati al mondo\".\nUn sondaggio pubblicato nel marzo 2016 stima una popolazione di 14.613 oranghi di Sumatra allo stato brado, raddoppiando le precedenti stime sulla popolazione. Un'indagine del 2004 aveva stimato che circa 7.300 oranghi di Sumatra vivessero ancora allo stato brado. Lo stesso studio stima una superficie occupata di 20.552\u00a0km 2 per gli oranghi di Sumatra, di cui solo una fascia di area approssimativa di 8.992\u00a0km 2 ospita popolazioni permanenti. Alcuni di loro sono protetti in cinque aree nel Parco nazionale di Gunung Leuser; altri vivono in aree non protette, come il blocco di Aceh nord-ovest e nord-est, il fiume Batang Toru occidentale, il Sarulla orientale e il Sidiangkat. Un programma di allevamento di successo \u00e8 stato istituito nel Parco Nazionale Bukit Tiga Puluh a Jambie le province di Riau. La causa principale che minaccia questi animali sono le compagnie dell'olio di palma che distruggono le foreste pluviali native per far crescere le loro piantagioni di palme da olio.\nRecentemente, sono state prese in considerazione due principali strategie per la conservare di questa specie: 1) la riabilitazione e la reintroduzione in natura di individui in cattivit\u00e0 o costretti a lasciare il proprio territorio; 2) la protezione del loro habitat forestale prevenendo minacce come la deforestazione e la caccia. La prima \u00e8 stato determinato come la pi\u00f9 efficiente in termini di costi per il mantenimento delle popolazioni di oranghi selvatici, ma ha una scala temporale pi\u00f9 lunga di 10-20 anni. Quest'ultimo approccio ha migliori prospettive per garantire la stabilit\u00e0 a lungo termine delle popolazioni. Questo tipo di approccio alla conservazione dell'habitat \u00e8 stato perseguito dal \"World Wide Fund for Nature\", che ha unito le forze con diverse altre organizzazioni per fermare lo sgombero della maggior parte della foresta naturale rimasta vicino al Bukit Tigapuluh National Park.\nOltre alle suddette popolazioni selvatiche esistenti, una nuova popolazione si sta stabilendo nel Parco Nazionale Bukit Tigapuluh (Province di Jambi e Riau) attraverso la reintroduzione di animali domestici illegali confiscati. Questa popolazione conta attualmente circa 70 individui e si sta riproducendo. Tuttavia si \u00e8 concluso che la conservazione delle foreste costa dodici volte meno della reintroduzione degli oranghi in natura e conserva una maggiore diversit\u00e0 biologica.\nGli oranghi hanno bisogno di grandi territori e hanno una bassa densit\u00e0 di popolazione, il che complica gli sforzi di conservazione. La densit\u00e0 della popolazione dipende in larga misura dall'abbondanza di frutti a polpa morbida. L'orango di Sumatra si sposter\u00e0 stagionalmente tra le regioni di pianura, intermedia e montuosa, in base alla disponibilit\u00e0 di frutta. Le foreste indisturbate con una gamma altitudinale pi\u00f9 ampia possono quindi sostenere popolazioni di oranghi pi\u00f9 grandi; al contrario, la frammentazione e l'elevata rimozione delle aree forestali interrompe questo movimento stagionale. Sumatra ha attualmente uno dei tassi di deforestazione pi\u00f9 alti al mondo."}
{"id": "1147849", "revid": "767487", "url": "https://it.wikipedia.org/wiki?curid=1147849", "title": "Tanto caro al mio cuore", "text": "Tanto caro al mio cuore (\"So Dear to My Heart\") \u00e8 un film in tecnica mista del 1948 diretto da Harold D. Schuster e Hamilton Luske.\nFu prodotto dalla Walt Disney Productions e distribuito dalla RKO Radio Pictures. Dopo \"I racconti dello zio Tom\", anche in questo film appaiono personaggi animati nel mondo reale.\n\u00c8 l'ultimo film in cui recita l'attore Harry Carey.\nTrama.\nUn bambino di nome Jerry abita nella valle di San Joaquin in California. Una notte trova nella stalla un agnellino nero rifiutato dalla madre, che porta in casa e chiama Danny, affezionandoglisi, nonostante i brontolii della nonna. Intanto, un saggio gufo sotto forma di disegno animato, insegna all'agnello e a Jerry a dimostrarsi leali e determinati. Alla fine, l'animaletto vincer\u00e0 addirittura un premio alla fiera annuale della contea, e Jerry verr\u00e0 finalmente onorato da tutti."}
{"id": "1147852", "revid": "637991", "url": "https://it.wikipedia.org/wiki?curid=1147852", "title": "Societ\u00e0 Sportiva Ambrosiana 1928-1929", "text": "Questa voce raccoglie le informazioni riguardanti la Societ\u00e0 Sportiva Ambrosiana nelle competizioni ufficiali della stagione 1928-1929.\nStagione.\nIl regime fascista aveva costituito a Milano nel 1927 in seno alla Federazione Provinciale Fascista Milanese (F.P.F.M.) l'Ente Sportivo Provinciale Fascista (E.S.P.F.), ponendo alla presidenza Rino Parenti e quale segretario Ernesto Torrusio (che intanto era diventato vice-podest\u00e0 di Milano e presidente dell'Unione Sportiva Milanese). \nL'E.S.P.F., in ossequio alle direttive emanate dal regime che prevedevano la riduzione delle societ\u00e0 calcistiche nelle massime categorie nazionali, ordin\u00f2 nell'agosto 1928 la fusione dell'U.S. Milanese e dell'Internazionale ponendo alla dirigenza della nuova societ\u00e0 risultante il commissario Ernesto Torrusio.\nTorrusio si present\u00f2 perci\u00f2 a fine agosto dal Presidente dell' Senatore Borletti con le credenziali fornite dell'E.S.P.F. per assumere la direzione della squadra nerazzurra.\nSi rivelarono inutili le successive missive inoltrate da Borletti e dal Consiglio Direttivo dell'Inter ai dirigenti fascisti supplicandoli di evitare la fusione, e perci\u00f2 in data 30 agosto 1928 Torrusio si presenta alla sede dell'Inter in via Unione e assume l'incarico attribuitogli dall'E.S.P.F. annunciando che la societ\u00e0 sorgente dalla fusione si chiamer\u00e0 \"Unione Sportiva Milanese - Sezione Calcio Internazionale\" utilizzando i colori della citt\u00e0 di Milano inserendoli su una maglia bianca con striscia orizzontale nerazzurra, stemma del Comune di Milano e il Fascio Littorio. \nA coronare il raggiunto \"accordo\" fra le due compagini milanesi, pronto arriva il telegramma del nuovo presidente del C.O.N.I. Augusto Turati (appena nominato in sostituzione di Lando Ferretti) che invi\u00f2 i suoi personali auguri al commendator Rino Parenti, Presidente dell'E.S.P.F..\nAl 5 di settembre erano ancora in atto rimostranze dei vecchi dirigenti nerazzurri con la dirigenza dell'E.S.P.F., mentre la squadra rugbystica riprendeva l'attivit\u00e0 sul campo di via Sismondi (non ancora definito come \"Campo Virgilio Fossati\") utilizzando ancora la vecchia denominazione dell'U.S.M. Il giorno 6 settembre arriva da Roma il capo ufficio sportivo del P.N.F. il dottor Michele Favia del Core per cercare di mettere a punto i dettagli dell'accordo, non ancora raggiunto. Riparte per Roma la sera successiva per riferire a Turati le proposte fatte dai due club.\nL'ufficializzazione della nuova denominazione (Ambrosiana) avvenne soltanto il 10 settembre in occasione della presentazione delle squadre partecipanti al \"Trofeo Lombardi e Macchi\" che si doveva svolgere a San Siro il 16 e 20 settembre 1928. \nNacque cos\u00ec la \"Societ\u00e0 Sportiva Ambrosiana\", nuovo sodalizio che, assieme ai concittadini milanisti, andava ora a rappresentare il capoluogo lombardo sul palcoscenico nazionale. L'Ambrosiana prese parte in questa stagione alla gi\u00e0 citata Divisione Nazionale (nell'ultima edizione giocata su gironi plurimi, prima dell'adozione dalla stagione seguente della formula a \"girone unico\"): i crociati vennero inseriti nel girone B, chiuso al sesto posto in classifica, piazzamento che non bast\u00f2 alla formazione per essere ammessa alle finali nazionali; l'Ambrosiana conquist\u00f2 comunque l'accesso agli spareggi per la partecipazione alla Coppa dell'Europa Centrale, dove usc\u00ec sconfitta per mano della .\nMaglie.\nIn sostituzione delle precedenti divise dell'Internazionale (a strisce verticali nerazzurre) e della Milanese (a scacchi bianconeri), per la neonata Ambrosiana venne disegnata una nuova uniforme, ispirata allo stemma cittadino: una maglia bianca, con una grande croce dipinta di rosso sul petto; al centro della suddetta croce, era inoltre inserito un bollo bianco inglobante il fascio littorio. La muta era completata da pantaloncini neri, e calzettoni pure neri con risvolti biancorossi."}
{"id": "1147853", "revid": "1543377", "url": "https://it.wikipedia.org/wiki?curid=1147853", "title": "Rifugio Viso", "text": "Il rifugio Viso (in francese refuge du Viso) \u00e8 un rifugio francese situato nel comune di Ristolas nel dipartimento delle Alte Alpi, in Valle del Guil (Queyras), nelle Alpi Cozie, a 2460\u00a0m s.l.m.\nStoria.\nFino a qualche anno fa era chiamato rifugio Ballif. Ha subito l'ultimo restauro nel 2002.\nCaratteristiche e informazioni.\nSi trova nell'alta valle del Guil, ai piedi della parete ovest del Monviso.\n\u00c8 tappa del Giro di Viso, giro tutt'intorno al Monviso passando di rifugio in rifugio.\nAccessi.\nL'accesso avviene dalla valle del Guil, arrivando fino all'ultimo comune della valle Ristolas. In estate si pu\u00f2 arrivare con la strada fino alla localit\u00e0 roche \u00c9croul\u00e9e e di qui \u00e8 possibile raggiungere il rifugio in due ore e trenta. In inverno occorre fermarsi alla localit\u00e0 La Monta oppure l'Echalp e di qui \u00e8 possibile raggiungere il rifugio in tre ore e trenta.\nTraversate.\nIl rifugio \u00e8 sul tracciato del giro di Viso, di cui costituisce uno dei punti d'appoggio. \u00c8 anche sul percorso della GTA"}
{"id": "1147857", "revid": "1155", "url": "https://it.wikipedia.org/wiki?curid=1147857", "title": "Mitsukurinidae", "text": ""}
{"id": "1147860", "revid": "713714", "url": "https://it.wikipedia.org/wiki?curid=1147860", "title": "Altolaterra", "text": "Altolaterra (\"N'zullatera\" o \"N'zulatera\" in dialetto locale) \u00e8 la parte pi\u00f9 antica e alta della citt\u00e0 di Tagliacozzo (AQ), in Abruzzo. Il quartiere \u00e8 situato a circa 850 \nStoria.\nLa localit\u00e0 di Altolaterra \u00e8 quasi disabitata rispetto ad una trentina di anni fa quando contava circa 1000 abitanti. Molti cittadini sono emigrati in Paesi lontani, mentre altri si sono trasferiti nella vicina cittadina di Tagliacozzo (distante appena mezzo km). Molti abitanti hanno preferito trasferirsi in citt\u00e0 e Paesi pi\u00f9 industrializzati per trovare lavoro, come ad esempio a Roma, a Milano, in Germania, negli Stati Uniti ed in Australia.\nMonumenti e luoghi d'interesse.\nLa chiesa pi\u00f9 importante di Altolaterra \u00e8 dedicata a Santa Maria del Soccorso. \nOriginariamente chiamata \"Santa Maria ad Furcam\" venne edificata nell'XI secolo. La contemporanea chiesa venne ricostruita su quella preesistente e dotata del portico durante il XVI secolo. Sul retro sono visibili le tracce dell'ospedale realizzato in seguito alla diffusione della peste. Situata nella parte pi\u00f9 alta del quartiere non dista dalla piccola chiesa del Calvario, nella quale fa tappa ogni anno la processione del Venerd\u00ec Santo che parte dalla chiesa parrocchiale di San Pietro.\nSul monte a ridosso del quale \u00e8 posizionata Altolaterra c'\u00e8 una croce alta circa 10 metri.\nSociet\u00e0.\nTradizioni e folclore.\nLa festa pi\u00f9 importante \u00e8 quella dedicata alla protettrice del quartiere Sant'Agnese."}
{"id": "1147870", "revid": "190061", "url": "https://it.wikipedia.org/wiki?curid=1147870", "title": "Marie Fredriksson", "text": "Oltre ad aver formato il duo pop rock Roxette con Per Gessle, ha avuto una carriera da solista.\nBiografia.\nGun-Marie Fredriksson \u00e8 nata il 30 maggio 1958 fuori dal piccolo villaggio svedese di \u00d6ssj\u00f6. Era la pi\u00f9 giovane di cinque figli nati da Charles G\u00f6sta Fredriksson (1914\u20131981) e Inez Dagmar Hoffert (1922\u20131998). Quando aveva quattro anni, i suoi genitori vendettero la loro fattoria e si trasferirono a \u00d6stra Ljungby, dove G\u00f6sta lavor\u00f2 come postino e Inez divenne un'operaia. Tre anni dopo, sua sorella maggiore Anna-Lisa fu coinvolta in un incidente stradale mortale, dell'11 dicembre 1965; la sua auto \u00e8 stata schiacciata da un'autocisterna mentre era in viaggio per acquistare un vestito per la sua festa di fidanzamento. Marie ha spiegato: \"Aveva 20 anni e oggi riesco a malapena a ricordarla. Ma ricordo il dolore, come la famiglia \u00e8 stata distrutta. Completamente. Dopo di che ho dovuto badare a me stessa. Avevo solo sette anni\".\nCon entrambi i genitori occupati a tempo pieno ma non in grado di permettersi\u00a0l'assistenza all'infanzia, Marie e i suoi fratelli minori venivano spesso lasciati a casa non accompagnati mentre i genitori lavoravano.\u00a0Fu durante questo periodo, con l'aiuto di fratelli e amici, che impar\u00f2 a cantare, leggere la\u00a0notazione\u00a0e suonare strumenti musicali.\u00a0Ha anche attribuito al suo pastore il merito di aver incoraggiato il suo amore per la musica e ha detto che si era esibita \"fin da quando ero piccola e io e mia sorella Tina andavamo alla scuola domenicale. Abbiamo avuto un pastore meraviglioso a \u00d6stra Ljungby. \"Io ho ricordi davvero belli e luminosi di quel posto, anche quando \u00e8 morta mia sorella maggiore. Ho adorato tutte le\u00a0canzoni\u00a0. \u00c8 stata una tale fonte di libert\u00e0 per me... per entrambi\".\nIl suo interesse per la musica ha continuato a crescere durante la sua adolescenza, quando ha scoperto artisti come\u00a0The Beatles,\u00a0Joni Mitchell,\u00a0Jimi Hendrix\u00a0e\u00a0Deep Purple.\u00a0Si iscrisse a una scuola di musica nel\u00a0comune di Sval\u00f6v\u00a0all'et\u00e0 di diciassette anni,\u00a0dove fece amicizia con gli studenti del dipartimento di teatro componendo musica per le loro commedie amatoriali.\u00a0Dal momento che nessun altro cantante della scuola poteva emulare l'estensione vocale\u00a0di Fredriksson, si \u00e8 unita al\u00a0cast\u00a0di un musical che ha co-scritto.\u00a0Questo musical \u00e8 stato in tourn\u00e9e in tutta la Svezia, culminando con un'esibizione a\u00a0Stoccolma\u00a0per il Primo Ministro Olof Palme.\nStrul e Mamas Barn.\nDopo aver lasciato il college era stata diplomata alla scuola di musica nel 1977 si trasferisce ad Halmstad dove ha lavorato in teatro prima di essere coinvolta nella\u00a0scena musicale indipendente\u00a0locale, insieme al fidanzato Stefan, nel 1978. Riesce ad entrare nel gruppo degli Strul. Dopo l'unico singolo pubblicato \"Strul Igen\", la band si rinomina come \"Mamas Barn\". Dopo un'audizione con Lasse Lindbom, Marie Fredriksson ha cominciato una propria carriera solista.\nCarriera solista.\n\"Het vind\" e \"Den sjunden v\u00e5gen\".\nNel 1984 Marie Fredriksson pubblica il suo primo album solista, \"Het Vind\", anticipato dal singolo \"S\u00e5 n\u00e4ra nu\", brano cantato insieme a Lasse Lindbom. Sempre nel 1984 Marie Fredriksson va in tour con la \"Lasse Lindbom Band\", subito dopo la pubblicazione del singolo \"\u00c4nnu doftar k\u00e4rlek\".\n\"Den sjunden v\u00e5gen\", secondo album registrato in studio, e pubblicato nel 1986, \u00e8 stato composto durante un viaggio alle isole Canarie insieme a Lasse Lindbom. Per il titolo \"Den sjunde v\u00e5gen\", Marie Fredriksson si \u00e8 ispirata al romanzo Papillon di Henri Charri\u00e8re. \"Den b\u00e4sta dagen\" e \"Silver i din hand\" sono i singoli estratti dall'album. Marie Fredriksson ha iniziato il tour per l'album \"Den sjunde v\u00e5gen\" nella primavera del 1986.\n\"Efter stormen\".\nMarie Fredriksson si concentra nella registrazione di un nuovo album subito dopo la partecipazione come Roxette, insieme a Per Gessle, al tour \"Rock runt riket '87\", e collabora ancora una volta con Lasse Lindbom oltre due sessioni di registrazione, tra maggio e settembre 1987.\nIl terzo album solista della Fredriksson, \"Efter Stormen\", riscuote un successo maggiore dei primi due lavori, riuscendo a vendere copie in 2 settimane dalla sua pubblicazione, ed arrivando cos\u00ec alla n. 1 della classifica svedese.\nNel 1989 Marie Fredriksson scrive \"Sparv\u00f6ga\", tema principale della serie TV svedese e brano che riesce ad entrare nella top 10 svedese dei singoli.\n\"Den standiga resan\".\nQuarto album da solista per Marie Fredriksson, pubblicato nel 1992. \"Den standinga resan\" riflette lo stato di crisi accusato subito dopo il tour mondiale \"Join The Joyride 91-92\", momento di maggior successo con Roxette; causa uno stile di vita, a livello emotivo, frenetico e caotico.\n\"I en tid som v\u00e5r\".\nQuinto album registrato in studio e pubblicato nel 1996. \"I en tid som v\u00e5r\" \u00e8 un nuovo album, pubblicato dopo un'intensa attivit\u00e0, tra il 1993 e il 1995 con Roxette, e la nascita del secondo figlio, Oscar Mikael. \"Tro\" e \"I en tid som v\u00e5r\" sono stati utilizzati per \"S\u00e5nt \u00e4r livet\", film di Colin Nutley. Nel 1997 \u00e8 stato pubblicato un singolo ulteriore, \"Ber Bara En G\u00e5ng\".\n\"\u00c4ntligen\", il meglio di Marie Fredriksson (1984-2000).\nNel 2000 viene pubblicato \"\u00c4ntligen - Marie Fredriksson B\u00e4sta 1984-2000\", greatest hits di Marie Fredriksson che include 14 brani del passato, tra il 1984 ed il 1996, con 2 nuove canzoni, \"\u00c4ntligen, Det Som Var Nu\", con Patrik Isaksson e un ulteriore versione \"Klubbmix\" di \"\u00c4ntligen\", rinominata \"Solen Gick Ner \u00d6ver Stan\". L'album ha avuto un notevole successo in Svezia, insieme al tour estivo, \"Antligen Sommarturn\u00e9\".\n\"K\u00e4rlekens guld\".\nNel 2002 viene pubblicato dalla Capitol il cofanetto \"K\u00e4rlekens Guld\" che conteniene 6 CD. I 5 album principali che finora ha pubblicato Marie Fredriksson, da \"Het vind\" a \"I en tid som v\u00e5r,\" che per l'occasione sono stati ricatalogati con l'aggiunta di alcune bonus tracks, ed un Bonus CD gi\u00e0 presente nel DVD \"Antligen Sommarturn\u00e8\". In un secondo momento i primi 5 album sono stati pubblicati singolarmente e disponibili per un periodo di tempo limitato.\n2002-2003: l'esordio della malattia.\nIn coincidenza alla partecipazione con Roxette a \"The Night of The Proms\" (2002) e prossima alla promozione con Per Gessle del nuovo singolo \"A Thing About You\" (2002) per \"The Ballad Hits\", l'11 settembre 2002 Marie Fredriksson cade nel bagno di casa sua e battendo violentemente la testa si procura una commozione cerebrale. Soccorsa dal marito e ricoverata in ospedale, le viene diagnosticato un tumore maligno al cervello. Dopo essere stata operata con successo, deve sottoporsi a lunghi periodi di chemioterapia e radioterapia al termine dei quali viene dichiarata guarita, anche se con postumi piuttosto gravi quali la ridotta capacit\u00e0 di leggere e di contare, il parziale deterioramento della facolt\u00e0 visiva dell'occhio destro e qualche limitazione motoria alla parte destra del corpo. Il 21 ottobre 2005 riprende la sua attivit\u00e0 quasi del tutto normalmente. \"Sono stati tre anni molto difficili\", dichiara \"ma ora non ricevo pi\u00f9 cure e sto bene\".\n\"The Change\".\nNel 2003 mette in mostra alcuni suoi autoritratti; pubblica, inoltre, un album \"The Change\" l'unico cantato in inglese.\n2004-2008.\nContinua la sua carriera nel 2006 con un album di cover \"Min B\u00e4ste V\u00e4n\" reinterpretando alcune canzoni di artisti svedesi.\nNel 2007 Marie Fredriksson ha collaborato nell'album \"A Family Affair\" nelle canzoni \"In The Corner Of Your Eye\", \"Tell It To My Heart\", \"You Are On My Mind\", nell'accompagnamento vocale in \"Me &amp; My Guitar\"; anche ad un pezzo semi-strumentale, \"Outro\" e \"Hometown\". L'album di Mikael Bolyos \u00e8 stato pubblicato il 14 giugno.\nPubblica il 28 novembre una compilation di \"ballads\", \"Tid F\u00f6r Tystnad\" con una reinterpretazione di \"A Table in The Sun\" (The Change, 2004) in lingua svedese, dal titolo \"Ett Bord I Solen\", e una nuova canzone, \"Ordet \u00c4r Farv\u00e4l\".\nNel 2008 decide di cantare \"D\u00e4r Du Andas\", una canzone scritta da Niklas Str\u00f6mstedt e Anders Glenmark, per il film \"Arn - Tempelriddaren\" (\u00abArn - L'ultimo cavaliere\u00bb).\n23 ottobre 2009-2012: \"The Night of The Proms\" e il tour mondiale con Roxette.\nIl 7 maggio 2009 si presenta durante il tour \"Party Crasher\" di Per Gessle ad Amsterdam, con il quale si esibisce in alcune canzoni dei Roxette.\nDal 23 ottobre del 2009 prende parte all'edizione autunnale di \"The Night of The Proms\" con Roxette e nel lungo tour mondiale che accompagna l'ultimo album del gruppo, Charm School, pubblicato alla fine del 2010.\nLa cantante dimostra quanto le esibizioni dal vivo risultino una vera terapia per il suo recupero dopo gli anni della malattia: i suoi progressi nei movimenti sul palco non passano inosservati, dopo i primi concerti in cui Marie rinuncia alla sua tipica motilit\u00e0, come da lei gi\u00e0 annunciato in precedenza. Per Gessle, in un'intervista rilasciata dopo il concerto di C\u00f3rdoba, dichiara che con il proseguire del tour, la cantante affronta ogni tappa con maggiore rilassatezza ed \u00e8 certo che i prodigiosi progressi da lei dimostrati la porteranno nell'arco di un paio di mesi a ritornare il personaggio di un tempo.\nnovembre 2013: \"NU!\".\nIl singolo \"Kom vila hos mig\", pubblicato ufficialmente il 25 settembre 2013, segna il ritorno della Fredriksson ed anticiper\u00e0 di qualche settimana il nuovo album solista \"NU!\" che interamente in svedese, sar\u00e0 pubblicato nel mese di novembre.\n\"Kom vila hos mig\" \u00e8 stato trasmesso in esclusiva su P4, stazione radio nazionale svedese, il 24 settembre 2013. \u00c8 stata indetta a Stoccolma una conferenza stampa ed uno streaming per la performance del nuovo brano, attraverso WiMP, confermati da un tweet da parte del manager della Fredriksson, Marie Dimberg.\nIl nuovo album \"NU!\" \u00e8 stato prodotto insieme a Christoffer Lundquistv e vedr\u00e0 la collaborazione di Mikael Bolyos che ha scritto la maggior parte delle canzoni, ed anche di Per Gessle, insieme ad altri artisti quali Uno Svenningsson, Kenneth G\u00e4rdestad, Ulf Sagerstr\u00f6m e Johan Kinde.\n2014-2016.\nNel 2014 i Roxette avviano il \"RoXXXette 30th Anniversary Tour\", della durata di ben tre anni, per festeggiare cos\u00ec i loro trent'anni di carriera, Il 18 aprile 2016 per\u00f2, Marie Fredriksson, per motivi di salute e sotto consiglio dei suoi medici, annuncia il suo ritiro dai palchi (non dalle attivit\u00e0 musicali), dichiarando che per lei i tempi dei tour sono finiti. In seguito a ci\u00f2, viene annullata l'ultima parte del tour che si sarebbe dovuta svolgere durante l'estate del 2016.\nL'ultimo concerto del tour che ha visto salire sul palco la coppia composta da Marie Fredriksson e Per Gessle \u00e8 stato quello dell'8 febbraio 2016 al Grand Arena Stadium di Citt\u00e0 del Capo, in Sudafrica. Nonostante il ritiro dai palchi di Marie, i Roxette pubblicano il nuovo album \"Good Karma\" il 3 giugno 2016, dal quale viene estratto il singolo e video \"It Just Happens\".\n9 dicembre 2019: la morte.\nMarie Fredriksson muore nella sua casa di Djursholm assistita dal marito e dai due figli il 9 dicembre 2019 all'et\u00e0 di 61 anni, dopo una lunga battaglia contro la recidiva del tumore al cervello che l'aveva colpita nel 2002.\nIl quotidiano svedese \"Expressen\" ha riportato la notizia, secondo il comunicato stampa da parte della sua manager che ha cos\u00ec scritto: \"\u00c8 con grande tristezza che dobbiamo annunciare che uno dei nostri artisti pi\u00f9 grandi e pi\u00f9 amati \u00e8 scomparso. Marie Fredriksson \u00e8 morta la mattina del 9 dicembre a seguito della sua malattia\".\nAnche Per Gessle, suo compagno nel duo dei Roxette, le ha reso omaggio con il seguente messaggio: \"Il tempo passa cos\u00ec in fretta. Non \u00e8 stato molto tempo fa che abbiamo trascorso giorni e notti nel mio piccolo appartamento ad Halmstad, ascoltando la musica che amavamo, condividendo sogni impossibili e che sogno alla fine abbiamo potuto condividere! Grazie Marie, grazie di tutto. Sei stata una musicista eccezionale, una maestra della voce, un'artista straordinaria. Grazie per aver dipinto le mie canzoni in bianco e nero con i colori pi\u00f9 belli. Sei stata un'amica meravigliosa per oltre quarant'anni. Sono orgoglioso, onorato e felice di aver potuto condividere cos\u00ec tanto del tuo tempo, talento, calore, generosit\u00e0 e del tuo senso dell'umorismo. Tutto il mio amore va a te e alla tua famiglia. Le cose non saranno pi\u00f9 le stesse\".\nVita privata.\nFredriksson e Bolyos ebbero due figli: Inez Josefin (nata il 29 aprile 1993) e Oscar Mikael (nato il 26 novembre 1996)."}
{"id": "1147871", "revid": "123207134", "url": "https://it.wikipedia.org/wiki?curid=1147871", "title": "Serie B 1951-1952 (pallacanestro maschile)", "text": "Il campionato di Serie B di pallacanestro maschile 1951-1952 secondo livello del 30\u00ba campionato italiano, \u00e8 l'11\u00b0 organizzato dalla FIP sotto questa definizione e il 5\u00b0 dall'ultima riforma dei campionati. \nLe squadre sono divise in due gironi; vengono promosse in Serie A le prime classificate, le vincenti dei due gironi si disputeranno il titolo di Campione d'Italia di Serie B, per questa stagione non sono previste retrocessioni in vista dell'allargamento a 32 squadre nella prossima stagione.\nGirone A.\nSpareggi Promozione.\nLa Reyer Venezia B deve poi rinunciare alla promozione perch\u00e9 non \u00e8 permesso ad una squadra B di essere nello stesso livello del campionato della squadra madre la Reyer Venezia che milita in serie A, la promozione sar\u00e0 quindi assegnata all'Unione Ginnastica Goriziana per la migliore differenza canestri nei confronti dell'Unione Sportiva Livorno.\nVerdetti.\nFormazione: "}
{"id": "1147872", "revid": "17654", "url": "https://it.wikipedia.org/wiki?curid=1147872", "title": "Orango di Sumatra", "text": ""}
{"id": "1147874", "revid": "226458", "url": "https://it.wikipedia.org/wiki?curid=1147874", "title": "Velocit\u00e0 commerciale", "text": "Nel trasporto, la velocit\u00e0 commerciale \u00e8 il rapporto tra la distanza percorsa ed il tempo impiegato per percorrerla. \nLa velocit\u00e0 commerciale esprime l'effettiva quantit\u00e0 di tempo spesa per compiere un dato percorso, e pertanto il calcolo include tutti i tempi accessori e le soste necessari a completare il viaggio.\nComposizione.\nIl viaggio \u00e8 composto da:\nSe il viaggio prevede l'utilizzo di reti di trasporto fortemente trafficate, la velocit\u00e0 commerciale \u00e8 poco correlata con la velocit\u00e0 massima dei mezzi utilizzati, e dipende invece fortemente dal livello di congestione delle reti utilizzate.\nAltri fattori.\nIn una valutazione estensiva del tempo necessario a compiere un viaggio, possono essere presi in considerazione altri fattori che non influenzano direttamente il tempo impiegato:"}
{"id": "1147875", "revid": "767487", "url": "https://it.wikipedia.org/wiki?curid=1147875", "title": "Victory Through Air Power", "text": "Victory Through Air Power \u00e8 un film-documentario in tecnica mista del 1943 prodotto dalla Walt Disney Productions e distribuito dalla United Artists, basato sull'omonimo libro di Alexander P. de Seversky. Il film si inquadra nel contributo della Disney allo sforzo bellico, con opere di propaganda ed informazione. Alexander de Seversky, ufficiale dell'aviazione della Marina Imperiale russa, trasferitosi negli Stati Uniti nel 1917 e naturalizzato statunitense, si distinse come industriale e progettista aeronautico nonch\u00e9 come teorico del potere aereo. \"Victory Through Air Power\" fu un bestseller del 1942. Nell'estate di quell'anno Disney acquis\u00ec i diritti di riduzione cinematografica del saggio. De Seversky compare nel film per illustrare le analisi e le prospettive strategiche. Questo film non \u00e8 disponibile su Disney+ a causa di violente scene della seconda guerra mondiale.\nTrama.\nIl film inizia con una breve presentazione della carriera di de Seversky come pilota militare, industriale aeronautico e progettista; vengono fra le altre cose presentati i brevetti d'invenzione da Lui conseguiti.\nQuindi si rende un breve omaggio al Generale Billy Mitchell, che si era battuto perch\u00e9 gli Stati Uniti si dotassero di una forte aviazione strategica.\nSi passa quindi a sequenze animate illustranti sommariamente lo sviluppo dell'aviazione dal volo dei fratelli Wright alla prima guerra mondiale.\nDopo una ricostruzione scherzosa del ruolo dell'aviazione in tale conflitto e del progresso dell'aviazione civile nel dopoguerra, si passa a trattare il conflitto in corso.\nLe sequenze animate illustrano come il potere aereo, tedesco e giapponese, abbia assicurato la vittoria sui francesi che si affidavano sulle fortificazioni terrestri (nella Campagna di Francia, in cui a dire il vero la linea Maginot venne piuttosto aggirata) e sui britannici forti della loro supremazia navale (Campagna di Norvegia, con l'affondamento della \"Prince of Wales\" e della \"Repulse\" da parte degli aerei giapponesi).\nSi pone in risalto l'importanza delle forze aeree nel favorire l'evacuazione da Dunquerque e nella vittoriosa difesa della Gran Bretagna (battaglia d'Inghilterra).\nSi passa quindi a valutare la situazione degli Stati Uniti: cosa fare quando gli U-Boot insidiano i convogli?\nCome piegare il Giappone ?\nSono presentate proposte per colpire il Giappone dall'aria (il film non tratta dell'ipotesi di un'offensiva aerea strategica nel teatro europeo): da velivoli imbarcati su portaerei, o decollati dalla Cina non occupata dai Nipponici, o ancora partiti da basi aeree in Siberia.\nSi illustra l'impossibilit\u00e0 di attuare simili proposte ovvero la loro pericolosit\u00e0: la vittoria potr\u00e0 venire solo da un'offensiva aerea strategica, ma attuata da territori gi\u00e0 controllati dagli Stati Uniti e lontani da ogni minaccia giapponese: l'Alaska e le Aleutine.\nUna forza aerea strategica formata da bombardieri a grande autonomia e dotati di grande capacit\u00e0 di carico potr\u00e0 portare l'offesa direttamente sul territorio metropolitano giapponese .\nQuesta offensiva aerea strategica sar\u00e0 sufficiente ad assicurare la vittoria.\nFilm notevole per le animazioni e per la capacit\u00e0 propagandistica, \"Victory Through Air Power\" illustra peraltro le idee e le concezioni strategiche personali di de Seversky.\nIl film venne apprezzato sia da Churchill che da Roosevelt che ne furono influenzati in relazione ai piani di guerra.\nSi tratterebbe del raro caso di un'opera d'arte capace di influenzare avvenimenti politici."}
{"id": "1147878", "revid": "2196166", "url": "https://it.wikipedia.org/wiki?curid=1147878", "title": "Ponte della Costituzione", "text": "Il ponte della Costituzione (in fase di progetto Quarto ponte sul Canal Grande e meglio noto dopo la costruzione come ponte di Calatrava) \u00e8 il ponte pedonale che attraversa il Canal Grande di Venezia fra piazzale Roma e la stazione ferroviaria Venezia Santa Lucia.\nIl ponte, disegnato dall'architetto spagnolo Santiago Calatrava e realizzato utilizzando principalmente acciaio e vetro, \u00e8 stato aperto al traffico pedonale la notte dell'11 settembre 2008.\nDescrizione.\nIl progetto mostra un ponte dalla forma arcuata con una campata di 81 metri, larghezza di 6 metri alla base e 9 al centro per un'altezza di 10 metri al culmine; la struttura \u00e8 in acciaio, i pavimenti in vetro della Saint-Gobain, pietra d'Istria e Trachite Grigia Classica di Montemerlo. Anche i parapetti sono in vetro, con corrimano in ottone. All'interno dei corrimano sono installate lampadine a led che dissipano il raggio di luce nei parapetti in vetro.\nIl ponte \u00e8 lungo dagli scalini 94 metri mentre ha una ampiezza centrale di 81 metri. La larghezza varia da 5,58 metri fino a 9,38 metri nella parte centrale. L'altezza varia da 3,20 metri sulle sponde fino a 9,28 metri nella parte centrale. L'arco centrale in acciaio, elemento strutturale del ponte ha un raggio di 180 metri.\nIl giornale inglese \"The Independent\" ha cos\u00ec commentato il ponte:\nIl nome.\nNell'agosto del 2008 il sindaco Massimo Cacciari propose di denominare l'opera dell'architetto spagnolo (cui ci si riferiva fino ad allora ufficialmente utilizzando l'espressione \"Quarto ponte sul Canal Grande\") \"ponte della Costituzione\" in omaggio alla legge fondamentale dello Stato italiano, approvata dall'Assemblea Costituente il 22 dicembre 1947, promulgata dal capo provvisorio dello Stato De Nicola il 27 dicembre seguente ed entrata in vigore il 1\u00ba gennaio 1948, della quale si celebrava per l'appunto in quell'anno il sessantesimo anniversario. Con l'occasione, il sindaco propose altres\u00ec di ribattezzare piazzale Roma (toponimo assegnato in epoca fascista) con il nome dell'antifascista Silvio Trentin, notando per\u00f2 le difficolt\u00e0 conseguenti al mutamento di un nome fortemente radicato e conosciuto.\nIn precedenza il sindaco aveva proposto in sede di Consiglio comunale il nome di \"ponte de la Zirada\" dato che il ponte si trova in corrispondenza della curva iniziale del Canal Grande, anticamente denominata \"zirada\" in lingua veneta (a poca distanza si trova infatti la chiesa di Sant'Andrea della Zirada, ora completamente inglobata nel \"terminal\" automobilistico di piazzale Roma). La proposta ricalca quella che era la volont\u00e0 dell'Amministrazione comunale negli anni trenta di chiamare il campo di fronte alla stazione di Santa Lucia campo de la Zirada, ma durante il periodo fascista si prefer\u00ec dare un nome che richiamasse la centralit\u00e0 del potere, per cui prese il nome che tutti ormai conoscono, veneziani e turisti, di piazzale Roma.\nDopo la posa in opera dei conci del ponte erano circolate altre ipotesi sul nome, tra cui \"ponte delle Due Sante\", in riferimento al nome delle due fondamenta unite dal ponte, quella di Santa Chiara e quella di Santa Lucia; \"ponte Sabbadino\", in onore del proto che nel XVI secolo concep\u00ec l'idea di un nuovo ponte sul Canal Grande all'incirca nella stessa collocazione).\nIl 4 settembre 2008 il sindaco annunci\u00f2 che per decisione presa all'unanimit\u00e0 dalla giunta comunale il nuovo ponte si sarebbe chiamato \"ponte della Costituzione\". Nell'uso comune, invece, per indicare il ponte \u00e8 prevalso l'utilizzo del nome del progettista e, dunque, la denominazione \"ponte di Calatrava\".\nStoria.\nPremesse.\nFino al 1850 il Canal Grande era oltrepassato solamente dal ponte di Rialto; nel giro di dieci anni gli austriaci realizzarono due ponti in ferro, uno davanti alle Gallerie dell'Accademia e uno di fronte alla stazione ferroviaria, definiti entrambi dai veneziani \"orridi bislunghi\" per la forma che li caratterizzava. I due ponti in ghisa, oltre ad essere notevolmente deteriorati dal salso, condizionavano eccessivamente la navigazione sul Canal Grande, cos\u00ec furono entrambi sostituiti tra il 1934 e il 1938, rispettivamente dal ponte provvisorio in legno all'Accademia e dal ponte degli Scalzi realizzato interamente in pietra d'Istria, entrambi su progetto dell'ingegnere Eugenio Miozzi (1889-1979), all'epoca a capo della direzione lavori e servizi pubblici del Comune di Venezia.\nNel tempo, l'eccezionale sviluppo del turismo internazionale ha condotto spesso l'attenzione sul centro lagunare da parte dei pi\u00f9 noti e famosi progettisti: si sono cos\u00ec interessati alla progettazione nella citt\u00e0 lagunare (senza che alcunch\u00e9 sia mai andato in porto) Le Corbusier, Louis Kahn, Frank Lloyd Wright e pi\u00f9 recentemente \u00c1lvaro Siza.\nIl progetto di Calatrava.\nNel 1997 il famoso architetto scultore e ingegnere Santiago Calatrava regal\u00f2 alla citt\u00e0 di Venezia il progetto esecutivo per un quarto ponte pedonale sul Canal Grande di collegamento tra l'area di arrivo a Venezia (piazzale Roma) e la zona della stazione di Santa Lucia. Calatrava \u00e8 autore di altri ponti famosi, come ad esempio il \"puente de la Mujer\" di Buenos Aires, il \"puente del Alamillo\" sul Guadalquivir e l\"'Oberbaumbr\u00fccke\" di Berlino.\nIl progetto definitivo e l'affidamento dei lavori.\nNel 1999 il Comune di Venezia affid\u00f2 a Santiago Calatrava la preparazione della documentazione relativa al \"Disegno di Ingegneria architettonica e strutturale del IV Ponte sul Canal Grande\". Il progetto venne elaborato in collaborazione con tutti gli enti coinvolti (Ferrovie dello Stato, ACTV, Associazione delle Persone Disabili, Vigili del Fuoco, Polizia, ecc.) e sottoposto a revisioni da parte dell'Associazione per la Protezione della Citt\u00e0 di Venezia e della Sovrintendenza ai Beni Artistici e Culturali di Venezia.\nL'ICMQ, organismo indipendente, approv\u00f2 il progetto valutando il disegno come valido e adeguato alle norme legali. Successivamente il progetto esecutivo venne approvato dal Comune.\nL'incarico dell'esecuzione dei lavori fu affidato, dopo la gara d'appalto, alla rodigina Cignoni, che si \u00e8 avvalsa della collaborazione di professori universitari, quali l'ingegner Francesco Colleselli (dell'Universit\u00e0 di Brescia) e l'ingegner Renato Vitaliani (dell'Universit\u00e0 di Padova), della societ\u00e0 Mastropasqua-Zanchin &amp; Associates Structural Engineering per la statica strutturale dell'impalcato metallico e dell'ingegner Giorgio Romaro (dell'Universit\u00e0 di Padova) per il progetto di montaggio.\nIl trasporto e la messa in opera dei conci \u00e8 stato eseguito dalla ditta Fagioli. Lavori di carpenteria metallica sono stati eseguiti dalla ditta Lorenzon Techmec System, che ha aperto un aspro contenzioso con la Cignoni, come emerso anche durante i lavori di un'apposita commissione d'inchiesta istituita dal Consiglio comunale.\nI lavori.\nI lavori cominciarono nel 2003.\nI tempi previsti per la realizzazione erano stati stimati nel 2002 in 456 giorni, ovvero circa 1 anno e mezzo. I lavori durarono invece quasi 6 anni.\nTrasporto dei conci e loro posa in opera.\nDopo anni di rinvii, dubbi sulla stabilit\u00e0 del ponte e polemiche sulla lievitazione dei costi, i lavori di posa in opera del ponte iniziarono il 28 luglio 2007 con la posa dei due conci laterali e si conclusero l'11 agosto 2007 con la posa del concio centrale sui due sostegni provvisori dopo il suo trasporto lungo il Canal Grande nella notte tra il 7 e l'8 agosto.\nIn particolare si tratt\u00f2 di trasportare il ponte, diviso in tre conci, via acqua da Marghera alla sede definitiva. Furono organizzati pertanto due trasporti distinti, uno per i due conci laterali e uno per il concio centrale. Partendo da Porto Marghera, percorsero il Canal della Giudecca e imboccarono il Canal Grande a punta della Dogana, per poi risalirlo fino al punto di posa. Per limitare i disagi dovuti alla chiusura del Canal Grande, entrambi i trasporti furono effettuati di notte.\nIl primo trasporto, quello dei conci laterali, avvenne la notte tra il 27 e 28 luglio 2007. I due conci, entrambi di dimensioni 15,1 x 7,9 x 1,5 m e di peso 85 t, furono collocati sul pontone \"Susanna\" di dimensioni 16 x 50 m, che percorse il Canal Grande in 2 ore e 10 minuti, arrivando nella zona di piazzale Roma alle 2:05 del 28 luglio 2007, in anticipo rispetto alle previsioni grazie alle ottimali condizioni meteomarine.\nLa mattina del 28 luglio si provvide a porre in opera il concio laterale verso piazzale Roma, mentre la mattina successiva fu posizionato quello lato ferrovia.\nNella notte tra il 7 e 8 agosto 2007 avvenne il trasporto del concio centrale, di dimensioni 55,2 x 9,05 x 3,7 m e peso 250 t, anch'esso trasportato sul pontone Susanna. Il Canal Grande fu percorso in circa 3 ore e un quarto, giungendo a destinazione intorno alle 3 dell'8 agosto 2007, con un anticipo di 3 ore e 30 minuti rispetto al previsto. Particolarmente impegnativo e spettacolare fu il passaggio del concio sotto il ponte di Rialto.\nLa posa del concio centrale avvenne la mattina dell'11 agosto 2007: inizialmente fu posizionata la chiatta e il concio sopra di essa fu ruotato di 90 gradi; successivamente il concio fu sollevato e calato dall'alto appoggiandolo, con notevole precisione, sui due supporti provvisori che gi\u00e0 sostenevano i conci laterali. L'intera operazione dur\u00f2 circa cinque ore: la conclusione, annunciata da tre suoni di sirena, avvenne alle ore 14:32.\nFasi successive.\nTra agosto e settembre fu saldato il concio centrale ai laterali, e, una volta completate le saldature, il 21 settembre si poterono allentare i tiranti e abbassare gli appoggi delle pile provvisorie, cos\u00ec da prendere in forza sulle spalle il ponte, controllando con martinetti l'entit\u00e0 del carico e con sensori eventuali cedimenti delle spalle. La prova di carico, avvenuta nel novembre del 2007, ebbe esito positivo. Furono infine posti in opera i gradini (in parte di vetro e in parte di trachite grigia classica di Montemerlo, tutti di forma trapezoidale e diversi uno dall'altro, che dovevano essere tagliati con precisione millimetrica) e i parapetti.\nBattesimo e apertura.\nAlla fine del mese di agosto del 2008 il sindaco rinunci\u00f2 all'inaugurazione ufficiale del ponte, inizialmente prevista in occasione della visita del 18 settembre 2008 del presidente della Repubblica, che presenziava ad una manifestazione per il sessantesimo anniversario della Costituzione italiana. Ci\u00f2 fu conseguenza delle annunciate manifestazioni di alcune parti politiche per il forte incremento dei costi e di alcune associazioni di disabili per il sussistere delle barriere architettoniche, che ne impedivano la fruizione a persone con disabilit\u00e0 motorie e visive, ipotizzando la violazione delle vigenti normative in materia che prevedono la possibilit\u00e0 di approvare e finanziare esclusivamente di progetti privi di barriere architettoniche.\nL'apertura del ponte avvenne in sordina alle ore 23:44 di gioved\u00ec 11 settembre 2008. Nella serata si svolse un piccolo rinfresco con le maestranze del cantiere iniziato verso le ore 21, al quale parteciparono membri della giunta, il sindaco stesso e alcuni giornalisti.\nAccessibilit\u00e0 ai portatori di handicap e ovovia.\nL'\"ovovia\" era il dispositivo traslante che avrebbe dovuto permettere l'attraversamento del ponte di disabili, anche con accompagnatore, gli anziani con problemi di mobilit\u00e0 e le donne in avanzato stato di gravidanza o con passeggini.\nIl tempo minimo di percorrenza era previsto in circa 7 minuti.\nIl costo previsto inizialmente era pari a 1.043.603,04 di euro, poi aumentato a 1,8 milioni.\nL'infrastruttura era formata da due elevatori denominati piloni di attacco e da due guide posizionate sotto il ponte nel lato che si affaccia verso il ponte della Libert\u00e0. La cabina di trasporto (la cosiddetta ovovia) invece era il mezzo che utilizzava l'infrastruttura. Ad esempio, se la cabina si trovava nella riva desiderata, dopo essere entrati a bordo, la cabina si alzava per mezzo dell'elevatore fino alle rotaie, utilizzava le rotaie fino all'altro elevatore e poi scendeva per mezzo dell'altro elevatore.\nChi doveva utilizzare il dispositivo di trasporto agevolato doveva premere il bottone di un videocitofono collegato con il personale di AVM, che, verificato al video che il richiedente fosse stato effettivamente impossibilitato a oltrepassare il ponte in altro modo, azionava l'ovovia.\nL'ovovia, che poteva trasportare al massimo due passeggeri per viaggio, era dotata di una scocca in cui prendevano posto i passeggeri, di una parte trasparente per la visione esterna e di una cupola resistente in fibra di carbonio. Saliti a bordo, dopo aver azionato il tasto di avvio, le porte si chiudevano, la cabina veniva sollevata da suolo da un elevatore e depositata sulla slitta traslante che si avviava verso l'altro capo del ponte. Quando arrivava a fine corsa, si ripeteva la manovra di scambio in senso inverso e i passeggeri potevano scendere attraverso una rampa che raccordava l'ascensore alla pavimentazione.\nL\u2019ovovia non \u00e8 mai entrata in servizio, se non per il collaudo, e il 22 maggio 2020, sentito il parere della Corte dei Conti, il Comune di Venezia ha provveduto alla rimozione definitiva della struttura.\nCosti e controversie.\nIl costo dell\u2019opera si aggira intorno agli 11,3 milioni di euro, a cui vanno aggiunti 1,8 milioni di euro per l'ovovia. La cifra finale supera nettamente i 6,7 milioni di euro previsti nella gara d'appalto. Inoltre, altri costi sono previsti per la manutenzione ed il controllo del ponte.\nPer tutti questi motivi, dopo che anche la Corte dei Conti si era interessata della vicenda, nel febbraio 2008 il procuratore aggiunto Carlo Mastelloni ha disposto l'acquisizione della documentazione sulla gara d'appalto e dei progetti tecnici del ponte. L'inchiesta conoscitiva, durata due anni e curata anche dal procuratore aggiunto Carlo Nordio, \u00e8 stata archiviata perch\u00e9 non sono stati rilevati reati. Tuttavia, Nordio ha comunque sottolineato:\nIl ponte della Costituzione \u00e8 stato fatto oggetto di accertamenti tecnici da parte ministeriale, per presunte omissioni da parte del progettista in merito alla reale esecutivit\u00e0 del progetto a suo tempo presentato. In particolare, il ponte della Costituzione pareva essere interessato da problemi statici. Tuttavia il collaudatore, con una nota inviata al Comune di Venezia il 9 settembre 2009, ha confermato la completa agibilit\u00e0 del ponte.\nNel febbraio 2013, un dossier messo a punto dalla Procura Generale della Corte dei Conti imputa la lievitazione dei costi, quantificata in 3,467 milioni di euro, a \u00abcomportamenti colpevoli del progettista e del direttore dei lavori\u00bb.\nIl processo, fissato per il 13 novembre 2013, poi rinviato al 12 novembre 2014, ha visto citato in giudizio l'architetto valenzano per 3,886 milioni di euro che sarebbero, secondo il procuratore della Corte dei Conti del Veneto, i danni erariali imputabili agli errori di progettazione che hanno determinato la lievitazione di costi e tempi, nonch\u00e9 esigenze straordinarie di manutenzione dovute soprattutto alla scivolosit\u00e0 della superficie e alla mobilit\u00e0 per disabili.\nAltre critiche sul ponte riguardano l'alzata e la pedata irregolari dei gradini che costringono a un continuo aggiustamento del passo da parte dei passanti e la porzione del calpestio in vetro che tende a danneggiarsi con facilit\u00e0 e a diventare sdrucciolevole al verificarsi di alcune condizioni meteorologiche, quali precipitazioni o umidit\u00e0 elevata. Di fronte alle numerose lamentele, richieste di risarcimento danni per cadute e per contenere i costi di manutenzione, il Comune di Venezia ha avviato un progetto sperimentale per la sostituzione del vetro con la trachite.\nIl 13 agosto 2019, dopo averlo precedentemente assolto in primo grado, la Corte dei Conti ha condannato Calatrava in appello a pagare la somma di 78.000 euro in favore dell'erario, essendo stato ritenuto responsabile di un aggravio dei costi dell'opera legati alla sottostimazione delle dimensioni di alcuni tubi (una \u00abmacroscopica negligenza\u00bb, secondo i giudici contabili) nonch\u00e9 in relazione ai tempi di usura dei gradini, che sono stati sostituiti dopo soli 4 anni, piuttosto che dopo i 20 stimati da Calatrava, in quanto fortemente danneggiati.\nLa Corte dei Conti ha sottolineato che si \u00e8 trattato di una negligenza:"}
{"id": "1147881", "revid": "17654", "url": "https://it.wikipedia.org/wiki?curid=1147881", "title": "Pongo pygmaeus abelii", "text": ""}
{"id": "1147889", "revid": "1372005", "url": "https://it.wikipedia.org/wiki?curid=1147889", "title": "Riprando II", "text": "Biografia.\nFiglio di Riprando I e fratello minore di Gandolfo, fu forse conte di Verona. Sembrerebbe che per un anno o poco pi\u00f9, prima della morte, Riprando fosse passato a reggere la contea di Verona, probabilmente lasciata vacante all'improvviso dalla sparizione del fratello.\nC'\u00e8 da dire, per\u00f2, che spesso si fa confusione tra questo personaggio e l'omonimo nipote, che da pi\u00f9 autori \u00e8 confermato come colui che ricopr\u00ec l'incarico comitale in qualit\u00e0 di successore del padre Gandulfus. Una quota dei beni del feudo di Imbersago, originariamente detenuto da Risbaldus da Caltignaga, pass\u00f2 a una figlia (Berta?), andata in sposa a Riprando conte di Piacenza. I discendenti di questi permuteranno poi i suoi diritti con i discendenti di un altro ramo dei Caltignaga.\nTra il 1010 e il 1013 Bonifacio di Canossa spos\u00f2 in prime nozze Richilde, una ricca vedova appartenente alla famiglia dei conti di Bergamo. Diciamo subito, con un breve salto temporale che il discorrere di storia ci permette, che la contessa Richilde, \"\u201cdonna assai ricca d'onore\u201d\" (cfr. la \"Vita Mathildis\" di Donizone di Canossa), fu poi sepolta proprio a Nogara.\nSulla base di alcuni documenti conservati presso l'archivio abbaziale di Nonantola, che il primo marito di Richilde, del quale non si conosce esplicitamente il nome e del quale lei stessa si dichiara vedova in un documento del 1010, sia stato tale Riprando, della famiglia piacentina dei Gandolfingi, poi conte di Verona tra il 996 e il 998.\nEbbene dalla sua famiglia d'origine e da Riprando, suo primo marito, Richilde ottenne numerose terre in eredit\u00e0 nel Cremonese e nel Veronese, tra cui anche met\u00e0 del castello di Nogara. Risulta abbastanza chiara ora l'importanza che ebbe per Bonifacio questo matrimonio, ossia la dote che incamer\u00f2 tramite il matrimonio con Richilde, che gli permise di fare un notevole balzo verso nord come proprietario terriero e come detentore di diritti giurisdizionali, sui due fronti cui prima accennavo, nel territorio di Cremona e, seguendo il tracciato dell'Adda, verso Bergamo e nella direzione di Verona.\nTra il 995 e il 999, Ragilenda, figlia del defunto Riprando, sposatasi in seconde nozze con Obertus, in atti relativi al maneggio di beni ubicati nella zona di Monza, agisce in accordo con i congiunti, tra cui il figlio Berengario, suddiacono a Milano, Adelbert e Wihlelm (cfr. Manaresi, San Bartolomeo, pagina 307 alla nota 1, con riferimento a Muratori: nel documento originale custodito nell'Archivio di Milano, si legge \"signum manus Adelberti comes filius suprascripte Ragilende\". Forse dalla lettura del documento, peraltro difficile, potrebbe identificarsi un terzo fratello, in aggiunta a Berengar e a Hugo \"comes\"."}
{"id": "1147891", "revid": "339392", "url": "https://it.wikipedia.org/wiki?curid=1147891", "title": "Wilhelm von Leutrum", "text": ""}
{"id": "1147893", "revid": "88382046", "url": "https://it.wikipedia.org/wiki?curid=1147893", "title": "Comunit\u00e0 montana Alento-Monte Stella", "text": "La comunit\u00e0 montana Alento-Monte Stella raccoglie undici comuni in provincia di Salerno ed ha sede a Laureana Cilento. L'ente nasce nel 1971 con gli scopi di salvaguardia e valorizzazione del territorio e dell'ambiente.\nAttualmente i comuni che ne fanno parte sono:\nA fine 2008 la regione Campania ha ridotto il numero di Comunit\u00e0 Montane sul territorio, fissando requisiti molto stringenti per entrare a farvi parte. Per questo motivo il numero dei comuni aderenti si \u00e8 ridotto da 17 ad 11. Dal 1\u00ba gennaio 2009 non ne fanno pi\u00f9 parte per difetto nei requisiti altimetrici i comuni di Casal Velino, Castellabate, Montecorice, Pollica, San Mauro Cilento, Torchiara."}
{"id": "1147896", "revid": "984922", "url": "https://it.wikipedia.org/wiki?curid=1147896", "title": "Porto di Marina di Grosseto", "text": "Il porto di Marina di Grosseto \u00e8 il porto dell'omonima localit\u00e0 balneare del comune di Grosseto.\nStoria.\nIl porto, denominato \"Porto della Maremma\" dal 2014, prima chiamato \"marina di San Rocco\", \u00e8 situato sul mar Tirreno, il moderno approdo turistico, progettato dall'Arch. Vittorio Umberto Betti e dall'Ing. Andrea Cavani, ospita circa 600 natanti ed \u00e8 dotato di negozi, ristorante, distributore di benzina, servizio alaggio natanti, servizio Bancomat, colonnine automatiche per il servizio dei natanti all'ormeggio dotate di acqua potabile e non potabile, corrente elettrica, Tv sat, e rete a banda larga per connessione internet. Si trova alla foce del canale San Rocco ed \u00e8 stato inaugurato nel 2004 dopo alcuni anni di lavori di ampliamento e ammodernamento di un preesistente porto-canale di pescatori.\nIl preesistente porto di pescatori si svilupp\u00f2 attorno alla met\u00e0 del secolo scorso, contemporaneamente allo sviluppo del loro villaggio sulla sponda sinistra del canale, che per molti anni \u00e8 stato denominato \"Shanghai\".\nCaratteristiche.\nAll'interno del porto, vi sono due aree distinte per l'ormeggio di natanti. Alle barche di dimensioni minori sono riservati i posti presso le due banchine corrispondenti all'ultimo tratto delle sponde del canale, mentre i natanti di dimensioni maggiori hanno l'ormeggio nell'area del porto situata nel primo tratto di mare che presenta un fondale molto pi\u00f9 profondo.\nUna coppia di fari segnala l'infrastruttura nelle ore notturne alle barche in uscita ed entrata e a quelle in transito in mare."}
{"id": "1147903", "revid": "9", "url": "https://it.wikipedia.org/wiki?curid=1147903", "title": "Douglas North", "text": ""}
{"id": "1147907", "revid": "124868898", "url": "https://it.wikipedia.org/wiki?curid=1147907", "title": "Programma Mars", "text": "Il Programma Mars \u00e8 costituito da una serie di lander e orbiter lanciati dall'Unione Sovietica verso Marte all'inizio degli anni '70.\nMars 1.\nMars 1 venne lanciata il 1\u00ba novembre del 1962 ma non riusc\u00ec ad inserirsi in rotta verso Marte. Nello stesso periodo, tra la fine di ottobre e l'inizio di novembre vennero effettuati altri due lanci delle sonde sovietiche denominate Mars 1962A e Mars 1962B, identiche o comunque molto simili, che fallirono il lancio e non riuscirono a lasciare l'orbita terrestre.\nLe sonde successive, da Mars 2 a Mars 7 furono riprogettate e con il loro peso di 5 tonnellate richiesero per il lancio i razzi Proton. Il progetto prevedeva l'invio su Marte di un orbiter e di un lander. L'orbiter era simile a quello impiegato nelle ultime missioni Venera inviate verso il pianeta Venere. Il progetto dell'orbiter fu probabilmente realizzato in fretta e a quell'epoca si rivel\u00f2 immaturo, considerando che divenne molto affidabile solo dopo il 1975, nella variante impiegata nelle sonde Venera.\nQuesti problemi di affidabilit\u00e0 erano comuni in molti componenti spaziali sovietici tra la fine degli anni '60 e l'inizio degli anni '70 e furono generalmente corretti con una politica di consolidamento (o \"debug\") dei progetti esistenti invece di introdurne di nuovi, che fu implementata a met\u00e0 degli anni '70.\nMars 2 e 3.\nMars 2 e Mars 3 erano sonde identiche, entrambe composte da un orbiter e un lander lanciate il 19 e il 28 maggio 1971. Esse furono i primi artefatti umani a toccare la superficie di Marte. Gli obiettivi scientifici primari dell'orbiter consistevano in:\nInoltre era previsto che fungessero come dei ripetitori di telecomunicazioni per l'invio di segnali dai lander verso la Terra. \nQueste sonde vennero lanciate dal \"Tja\u017e\u00eblyj Sputnik\". Le missioni terminarono il 22 agosto 1972, dopo 362 orbite completate da Mars 2 e 20 orbite da Mars 3.\nOrbiter.\nGli orbiter inviarono una grande quantit\u00e0 di dati nel periodo dal dicembre 1971 al marzo 1972, anche se le trasmissioni continuarono fino ad agosto. Le fotografie inviate a Terra dalle sonde (60 in tutto) e i dati rivelarono che sul pianeta erano presenti montagne alte fino a 22\u00a0km, idrogeno e ossigeno atomico nell'atmosfera superiore, temperature superficiali che variavano da -110\u00a0\u00b0C a 13\u00a0\u00b0C, pressione superficiale compresa tra 5,5 e 6 mbar (da 55 a 60 kPa), vapore acqueo in concentrazioni 5000 volte inferiori a quelle presenti nell'atmosfera terrestre, una ionosfera a partire da una altezza tra 80 e 110\u00a0km e granelli provenienti da tempeste di sabbia presenti ad una altezza di 7\u00a0km. Le immagini e i dati permisero di creare mappe dei rilievi della superficie e fornirono informazioni sulla gravit\u00e0 marziana e i campi magnetici.\nLander.\nIl modulo di discesa era composto da una capsula di discesa sferica di 1,2 metri di diametro, uno scudo conico per l'aerofrenaggio di 2,9 metri di diametro, un sistema di paracadute e i retrorazzi.\nLa massa era di 1210\u00a0kg, di cui 358\u00a0kg per la capsula. Il controllo di assetto era fornito da un sistema automatico di controllo costituito da micro motori e contenitori di azoto pressurizzato. Quattro motori erano montati sul bordo esterno del cono per controllare il beccheggio e la deriva. \nNella sezione superiore del lander erano montati i paracadute principali e ausiliari, il motore per iniziare l'atterraggio e l'altimetro radar. Per l'assorbimento degli shock fu usato del polistirolo all'interno del modulo di discesa. La capsula aveva quattro petali triangolari che si sarebbero aperti dopo l'atterraggio per raddrizzare la sonda ed esporre la strumentazione.\nIl lander era equipaggiato con due camere per una visione a 360\u00b0 della superficie, uno spettrometro di massa per studiare la composizione atmosferica, sensori per il vento, la pressione, la temperatura e vari dispositivi per misurare le propriet\u00e0 chimiche e meccaniche della superficie, tra cui un braccio meccanico per la ricerca di materiali organici e segni di vita.\nQuattro antenne che sporgevano dalla sfera fornivano le comunicazioni con l'orbiter attraverso un sistema radio di bordo. L'equipaggiamento era alimentato da batterie caricate dall'orbiter prima della separazione. Il controllo della temperatura era mantenuto attraverso l'isolamento termico e un sistema di radiatori. La capsula di discesa fu sterilizzata prima del lancio per evitare di contaminare l'ambiente marziano.\nProp-M Rover.\nIl lander conteneva anche un piccolo (4,5\u00a0kg) rover che si sarebbe dovuto muovere sulla superficie connesso con un cavo di 15 metri al lander. Per evitare gli ostacoli erano stati montate due piccole barre di metallo perch\u00e9 i segnali radio dalla Terra avrebbero impiegato troppo tempo per poter comandare il rover attraverso un controllo remoto. Il rover possedeva un penetrometro e un densimetro per le radiazioni.\nIl rover doveva essere posato sulla superficie attraverso un braccio manipolatore, posizionato davanti alle telecamere, ed essere fermato per effettuare misurazioni ogni 1,5 metri. Sarebbero dovute essere registrate anche le tracce lasciate sul suolo per determinare le propriet\u00e0 del materiale.\nA causa dell'avaria ai lander, il rover non venne utilizzato.\nMars 2.\nIl motore dell'orbiter effettu\u00f2 una accensione per inserire la sonda in un'orbita di 1380 x 24940\u00a0km con periodo di 18 ore attorno a Marte con una inclinazione di 48,9\u00b0. Gli strumenti scientifici vennero attivati in prossimit\u00e0 del periasse.\nIl modulo di discesa di Mars 2 si separ\u00f2 dall'orbiter il 27 novembre 1971 circa 4,5 ore prima di raggiungere Marte. Dopo l'ingresso nell'atmosfera ad una velocit\u00e0 di circa 6\u00a0km/s, il sistema di discesa del modulo ebbe un malfunzionamento, forse a causa dell'angolo di ingresso troppo ripido. La sequenza di discesa non venne compiuta come previsto e il paracadute non si apr\u00ec. Il lander si schiant\u00f2 sulla superficie alle coordinate 4\u00b0N 47\u00b0W. Mars 2 fu il primo artefatto umano a raggiungere Marte.\nMars 3.\nIl modulo di discesa di Mars 3 venne sganciato il 2 dicembre 1971 circa 4 ore e 35 minuti prima di raggiungere il pianeta. La velocit\u00e0 di ingresso nell'atmosfera fu di circa 5,7\u00a0km/s. Attraverso l'aerofrenaggio, i paracadute e i retrorazzi, il lander effettu\u00f2 un atterraggio morbido sulla superficie di Marte alle coordinate 45\u00b0 S 158\u00b0W ed inizi\u00f2 le operazioni. \nDopo 14 secondi, alle 13:52:25, le trasmissioni di entrambi i canali dati terminarono per cause sconosciute e non venne ricevuto nessun altro segnale a terra dalla superficie marziana. Non \u00e8 noto se l'avaria ebbe origine nel lander o nel sistema di comunicazioni dell'orbiter. Una immagine panoramica parziale inviata non mostr\u00f2 dettagli e una scarsa illuminazione di circa 50 lux. \u00c8 possibile che sia stata causata da una tempesta di sabbia molto intensa che provoc\u00f2 un effetto corona danneggiando il sistema di telecomunicazione. La tempesta di sabbia potrebbe anche spiegare la bassa luminosit\u00e0.\nSuccessivamente gli americani ipotizzarono che in realt\u00e0 l'atterraggio dolce non sia avvenuto, e che i russi lo avessero annunciato per coprire il fallimento della missione Mars 3; il frammento di immagine pubblicato dai russi non fornisce alcun dettaglio e in tempi recenti l'agenzia spaziale russa ha smentito l'atterraggio morbido.\nMars 4, 5, 6 e 7.\nSono un gruppo di sonde sovietiche lanciate verso Marte tra luglio e agosto 1973. Mars 4 e Mars 5 erano state progettate per orbitare attorno al pianeta e inviare informazioni sulla composizione, struttura e propriet\u00e0 dell'atmosfera e della superficie. Inoltre fungevano come nodo di telecomunicazione per i lander delle sonde Mars 6 e Mars 7. Vennero lanciate dalla Terra con un vettore Proton SL-12/D-1-e.\nLa finestra di lancio per il pianeta rosso del 1973 era inefficiente, quindi il vettore non era in grado di inviare tutti i componenti della missione, come invece era stato possibile fare nel 1971. Per questo motivo, la missione venne suddivisa in quattro veicoli separati e pi\u00f9 leggeri: due orbiter senza lander e due orbiter con lander ma senza carburante. Lo scopo politico di questa missione fu di battere il Viking statunitense (previsto per il 1975) in modo da essere la prima sonda ad effettuare un atterraggio morbido sul pianeta.\nMars 4.\nMars 4 raggiunse Marte il 10 febbraio 1974. A causa di un problema un chip sub\u00ec un malfunzionamento durante il viaggio verso il pianeta, e non si accesero i retrorazzi che avrebbero dovuto rallentare la sonda per inserirla nell'orbita. Mars 4 entr\u00f2 in orbita, passando accanto a Marte ad una distanza di 2200\u00a0km, inviando una serie di immagini e alcuni dati sull'occultazione radio che costituirono il primo rilevamento della ionosfera marziana nel lato non illuminato. Dopo il sorvolo ravvicinato continu\u00f2 ad inviare dati.\nMars 5.\nMars 5 raggiunse Marte il 12 febbraio 1974, inserendosi in un'orbita ellittica di 1755 x 32555\u00a0km con periodo di 24h 53m e inclinazione di 35,5\u00b0. Sincronizzato con la rotazione del pianeta, riprese 12 immagini durante ogni avvicinamento. La camera \"Vega\" utilizzava delle lenti da 52 mm con filtri, mentre la camera \"Zulfar\" possedeva lenti telescopiche da 350 mm. Le immagini vennero trasmesse velocemente a 220 linee, e alcune di esse vennero selezionate per essere ritrasmesse ad una risoluzione maggiore di 880 o 1760 linee..\nIn totale vennero raccolti dati durante ventidue orbite prima di una perdita di pressione che pose fine alla missione. Vennero inviate circa sessanta immagini durante nove giorni che mostravano delle aree a sud della Valles Marineris.\nMars 6.\nMars 6 venne portato con successo nell'orbita terrestre da un vettore Proton SL-12/D-1-e e in seguito lanciato in rotta di trasferimento verso Marte. Raggiunse il pianeta il 12 marzo 1974, e il modulo di discesa si separ\u00f2 ed entr\u00f2 nell'atmosfera alle 09:05:53 UT ad una velocit\u00e0 di 5,6\u00a0km/s. Il paracadute, che si apr\u00ec alle 09:08:32 UT dopo che il modulo rallent\u00f2 a 600\u00a0m/s tramite l'aerofrenata. In questo periodo la sonda raccolse dati che vennero inviati per essere ritrasmessi immediatamente a Terra. Il contatto con il lander fu perso alle 09:11:05 UT, in prossimit\u00e0 della superficie, probabilmente quando si accesero i retrorazzi o quando colp\u00ec la superficie. Il modulo trasmise 224 secondi di dati prima della perdita delle trasmissioni, tra cui i primi dati inviati dall'atmosfera marziana. Sfortunatamente, a causa di un problema ad un chip, la maggior parte dei dati fu illeggibile. La zona di atterraggio \u00e8 situata nella regione di Margaritifer Terra, alle coordinate 23.90\u00b0 S, 19.42\u00b0 W.\nMars 7.\nMars 7 venne portato con successo nell'orbita terrestre da un vettore Proton SL-12/D-1-e e in seguito lanciato in rotta di trasferimento verso Marte. Raggiunse il pianeta il 9 marzo 1974, ma a causa di un problema nei sistemi di bordo (nel controllo d'assetto o nei retrorazzi) la sonda di discesa venne separata prematuramente e manc\u00f2 il pianeta di 1300\u00a0km. Questo malfunzionamento venne causato probabilmente da un errore in un chip. \nLa zona di atterraggio del modulo \u00e8 situata alle coordinate 50\u00b0 S 28\u00b0 O."}
{"id": "1147911", "revid": "29244", "url": "https://it.wikipedia.org/wiki?curid=1147911", "title": "Brina Rieti", "text": ""}
{"id": "1147914", "revid": "81732688", "url": "https://it.wikipedia.org/wiki?curid=1147914", "title": "Drap\u00f2", "text": ""}
{"id": "1147919", "revid": "149726", "url": "https://it.wikipedia.org/wiki?curid=1147919", "title": "Scimpanz\u00e9 comune", "text": ""}
{"id": "1147922", "revid": "1632387", "url": "https://it.wikipedia.org/wiki?curid=1147922", "title": "Mercuric", "text": "Mercuric \u00e8 l'album di debutto del gruppo metalcore statunitense Element Eighty. L'album \u00e8 stato auto-pubblicato dal gruppo il 21 giugno 2001."}
{"id": "1147927", "revid": "44638", "url": "https://it.wikipedia.org/wiki?curid=1147927", "title": "Riunite Reggio Emilia", "text": ""}
{"id": "1147930", "revid": "486946", "url": "https://it.wikipedia.org/wiki?curid=1147930", "title": "Ticino Siena", "text": ""}
{"id": "1147932", "revid": "562499", "url": "https://it.wikipedia.org/wiki?curid=1147932", "title": "Baker Livorno", "text": ""}
{"id": "1147935", "revid": "486946", "url": "https://it.wikipedia.org/wiki?curid=1147935", "title": "Hamby Rimini", "text": ""}
{"id": "1147936", "revid": "287204", "url": "https://it.wikipedia.org/wiki?curid=1147936", "title": "Predrag Matvejevic", "text": ""}
{"id": "1147938", "revid": "104458", "url": "https://it.wikipedia.org/wiki?curid=1147938", "title": "Matvejevic", "text": ""}
{"id": "1147942", "revid": "253269", "url": "https://it.wikipedia.org/wiki?curid=1147942", "title": "Eric Mabius", "text": "Biografia.\nDebutta nel 1995, nel film indipendente \"Fuga dalla scuola media\" con Heather Matarazzo, in seguito prende parte a film come \"Ho sparato a Andy Warhol\", \"Splendidi amori\", \"Cruel Intentions - Prima regola non innamorarsi\", \"Il corvo 3 - Salvation\" e \"Resident Evil\".\nMolto attivo anche in campo televisivo, ha recitato al fianco di Jacqueline Bisset nel film tv \"Ballando alla luna di settembre\", inoltre ha preso parte a serie TV come \"Millennium\", \"Chicago Hope\", \"Popular\", \"The O.C.\", ha fatto parte del cast della prima stagione di \"The L Word\".\nDal 2006 al 2010 ha interpretato il ruolo di Daniel Meade nella serie televisiva \"Ugly Betty\", capo e amico della protagonista Betty Suarez (America Ferrera). Grazie a questo telefilm, Eric \u00e8 diventato molto popolare in Italia.\nVita privata.\nE' sposato con Ivy Sherman da cui ha avuto due bambini.\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "1147943", "revid": "1305772", "url": "https://it.wikipedia.org/wiki?curid=1147943", "title": "Snow Bros 2", "text": "Snow Bros. 2 \u2013 With New Elves \u00e8 un videogioco a piattaforme arcade sviluppato nel 1993 da Toaplan e pubblicato da Hanafram l'anno successivo. Rappresenta il seguito del popolare \"Snow Bros.\". In Giappone il gioco \u00e8 noto come Otenki Paradise - Snow Bros. 2.\nModalit\u00e0 di gioco.\nL'obiettivo del gioco \u00e8 di aiutare uno dei quattro elfi Nick, Bobby, Roy o Richard a salvare la principessa tenuta in ostaggio da un mostriciattolo incappucciato.\nIl gioco si svolge in sei diverse ambientazioni (stage). Gli stage 1, 2, 4 e 5 sono composti da 5 livelli a schermata fissa a cui va aggiunto un ulteriore livello per il boss. Per terminare un livello \u00e8 necessario eliminare tutti i mostriciattoli che lo infestano utilizzando le specifiche armi che ognuno dei personaggi ha a disposizione:\nUna volta intrappolati, i nemici vanno eliminati spingendoli lungo i ripiani che compongono il livello fino ad infrangerli contro le pareti. Ogni altro mostriciattolo che viene colpito da questi oggetti vaganti si trasforma in una pietanza giapponese o, talvolta, in drink di diverso colore che aggiungono ulteriori potenzialit\u00e0 agli elfi:\nL'apparizione di una coppa gialla permette all'elfo di gonfiarsi come un pallone e fluttuare per tutto lo schermo, eliminando gli antagonisti al solo contatto.\nSe si consuma troppo tempo in uno stesso livello, appare un sole invulnerabile che inseguir\u00e0 l'elfo fino a fargli perdere la vita.\nGli stage 3 e 6 sono composti da un'unica grande schermata che scorre verticalmente. Nel gioco queste ambientazioni sono rappresentate da torri. Per superare questi stage non \u00e8 necessario eliminare gli ostacoli presenti, ma \u00e8 sufficiente arrivare in cima alla torre e, nel solo caso dello stage 6, sconfiggere il boss finale.\nPunteggi e bonus.\nIn base alle impostazioni si possono ottenere ulteriori vite al raggiungimento di un certo numero di punti. Un altro modo \u00e8 quello di formare la parola 'EXTRA' raccogliendo le lettere che alcuni mostriciattoli portano appresso.\nImpostazioni.\nIl gioco consente di modificare alcune impostazioni:\nSeguito.\nEsiste un ulteriore \"Snow Brothers 3 - Magical Adventure\", ma non \u00e8 un seguito ufficiale, bens\u00ec un bootleg del primo \"Snow Bros.\" con varianti soprattutto estetiche; ad esempio i protagonisti sono vestiti da calciatori e al posto di palle di neve creano enormi palloni da calcio. Venne prodotto dall'azienda messicana Syrmex nel 2002."}
{"id": "1147946", "revid": "111433", "url": "https://it.wikipedia.org/wiki?curid=1147946", "title": "Robert Fogel", "text": "\u00c8 conosciuto soprattutto per essere un teorico ed uno dei maggiori esponenti della cliometria, chiamata a volte \"New economic history\" o \"Econometric history\", cio\u00e8 l'uso dei metodi statistici ed econometrici nell'ambito della ricerca storica. Ha insegnato nelle universit\u00e0 di Chicago, Rochester e Harvard.\nNel 1975 ha ricevuto il premio Bancroft per l'opera \"Time on the cross: the economics of American negro slavery\"."}
{"id": "1147947", "revid": "22414", "url": "https://it.wikipedia.org/wiki?curid=1147947", "title": "Robert W. Fogel", "text": ""}
{"id": "1147951", "revid": "121427", "url": "https://it.wikipedia.org/wiki?curid=1147951", "title": "Douglass C. North", "text": ""}
{"id": "1147952", "revid": "1812835", "url": "https://it.wikipedia.org/wiki?curid=1147952", "title": "Homininae", "text": "Homininae \u00e8 una sottofamiglia di primati della famiglia degli ominidi, comprendente i gorilla, gli scimpanz\u00e9, l'uomo e diversi generi estinti, fra cui gli Australopitechi.\nL'esatto criterio che contraddistingue gli Homininae non \u00e8 chiaro, ma sono incluse nella sottofamiglia, oltre all'uomo, le specie che posseggono almeno il 97% del DNA corrispondente al genoma umano ed esibiscono qualche capacit\u00e0 di linguaggio e una socialit\u00e0 nella famiglia e del branco.\nTassonomia.\nLa sottofamiglia comprende attualmente tutte le forme viventi di grandi scimmie tranne i pongini, oltre che numerosi generi estintisi in tempi preistorici (ad es. \"Australopithecus\"). Fino al 1980 alla sottofamiglia veniva ascritta, per motivi di natura puramente antropocentrica, unicamente la specie umana, mentre le grandi scimmie antropomorfe venivano raggruppate in una famiglia a s\u00e9 stante, quella dei pongidi. Le scoperte, sia a livello fossile che filogenetico, portarono a una revisione tassonomica con lo spostamento delle grandi scimmie nella famiglia degli ominidi come sottofamiglia Ponginae.\nUlteriori ricerche hanno individuato pi\u00f9 stretti legami filogenetici fra uomini, gorilla e scimpanz\u00e9 rispetto a quelli che sussistono fra questi e gli oranghi, il che ha portato allo spostamento dei generi \"Gorilla\" e \"Pan\" nella sottofamiglia Homininae insieme all'uomo.\nI primi esponenti attribuibili a questa sottofamiglia, pur non appartenendo a nessuna delle due trib\u00f9 attuali, sono probabilmente \"Nakalipithecus nakayamai\" e \"Ouranopithecus\", vissuti nel tardo Miocene, che dimostrerebbero che il differenziamento degli Homininae dai Ponginae si ebbe all'incirca otto milioni di anni fa.\nClassificazione degli \"Homininae\":\nTrib\u00f9 Gorillini\nTrib\u00f9 Hominini"}
{"id": "1147957", "revid": "1632387", "url": "https://it.wikipedia.org/wiki?curid=1147957", "title": "Element Eighty (album)", "text": "Element Eighty \u00e8 il secondo album registrato dall'omonimo gruppo metalcore statunitense. \u00c8 il primo album del gruppo pubblicato dopo la firma del contratto con la Universal Records."}
{"id": "1147961", "revid": "38120", "url": "https://it.wikipedia.org/wiki?curid=1147961", "title": "Torquemada (Victor Hugo)", "text": ""}
{"id": "1147963", "revid": "287204", "url": "https://it.wikipedia.org/wiki?curid=1147963", "title": "Mario Soares", "text": ""}
{"id": "1147966", "revid": "1305772", "url": "https://it.wikipedia.org/wiki?curid=1147966", "title": "Vanessa Williams", "text": ""}
{"id": "1147967", "revid": "125231384", "url": "https://it.wikipedia.org/wiki?curid=1147967", "title": "Tattiche della fanteria romana", "text": "Per tattiche della fanteria romana si intendono non solo un'analisi storica della sua evoluzione, ma anche quali manovre la fanteria mise in atto, dall'inizio della sua fase regia, poi repubblicana ed imperiale, fino alla caduta dell'Impero romano d'Occidente. Ci\u00f2 risulta tanto pi\u00f9 interessante se confrontato con le diverse tipologie di nemico, che l'esercito romano incontr\u00f2 nei diversi secoli della sua esistenza.\nEvoluzione della tattica romana nei secoli.\nLa tattica mut\u00f2 notevolmente nei dodici secoli di storia romana, che qui sotto ci apprestiamo ad analizzare. Basta ricordare che Roma nell'VIII secolo a.C. era uno dei tanti e piccoli villaggi che popolavano il \"Latium vetus\" e sotto Augusto occupava ormai tutti i territori intorno al bacino del Mediterraneo. \u00c8 evidente che la struttura militare del suo esercito e la conseguente tattica, mutarono insieme alle conquiste che via via ne ampliarono i territori inglobati, influenzata dalle tendenze politiche, sociali ed economiche di cui la citt\u00e0 si arricchiva, ed ai popoli che a Roma \"regalavano\" di volta in volta le loro conoscenze belliche.\nRoma fu molto abile nell'assorbire il meglio delle differenti tattiche, degli armamenti e dell'organizzazione militare, dei suoi nemici, con i quali si scontr\u00f2 nei secoli (dall'VIII secolo a.C. al V secolo d.C.). Essa si adatt\u00f2 in modo estremamente flessibile e rapido, grazie al forte senso di disciplina che la societ\u00e0 romana imponeva al proprio \"miles\" ed alla ferrea volont\u00e0 di cercare di perseguire ad ogni costo la vittoria completa, a volte senza mediazioni o senza farsi grossi scrupoli.\nPrimo periodo regio (VIII-VI secolo a.C.): duello individuale.\nCombattimento.\nLe tecniche di questo periodo erano molto simili a quelle di altri popoli italici, in particolare ai Latini, di cui Roma faceva parte, e non dovevano essere di sicuro migliori di quelle utilizzate nella vicina Magna Grecia. Al contrario, si trattava di un combattimento semplice ma violento, non particolarmente ordinato, tra poche centinaia di uomini dei vicini villaggi, che poteva durare anche pochi minuti, difficilmente alcune ore. Vi era poi la consuetudine di lanciare un potente grido di guerra per intimorire l'avversario, prima dello scontro, come del resto in tutto il mondo antico. A ci\u00f2 si aggiunga il fatto che spesso, sempre per scoraggiare il nemico, venivano battute le aste o le spade contro gli scudi generando un grande fragore.\nOra sulla base dei recenti ritrovamenti archeologici si \u00e8 potuto notare che il primo esercito romano, quello di epoca romulea, era costituito da fanti che avevano preso il modo di combattere e l'armamento dalla civilt\u00e0 villanoviana della vicina Etruria. I guerrieri combattevano prevalentemente a piedi con lance, giavellotti, spade (con lame normalmente in bronzo, ed in rari casi in ferro, della lunghezza variabile tra i 33 ed i 56\u00a0cm), pugnali (con lame di lunghezza compresa tra i 25 ed i 41\u00a0cm) ed asce, mentre solo i pi\u00f9 ricchi potevano permettersi un'armatura composta da elmo e corazza, gli altri una piccola protezione rettangolare sul petto, davanti al cuore, delle dimensioni di circa 15 x 22\u00a0cm. Gli scudi avevano dimensioni variabili (comprese tra i 50 ed i 97\u00a0cm) e di forma prevalentemente rotonda (i cosiddetti \"clipeus\", abbandonati secondo Tito Livio attorno alla fine del V secolo a.C.) atti ad una miglior maneggevolezza. Plutarco racconta, inoltre, che una volta uniti tra loro, Romani e Sabini, Romolo introdusse gli scudi di tipo sabino, abbandonando il precedente di tipo argivo e modificando le precedenti armature.\nIl combattimento, in verit\u00e0, prevedeva, sulla base delle tradizioni omeriche, una serie di duelli tra i \"campioni\" dei rispettivi schieramenti, in genere tra i guerrieri pi\u00f9 nobili, dotati di maggior coraggio e abilit\u00e0 (vedi ad esempio l'episodio tramandatoci degli Orazi e Curiazi), equipaggiati con il miglior armamento. I patrizi ed i loro clienti pi\u00f9 ricchi, combattevano in prima linea, i soli a potersi permettere armature, scudi, spade, elmi di qualit\u00e0, oltre ad una cavalcatura (da cui smontavano, prima dello scontro). I pi\u00f9 indigenti, non potendo permettersi a protezione del proprio corpo nessuna armatura completa (a volte solo una piastra di cuoio o bronzo, davanti al proprio petto), ma solo scudi in legno, venivano schierati nelle file pi\u00f9 arretrate. I pi\u00f9 poveri, dotati di sole armi da lancio, come giavellotti e fionde, o anche rudimentali scuri, erano invece utilizzati all'inizio dello scontro, per provocare e disturbare il nemico schierato con continui e fastidiosi lanci di proiettili da lontano, oppure all'inseguimento del nemico in fuga, dopo uno scontro vittorioso.\nL'esercito di Romolo, descritto da Tito Livio, potrebbe essere stato, quindi, un'anticipazione di quello di epoca successiva di Servio Tullio. Secondo Livio, infatti, sarebbe stato Romolo a creare, sull'esempio della falange greca, la legione romana, formata da 3.000 fanti e 300 cavalieri. La legione si disponeva su tre file, con la cavalleria ai lati. Ogni fila di 1.000 armati era comandata da un \"tribunus militum\", mentre gli squadroni di cavalleria erano alle dipendenze dei \"tribuni celerum\".\nRiforma di Servio Tullio (580 a.C. circa): la falange oplitica.\nOrdine di marcia.\nTito Livio racconta di una forma particolare di ordine di marcia dell'esercito romano in territorio nemico: si trattava del cosiddetto \"agmen quadratum\", dove in testa ed in coda c'erano le due legioni consolari, ai lati le \"ali\" dei \"socii\", al centro i bagagli di tutte le quattro unit\u00e0 menzionate (ovvero gli \"impedimenta\" delle \"legio I\" e \"II\" oltre a quelli delle due \"ali\"). Tale ordine di marcia fu utilizzato fin dall'inizio della Repubblica, menzionato anche durante le guerre sannitiche, la guerra annibalica, la guerra giugurtina, e la battaglia di Carre.\nSchieramento e combattimento.\nCon l'occupazione di Roma da parte degli Etruschi e la successiva riforma di Servio Tullio, il nuovo esercito, di stampo quindi etrusco-greco, fu reclutato tra i cittadini romani secondo il loro ceto sociale: di conseguenza, composizione, equipaggiamento e aspetto delle singole file, potevano variare molto tra le cinque differenti \"classi\" sociali. Le formazioni armate comprendevano sia corpi di opliti (fanteria pesante), sia di truppe leggere (\"velites\") e di cavalleria.\nGli opliti della prima fila formavano un \"muro di enormi scudi rotondi\" parzialmente sovrapposti, in modo che il loro fianco destro venisse protetto dallo scudo del vicino commilitone. Sostenevano un addestramento costante ed il maggior peso del combattimento, che effettuavano in modo estremamente compatto, armati di lancia e spada, difesi da scudo, elmo e corazza (o comunque con una protezione pettorale).\nI comandanti romani erano spesso in prima linea, per dare dimostrazione del proprio coraggio ed impeto ai propri soldati, ai fini del buon esito della battaglia. Ci\u00f2 portava, per\u00f2 ed inevitabilmente, ad una loro alta mortalit\u00e0 a causa dell'elevato rischio a cui erano esposti. Tito Livio racconta che lo stesso Tarquinio il Superbo, nel tentativo di riottenere il potere a Roma, mosse guerra contro il dittatore romano Aulo Postumio Albo Regillense, dopo essersi portato nelle prime fila del suo schieramento:\nL'obiettivo rimaneva quello di far cedere lo schieramento opposto, cercando di incunearsi dovunque l'avversario si trovasse in maggiori difficolt\u00e0, e spezzare cos\u00ec le file nemiche. La spinta avveniva anche grazie alla pressione delle formazioni pi\u00f9 arretrate che si accalcavano, premendo con grande impeto e sospingendo la propria prima fila contro il \"muro\" umano nemico. Sembrava di assistere ad una gara di forza, dove dopo alcuni ondeggiamenti iniziali di due \"muri umani\" ormai a stretto contatto, una delle due parti subiva l'inevitabile sfondamento e successivo travolgimento, fino alla sconfitta finale. Da qui l'importanza che i comandanti delle retroguardie assumevano per dirigere la spinta da tergo.\nL'avanzamento del singolo combattente, dotato di maggior ardore combattivo o forza fisica, era ritenuto assai inutile nella ferrea disciplina romana, ma soprattutto pericoloso per lo schieramento falangitico, che poteva portare alla rottura dello schieramento in piena battaglia, con conseguenze disastrose. La fuoriuscita dalle linee del proprio schieramento, era pertanto considerata una colpa assai grave, non un atto eroico, e quindi punita anche con la morte. Nel 340 a.C. il console Tito Manlio Torquato pun\u00ec il proprio figlio con la decapitazione, per aver disobbedito agli ordini, spingendosi con grande furore combattivo oltre le file romane e mettendo a rischio l'integrit\u00e0 del proprio schieramento, come ci racconta Livio:\nConsiderato la loro esiguit\u00e0 numerica, si pu\u00f2 pensare che combattessero affiancati da guerrieri con gli stessi compiti, ma con armamento e protezioni minori. Lo scudo di grandi dimensioni dava la maggior protezione al corpo: poteva essere rotondo in bronzo con due maniglie (di tipo \"argivo\") oppure rettangolare con bordi arrotondati e rinforzo verticale centrale (a modello celtico o italico). L'elmo di bronzo poteva avere o meno la cresta ed era inizialmente di tipo villanoviano, con la famosa cresta metallica, o di tipo Negau a \"morione\"; successivamente si usarono elmi a campana e, a seguito dei contatti con le citt\u00e0 greche, di tipo calcidese (con paraguance e paranuca e le orecchie scoperte), corinzio (a copertura quasi totale, con paranaso ed una sola fessura centrale per gli occhi e parte della bocca) ed etrusco-corinzio (senza paranaso e con apertura leggermente pi\u00f9 aperta. La protezione alle gambe era possibile dotandosi di schinieri di bronzo, e quindi era disponibile solo per gli opliti armati pi\u00f9 pesantemente.\nLe truppe leggere comprendevano fanti leggeri e tiratori e dovevano provocare il nemico, disturbarlo e disorganizzarlo prima dell'urto degli opliti. I fanti leggeri erano armati di giavellotti, difesi da uno scudo rotondo, indossavano un elmo ma non usavano corazza n\u00e9 piastre pettorali. I tiratori potevano essere arcieri o frombolieri e portavano al fianco una piccola spada, pugnale o coltello per la difesa personale, ma non avevano alcuna protezione. Vanno anche ricordati gli ascieri, che operavano insieme agli opliti con il compito di tagliare le lance della formazione avversaria: essi usavano inizialmente un'ascia ad una mano nel periodo villanoviano, per poi passare a quelle a due mani ad un taglio o bipenni. La loro protezione era affidata ad un elmo e a qualche forma di protezione pettorale, piastre o corazze.\nLa cavalleria si basava sulla mobilit\u00e0 e aveva compiti di avanguardia ed esplorazione, di scorta, nonch\u00e9 per azioni di disturbo o di inseguimento al termine della battaglia, o infine per spostarsi rapidamente sul campo di battaglia e prestare soccorso a reparti di fanteria in difficolt\u00e0. I cavalieri usavano briglie e morsi, ma le staffe e la sella erano sconosciuti: non \u00e8 quindi ipotizzabile una cavalleria \"da urto\". Quei cavalieri che, nelle stele funerarie appaiono armati di lancia e spada, protetti da un elmo, magari con scudo e piastra pettorale, erano molto probabilmente una sorta di fanteria oplitica mobile.\nLa \"formazione a testuggine\".\nUn primo esempio di formazione \"a testuggine\" (\"testudo\") utilizzato dalla fanteria romana, fu menzionato da Tito Livio nel corso dell'assedio di Veio e di quello di Roma degli inizi del IV secolo. In questa situazione i soldati romani serravano le file e si avvicinavano tra loro, quasi fossero delle tegole di un tetto che ripara dalla \"pioggia di dardi e frecce\", sovrapponendo gli scudi, tenendoli di fronte a loro ed alzati sulle loro teste. Sembrava di vedere un carro armato vivente, che avanzava sotto i colpi degli arcieri nemici, limitando al minimo le perdite. Ovviamente la testuggine era una formazione lenta, che era spesso utilizzata negli assedi, per avvicinarsi alle mura avversarie, oppure in battaglia in campo aperto, quando si era circondati da ogni lato, come accadde nella campagna partica di Marco Antonio.\nQuesto tipo di formazione era usato soprattutto in fase di assedio alle mura di una fortezza nemica. Viene ricordata ancora da Livio durante le guerre sannitiche o da Gaio Sallustio Crispo durante la \"guerra giugurtina\". E perch\u00e9 fosse efficace, necessitava di grande affiatamento di reparto, coordinazione nei movimenti ed esercitazioni specifiche.\nSpesso per\u00f2 tale formazione fu impiegata in Oriente, di fronte alla terribile cavalleria dei catafratti partici o degli arcieri orientali, come accadde durante le campagne di Marco Antonio:\nPrime tecniche d'assedio romano.\nAppartengono a questo periodo i primi assedi subiti dalla citt\u00e0 di Roma ad opera degli Etruschi di Porsenna e dei Galli di Brenno, da cui i Romani evidentemente appresero nuove tecniche per occupare le vicine citt\u00e0 etrusche e latine. Risalirebbe, infatti, al 396 a.C. il primo importante assedio ad opera dei Romani tramandatoci dagli antichi scrittori latini: la caduta di Veio, dove si racconta che Camillo si diresse su Veio, fece costruire alcuni fortini ed una galleria che doveva arrivare fino alla rocca, passando sotto le mura nemiche. Gli scavatori furono divisi in sei squadre che si avvicendavano ogni sei ore. Dopo giorni e giorni in cui gli assalti romani erano stati sospesi, con sommo stupore degli etruschi, il re di Veio stava celebrando un sacrificio nel tempio di Giunone quando gli assaltatori romani, che avevano quasi terminato lo scavo e attendevano di abbattere l'ultimo diaframma, udirono il presagio dell'aruspice etrusco: la vittoria sarebbe andata a chi avesse tagliato le viscere di quella vittima. I soldati romani uscirono dal cunicolo, iniziarono l'attacco e prese le viscere le portarono al loro dittatore. Nello stesso tempo fu sferrato l'attacco generale di tutte le forze romane contro i difensori delle mura. Cos\u00ec, mentre tutti accorrevano sui bastioni,\nIn una pausa dei combattimenti Camillo ordin\u00f2, per mezzo di banditori, di risparmiare chi non portava armi. Il massacro si arrest\u00f2 e si scaten\u00f2 il saccheggio.\nConfronto tattico con formazioni nemiche del periodo.\nI Celti: dal sacco di Roma del IV secolo a.C. a Cesare.\nRoma, al principio del IV secolo a.C., aveva appena sperimentato un decisivo salto di qualit\u00e0 della sua storia, sia per l'importante acquisizione territoriale sia per l'esibizione di un'accresciuta disciplina e organizzazione militare, uscendo vittoriosa nel 396 a.C. dalle guerre con Veio. La caduta di Veio aveva comportato un riequilibrio degli assetti politici delle altre capitali etrusche e delle loro tradizionali tensioni interne: l'ostilit\u00e0 verso Veio era malamente adombrata dalla neutralit\u00e0 manifestata dalle altre citt\u00e0 della dodecapoli etrusca gravitante intorno al Fanum Voltumnae: in almeno un caso, questa ostilit\u00e0 era apertamente sfociata nell'aperta alleanza offerta a Roma da \"Caere\" (Cerveteri). Un altro effetto fu l'accresciuta consapevolezza delle potenzialit\u00e0, anche militari, della \"res publica\". A minare questo clima di fiducia e a mettere in allarme Roma fu una trib\u00f9 particolarmente bellicosa: i Senoni, invasero la provincia etrusca di Siena dal nord e attaccarono la citt\u00e0 di Clusium, non molto distante dalla sfera d'influenza di Roma. Gli abitanti di Chiusi, sopraffatti dalla forza dei nemici, superiori in numero e per ferocia, chiesero aiuto a Roma, che rispose all'appello. Cos\u00ec, quasi senza volerlo, i Romani non solo si ritrovarono in rotta di collisione con i Senoni, ma ne divennero il principale obiettivo.\nI Romani li fronteggiarono in una battaglia campale presso il fiume Allia variamente collocata tra il 390 e il 386 a.C. I Galli, guidati dal condottiero Brenno, sconfissero un'armata romana di circa 15.000 soldati e incalzarono i fuggitivi fin dentro la stessa citt\u00e0, che fu costretta a subire una parziale occupazione e un umiliante sacco, prima che gli occupanti fossero scacciati o, secondo altre fonti, convinti ad andarsene dietro pagamento di un riscatto.\nIn seguito a questi eventi i Romani potrebbero aver adottato un nuovo tipo di elmo (chiamato di Montefortino, dal nome di una necropoli vicino ad Ancona, che venne utilizzato fino al I secolo a.C. dall'esercito romano,), uno scudo protetto da bordi in ferro ed un giavellotto (\"pilum\") tale, da conficcarsi e piegarsi negli scudi avversari, rendendoli inutilizzabili per il prosieguo della battaglia. Plutarco racconta, infatti, che 13 anni dopo la battaglia del fiume Allia, in un successivo scontro con i Galli (databile al 377-374 a.C.), i Romani riuscirono a battere le armate celtiche, e ne fermarono una nuova invasione:\nOltre 150 anni pi\u00f9 tardi (nel 225 a.C.), ancora i Celti furono affrontati e vinti dai Romani. Questo il racconto di Polibio:\nE ancora Livio e Cesare, riferendosi ai Celti, raccontano che, durante la battaglia di Sentino del 295 a.C. e la conquista della Gallia del 58-50 a.C., essi conoscevano gi\u00e0 la tecnica-tattica della testuggine, da cui forse i Romani l'avrebbero appresa:\nMedio periodo repubblicano (350 a.C. circa): il manipolo.\nOrdine di marcia.\n\u00c8 Polibio ad informarci dell'ordine di marcia \"base\" di un esercito romano consolare, formato quindi da due legioni romane e due di alleati (\"socii\").\nIn testa alla \"colonna\" (\"agmen pilatum\") si trovava un'avanguardia di soldati scelti tra le truppe alleate (\"socii delecti\"), poi seguiva l\"ala dextra sociorum\", a seguire i bagagli alleati (\"impedimenta sociorum alae dextrae\"), la legio I consolare, i bagagli legionari (\"impedimenta legionis I\"), la legio II consolare, i bagagli legionari (\"impedimenta legionis II\"), a seguire i bagagli alleati (\"impedimenta sociorum alae sinistrae\") e a chiudere l\"'ala sinistra sociorum\".\nQuando vi era poi il timore di qualche attacco alla retroguardia, l'ordine rimaneva invariato ad eccezione dei soli alleati \"extraordinarii\", i quali erano posti in coda alla colonna. Le due legioni e le due ali marciano, inoltre, alternativamente un giorno in testa e un giorno in coda alla colonna, in modo che tutti potessero, a turno, usufruire di acqua pura e campi di foraggio ancora integri.\nSempre Polibio, poi Floro ed ancora Gaio Giulio Cesare, ci informano di un ordine di marcia particolare dell'esercito romano, databile per il primo alla guerra annibalica e per il secondo alle guerre cimbriche, per il terzo alla conquista della Gallia e chiamato \"agmen tripartitum\" o \"acie triplici instituita\". Questo ordine prevedeva tre differenti \"colonne\" o \"linee\", ciascuna costituita rispettivamente da manipoli di \"hastati\" (1\u00ba colonna, la pi\u00f9 esposta ad eventuali attacchi nemici), \"principes\" (2\u00ba colonna) e \"triarii\" (3\u00ba colonna), intervallati con i rispettivi bagagli (\"impedimenta\"). In caso di necessit\u00e0 i bagagli sfilavano sul retro della terza colonna di \"triarii\", mentre l'esercito romano si trovava gi\u00e0 schierato in modo adeguato (\"triplex agmen\").\nPrimi accampamenti da marcia.\nAltra e fondamentale novit\u00e0 di questo periodo fu che il nuovo esercito, dovendo condurre campagne militari sempre pi\u00f9 lontane dalla citt\u00e0 di Roma, fu costretto a trovare delle soluzioni difensive adatte al pernottamento in territori spesso ostili. Ci\u00f2 indusse i Romani a creare, sembra a partire dalle guerre pirriche, un primo esempio di \"accampamento militare da marcia fortificato\", per proteggere le armate romane al suo interno.\nIl primo \"castra\" romano da marcia o da \"campagne militare\" (\"castra aestiva\"), ce lo descrive lo storico Polibio.\nEsso presentava una pianta rettangolare e una struttura interna adoperata anche nella pianificazione delle citt\u00e0: strade perpendicolari tra loro (chiamate cardo e decumano) che formavano un reticolato di quadrilateri.\nSchieramento base ed inizio del combattimento.\nIl vecchio schieramento falangitico presentava alcuni punti deboli, che con la nuova formazione manipolare i Romani cercarono di migliorare. La falange, infatti, richiedeva una notevole compattezza e terreni assai pianeggianti. Quando i Romani si trovarono, quindi, attorno alla met\u00e0 del IV secolo a.C., a dover combattere contro i Sanniti nelle regioni montuose dell'Italia meridionale, furono costretti ad adottare non solo una nuova struttura (la legione fu divisa in 30 manipoli) e nuove armi (come il \"pilum\" e lo \"scutum\" ovale), ma anche una nuova tattica, certamente pi\u00f9 elastica di quella adottata con la riforma di Servio Tullio.\nLa vera novit\u00e0 della formazione manipolare era che, non solo si dava maggior autonomia ai 30 sub-reparti (\"manipuli\"), ma che i soldati non erano pi\u00f9 inquadrati secondo il loro censo, al contrario in base alla loro et\u00e0, esperienza e capacit\u00e0 di combattimento. Solo i \"velites\", che erano i cittadini meno abbienti, continuavano a svolgere il ruolo originario di fanteria leggera, davanti ai manipoli, ora formati da \"hastati\"-\"principes\"-\"triarii\".\nLo schieramento base di questo medio periodo repubblicano era il cosiddetto \"acies triplex\", ovvero la disposizione degli uomini su tre linee distinte. La prima linea era composta dagli \"hastati\", la seconda dai \"principes\" e la terza dai \"triarii\". La fanteria al centro era sempre coperta ai fianchi da unit\u00e0 di cavalleria, un'avanguardia di tiratori o schermagliatori che davano inizio alla battaglia scagliando dardi o giavellotti sul nemico per poi ritirarsi al sicuro. La cavalleria si assicurava che i lati rimanessero difesi, e grazie al rapido movimento tentavano di aggirare il nemico, mentre la prima linea romana lo impegnava, per colpire alle spalle.\nGli eserciti, come abbiamo visto sopra, erano schierati in base al loro livello di preparazione (ed in parte al loro censo): davanti a tutti c'erano i \"velites\", armati alla leggera, erano dotati di fionde, giavellotti e piccolo scudo, ed avevano il compito di distrarre, innervosire il nemico con costanti lanci di dardi, coprendo inoltre le manovre della fanteria pesante romana alle loro spalle. Dopo aver compiuto sufficienti azioni di disturbo, ed aver dato tempo ai soldati meglio equipaggiati di loro, si ritiravano dal campo di battaglia, sfilando alle spalle degli \"hastati\", dei \"principes\" e dei \"triarii\", ultimi della formazione, i veri veterani.\nAssedio.\nAppartengono a questo periodo i primi importanti assedi ad opera dei Romani. Nel 250 a.C. l'assedio di Lilibeo comport\u00f2 per la prima volta l'attuazione di tutte le tecniche d'assedio apprese durante le guerre pirriche degli anni 280-275 a.C., tra cui torri d'assedio, arieti e vinea. Vi \u00e8 da aggiungere che un primo utilizzo di macchine da lancio da parte dell'esercito romano sembra sia stato introdotto dalla prima guerra punica, dove fu necessario affrontare i Cartaginesi in lunghi assedi di loro potenti citt\u00e0, difese da imponenti mura e dotate di una sofisticata artiglieria.\nTrentacinque anni pi\u00f9 tardi, nel 214-212 a.C. i Romani dovettero affrontare uno dei pi\u00f9 difficili assedi della loro storia: quello di Siracusa, ad opera del console Marco Claudio Marcello. I Romani, che avevano maturato un sufficiente bagaglio di esperienze negli assedi sia di mare che di terra, si scontrarono per\u00f2 con le tecniche innovative difensive adottate dal famoso matematico Archimede. Si racconta infatti che, quando:\nAltri e memorabili assedi del periodo furono quello degli anni 212-211 a.C., nel corso della seconda guerra punica, quando Annibale, se riusc\u00ec una prima volta a rompere l'assedio alla citt\u00e0 di Capua (nel 212 a.C.), la seconda volta i Romani mantennero saldo le loro posizioni in Campania. E seppure Annibale avesse minacciato di assediare la stessa Roma:\nNel 209 a.C., nel mezzo della seconda guerra punica, Publio Cornelio Scipione riusc\u00ec ad espugnare la citt\u00e0 ibero-cartaginese di Cartagena (poi ribattezzata Nova Carthago), dove al suo interno fu trovato un arsenale di macchine da lancio pari a 120 catapulte grandi, 281 piccole, 23 baliste grandi e 52 piccole, oltre ad un notevole numero di scorpioni.\nUltimi e sempre pi\u00f9 \"raffinati\" assedi messi in atto dai romani nel periodo in questione, furono quello del 146 a.C., durante la terza guerra punica, a Cartagine, dove Appiano di Alessandria ci racconta che i Romani di Publio Cornelio Scipione Emiliano, catturarono pi\u00f9 di 2.000 macchine da lancio (tra catapulte, baliste e scorpioni) nella sola capitale cartaginese. Ed infine quello degli anni 134-133 a.C., di Numanzia, quando il console Publio Cornelio Scipione Emiliano, eroe della terza guerra punica, dopo aver saccheggiato il paese dei \"Vaccei\", cinse d'assedio la citt\u00e0. L'armata comandata da Scipione era integrata da un nutrito contingente di cavalleria numidica, fornita dall'alleato Micipsa, al cui comando si trovava il giovane nipote del re, Giugurta. Per prima cosa, Scipione si adoper\u00f2 per rincuorare e riorganizzare l'esercito scoraggiato dall'ostinata ed efficace resistenza della citt\u00e0 ribelle; poi, nella certezza che la cittadella poteva essere presa solo per fame, fece costruire una circonvallazione (un muro di 10 chilometri tutto intorno) atta a isolare Numanzia e a privarla di qualsiasi aiuto esterno. Il console si adoper\u00f2 poi a scoraggiare gli Iberi dal portare aiuto alla citt\u00e0 ribelle, presentandosi con l'esercito alle porte della citt\u00e0 di Lutia e obbligandola alla sottomissione e alla consegna di ostaggi. Dopo quasi un anno di assedio, i Numantini, ormai ridotti alla fame, cercarono un abboccamento con Scipione, ma, saputo che questi non avrebbe accettato altro che una resa incondizionata, i pochi uomini in condizione di combattere preferirono gettarsi in un ultimo, disperato assalto contro le fortificazioni romane. Il fallimento della sortita spinse i superstiti, secondo la leggenda, a bruciare la citt\u00e0 e a gettarsi fra le fiamme. I resti dell'oppidum furono rasi al suolo come Cartagine pochi anni prima.\nConfronto tattico con formazioni nemiche del periodo.\nSanniti (schieramento \"flessibile-manipolare\").\n\u00c8 certo che ai tempi della terza guerra sannitica, se non prima, i Sanniti avevano pienamente sviluppato e organizzato i loro eserciti tribali, che non dovevano essere molto diversi dall'esercito romano, tanto che Livio non esitava a parlare di \u201clegioni\u201d sannite. Un esercito sannita era organizzato in coorti\u00a0\u2013 secondo Livio composte da 400 uomini\u00a0\u2013 e combatteva in manipoli. La cavalleria sannita, inoltre, godeva di ottima fama.\nI successi iniziali dei Sanniti contro i Romani sul terreno montuoso, confermano come essi usassero un ordine di battaglia flessibile e aperto, piuttosto che schierare una falange serrata. Una tradizione, sostenuta dal frammento in greco detto \"Ineditum Vaticanum\" e da Diodoro Siculo, vuole che i Sanniti usassero sia il giavellotto (\"pilum\"), sia un lungo scudo ellittico, diviso verticalmente in due da una nervatura con una borchia al centro (lo \"scutum\"), e che i Romani appresero da essi l'uso di tali armi, oltre alla tattica manipolare ed un miglior utilizzo della cavalleria. L'impressione generale che si ricava dell'esercito sannita \u00e8 quella di uomini non appesantiti da troppe armature difensive e ben equipaggiati per un'azione flessibile.\nPirro ed i Greci dell'Italia meridionale (schieramento falangitico, \"elefanti da guerra\" e tecniche d'assedio).\nIl re Pirro utilizzava uno schieramento ellenico di tipo falangitico, assai difficile da affrontare per i Romani (inizi III secolo a.C.). Nonostante le iniziali sconfitte subite dalla Repubblica romana, il re epirota sub\u00ec anch'egli perdite considerevoli nel corso dei cinque anni di guerra (dal 280 al 275 a.C.), tanto da indurre i contemporanei a sottolineare a quale terribile costo fossero state ottenute dal sovrano ellenico, con il famoso detto dispregiativo di \"vittoria di Pirro\". Un comandante abile ed esperto come Pirro, schierava la sua falange attraverso un sistema misto, comprendente unit\u00e0 miste di elefanti da guerra, oltre a formazioni di fanteria leggera (\"peltasti\"), unit\u00e0 di \u00e9lite e la cavalleria, tutte a sostegno del corpo principale di fanteria. L'utilizzo di tutte queste componenti permise ai Greci della Magna Grecia di sconfiggere i Romani in due circostanze, mentre nella terza battaglia si ebbe un parziale successo di questi ultimi, i quali impararono dai loro stessi errori, facendone tesoro per le battaglie successive e riuscendo definitivamente a battere le falange ellenica un secolo pi\u00f9 tardi (nel 168 a.C.).\nAnnibale e Cartagine (l'importanza della cavalleria e degli \"elefanti da guerra\").\nA partire dalla guerra annibalica, in seguito alla cocente sconfitta di Canne, subita dalle armate romane nel 216 a.C., ci si rese conto che, l'esercito romano non poteva pi\u00f9 basarsi sulla sola fanteria pesante posizionata al centro dello schieramento, era necessario rafforzare i reparti di cavalleria alle sue \"ali\", per evitare di essere circondati dal nemico ai lati e subire una sconfitta tanto devastante.\nLa riflessione matur\u00f2 dopo questa grave sconfitta, nella quale Annibale era riuscito ad annientare un esercito romano tre volte superiore, usando in modo impeccabile la sua cavalleria. Durante la battaglia il centro cartaginese, che aveva assorbito la carica romana indietreggiando, aveva consentito che i suoi lati si allungassero. I Romani, avanzando centralmente, avevano creduto di poter sfondare facilmente la formazione avversaria. Frattanto la cavalleria punica, nettamente superiore in numero e per qualit\u00e0 tattiche quella romana, la annientava. E mentre la fanteria romana si incuneava pericolosamente al centro dello schieramento cartaginese, la cavalleria punica circondava la fanteria romana e la caricava da dietro. 80.000 soldati romani persero cos\u00ec la vita nello scontro. Si trattava della peggior sconfitta dell'intera storia romana.\nNella battaglia di Zama, Publio Cornelio Scipione si trov\u00f2, per la prima volta dall'inizio della guerra annibalica, in netta superiorit\u00e0 numerica come forza di cavalleria, 4.000 dei quali forniti dall'alleato numida, Massinissa. La battaglia ebbe inizio con una carica da parte dei Cartaginesi di ben 80 elefanti da guerra, lo scopo era quello di sfondare al centro, lo schieramento romano. Per ovviare a ci\u00f2, Scipione pose i \"triarii\" come riserva tattica, nelle retrovie, pronti ad un utilizzo in qualunque zona del campo di battaglia. Lasci\u00f2 invece, i \"velites\" schierati, per evitare che Annibale si accorgesse che \"principes\" ed \"hastati\" erano disposti \"in colonna\", in modo da lasciare tra i vari manipoli dei corridoi, nei quali si sarebbe sfogata la carica degli elefanti, limitando al minimo i danni. Esaurito l'impeto della prima carica cartaginese, i legionari si trovavano a fronteggiare i veterani di Annibale, schierati dietro le prime file. Scipione diede cos\u00ec l'ordine di serrare i ranghi, e di predisporsi a sopportare l'urto della fanteria pesante cartaginese, mentre la cavalleria romana-numidica procedeva a sconfiggere le ali avversarie. Questa prima disposizione tattica, simile a quella successiva per coorti, mise in atto una tattica sempre pi\u00f9 flessibile, pronta ad adeguarsi alle circostanze e contribuendo alla vittoria sul campo del \"miglior\" nemico di Roma, Annibale.\nE seppure la cavalleria non risult\u00f2 mai l'arma principale nello schieramento romano, crebbe di importanza nella tattica utilizzata durante le successive battaglie, visto l'esito vittorioso di Zama. I cavalieri romani, spesso ausiliari alleati, reclutati presso le popolazioni locali, nelle singole campagne militari, si rivelarono di fondamentale importanza ad esempio nel corso della conquista della Gallia di Cesare. Si racconta che durante l'assedio di Alesia, quando sembr\u00f2 che le sorti della battaglia fossero ormai decise, in un pareggio tra le parti, Cesare, a sorpresa, invi\u00f2 lungo un fianco dello schieramento gallico la cavalleria germanica, la quale riusc\u00ec non solo a respingere il nemico, ma a far strage degli arcieri che si erano mischiati alla cavalleria, inseguendone le retroguardie fino al campo dei Galli. L'esercito di Vercingetorige che si era precipitato fuori dalle mura di Alesia, rattristato per l'accaduto fu costretto a tornare all'interno della citt\u00e0, quasi senza colpo ferire.\nLa falange macedone.\nI Romani ebbero la meglio contro la falange macedone in due differenti scontri: a Cinocefale nel 197 a.C. ed a Pidna nel 168 a.C. Nel primo scontro i Romani ottennero la vittoria grazie a migliori e pi\u00f9 qualificate forze di cavalleria (forti dell'esperienza della precedente guerra annibalica), le quali prima sconfissero la cavalleria nemica e poi aggredirono i fianchi ed il retro della falange nemica.\nNel secondo e decisivo scontro, quello di Pidna, i Macedoni, avendo compreso quali fossero stati i loro errori tattici nella precedente battaglia, raccolsero anch'essi un ingente corpo di cavalleria, pari in numero a quella romana (circa 4.000 armati) e fortificarono cos\u00ec i loro fianchi. Il fatto poi che i due schieramenti si affrontassero, almeno inizialmente, su un terreno relativamente pianeggiante, fece s\u00ec che la falange macedone, forte di 21.000 fanti pesanti, riusc\u00ec in un primo momento a respingere con successo l'attacco delle legioni romane, tanto da costringerle ad indietreggiare. Ci\u00f2 port\u00f2, per\u00f2, ad un vantaggio per i Romani, in quanto il terreno sul quale erano indietreggiati, era sconnesso ed inadatto alla formazione falangitica, che richiedeva la massima compattezza. I Macedoni, avanzando, si trovarono a perdere la loro necessaria coesione. I Romani, superato lo smarrimento iniziale, ora che il combattimento si era spostato su un terreno assai a loro pi\u00f9 favorevole, ottennero la vittoria finale grazie alla maggiore mobilit\u00e0 delle legioni manipolari rispetto alla \"rigidezza\" della falange macedone, e grazie ad armi pi\u00f9 adeguate (come lo scudo oblungo e la spada corta, importata dalla Spagna) al combattimento ravvicinato del \"corpo a corpo\". E cos\u00ec i Romani, dopo aver neutralizzato la lunga picca macedone, ebbero la meglio sulle inesistenti armi supplementari macedoni (un'armatura assai leggera ed un pugnale). Sembra, inoltre, che il comandante macedone, Perseo, vista la tragica situazione in cui versavano le sue truppe, fugg\u00ec senza provare a condurre la cavalleria alla carica, per proteggere la ritirata della sua fanteria ormai in difficolt\u00e0. La battaglia si racconta, si risolse in meno di due ore, con una sconfitta completa delle forze macedoni.\nTardo periodo repubblicano (107 a.C.): la coorte.\nIn seguito alle invasioni dei Cimbri e dei Teutoni, dove le armate romane avevano subito numerose sconfitte, anche a causa della nuova tattica adottata dalle popolazioni germaniche del \"cuneus\". Si trattava di una formazione molto compatta e profonda che mirava a devastare il centro dello schieramento avversario. Per questo motivo, Caio Mario, intu\u00ec che c'era la necessit\u00e0 di cambiare la tattica tradizionale per poter finalmente contrastare il nemico germanico, tattica che si era rivelata gi\u00e0 disastrosa ai tempi della guerra annibalica. Egli adott\u00f2 cos\u00ec uno schieramento pi\u00f9 compatto (che potesse fronteggiare il devastante impatto del \"cuneus\" germanico), ma allo stesso tempio pi\u00f9 flessibile, in modo tale da poter agire autonomamente all'interno dello schieramento legionario, e potendo cos\u00ec aggirare i fianchi del nemico (unico punto debole) e metterlo in gravi difficolt\u00e0.\nLa nuova organizzazione dell'esercito romano subiva, pertanto, un cambiamento di fondamentale importanza: il manipolo (formato da sole due centurie) perse ogni funzione tattica in battaglia (non invece quella amministrativa) e fu sostituito, come unit\u00e0 di base della legione, da 10 coorti (sull'esempio di ci\u00f2 che era gi\u00e0 stato anticipato da Scipione l'Africano un secolo prima), ora numerate da I a X. Furono, come si \u00e8 accennato prima, eliminate le divisioni precedenti tra \"Hastati\", \"Principes\" e \"Triarii\", ora tutti equipaggiati con il \"pilum\" (arma da lancio, che sostituiva l\"'hasta\", che fino ad allora era in dotazione ai \"Triarii\").\nOrdine di marcia.\nGaio Giulio Cesare ci racconta l'ordine di marcia delle legioni e delle truppe ausiliarie di fanteria e cavalleria in prossimit\u00e0 del nemico durante la conquista della Gallia, databile al 57 a.C., come segue:\nSchieramento e battaglia.\nLe nuove unit\u00e0 militari di base delle legioni, le coorti, venivano schierate normalmente su due linee (\"duplex acies\"), soluzione che permetteva di avere un fronte sufficientemente lungo ma anche profondo e flessibile. Vi erano poi altri tipi di schieramenti praticati dalle armate romane del tardo periodo repubblicano: su una sola linea, ovviamente quando era necessario coprire un fronte molto lungo come nel caso del \"Bellum Africum\" durante la guerra civile tra Cesare e Pompeo; o su tre linee (\"triplex acies\"), formazione spesso utilizzata da Cesare durante la conquista della Gallia, con la prima linea formata da 4 coorti, e le restanti due, formate da tre coorti ciascuna. Le coorti schierate lungo la terza linea costituivano spesso una \"riserva tattica\" da utilizzare in battaglia, come avvenne contro Ariovisto in Alsazia. E sempre Cesare ci parla di un ordine coortale su quattro linee a battaglia di Farsalo a protezione della cavalleria di Pompeo. Tale schieramento risultava cos\u00ec molto pi\u00f9 compatto e \"profondo\" da sfondare, rispetto al precedente ordinamento manipolare (\"vedi sopra\").\nFormazione a \"cuneus\".\nQuesto genere di tattica sembra sia stata adottata inizialmente dai Germani, da cui i Romani ne appresero la disposizione (dai tempi di Gaio Mario e Gaio Giulio Cesare) e potrebbero averla perfezionata nei secoli successivi, sia durante l'occupazione romana della Germania sotto Augusto, sia durante le guerre marcomanniche di Marco Aurelio, come riferiscono alcuni autori latini: da Aulo Gellio, scrittore del II secolo, ad Ammiano Marcellino e Flavio Vegezio Renato, scrittori del IV secolo. Sembra che i legionari si disponessero a cuneo in una formazione d'attacco compatta, larga alla base e molto stretta al vertice, ovvero formavano un triangolo (detta anche \"testa di porco\", \"caput porcinum\"), ponendo al vertice avanzato il proprio centurione. La funzione principale di questa formazione era dividere lo schieramento avversario in due differenti tronconi, in modo da renderlo maggiormente vulnerabile. Del resto i Romani, fin dai primordi, erano soliti tentare di sfondare il centro della formazione nemica, indebolendolo con continue cariche da parte della fanteria pesante: una volta sfondato il fronte nemico, si procedeva a circondarlo, grazie anche dell'ausilio della cavalleria, che premeva i lati impedendone la fuga. Un utilizzo di questo tipo si ricorda nel IV secolo, quando Costantino I la adott\u00f2 contro le truppe di Massenzio nella battaglia di Torino del 312.\nFormazione \"in cerchio\" (\"orbis\").\nUn altro tipo di tattica adottato in questo periodo sembra sia stato quello \"a circolo\" (\"orbis\"), come descritto da Cesare durante la conquista della Gallia, che sembra sia stato praticato per\u00f2 da piccole formazioni (in antitesi alla formazione \"agmen quadratum\" di diverse legioni-truppe alleate).\nAltro episodio dove Cesare racconta la formazione \"in cerchio\", che per\u00f2 si rivel\u00f2 poco adatta, riguarda il quinto anno di campagna militare in Gallia, quando le truppe in marcia di Quinto Titurio Sabino e Lucio Aurunculeio Cotta furono attaccate a sorpresa e massacrate da quelle galliche di Ambiorige. Sabino e Cotta furono uccisi, e solo pochi soldati riuscirono a raggiungere le truppe comandate da un altro legato di Cesare, Tito Labieno.\nIl ruolo del comandante nelle prime file.\nI comandanti romani erano spesso in prima linea, per dare dimostrazione del proprio coraggio ed impeto ai propri soldati, ai fini del buon esito della battaglia. Ci\u00f2 portava, per\u00f2 ed inevitabilmente, ad una loro alta mortalit\u00e0 a causa dell'elevato rischio a cui erano esposti. Altri ebbero il coraggio, pari alla fortuna di non aver mai subito ferite mortali, come Lucio Cornelio Silla \"Felix\" (ovvero \"il fortunato\") e lo stesso Gaio Giulio Cesare, come dimostrano alcuni brani tratti qui sotto dal \"De bello Gallico\":\nLo svolgimento della battaglia vide poco dopo i Romani prendere il sopravvento, e sebbene i Nervi combattessero con coraggio e ostinazione, furono completamente massacrati. Cesare narra che al termine della battaglia dei 60.000 Nervi, ne rimasero in vita solo 500.\nNel capolavoro tattico che vide Cesare impegnato ad Alesia, nel mezzo dello scontro finale, dove i Galli premevano contro le fortificazioni sia interne che esterne, ed i Romani erano ormai prossimi al tracollo definitivo, il proconsole romano, venuto a conoscenza che malgrado avesse inviato numerose coorti in soccorso la situazione al campo settentrionale continuava ad essere assai grave, decise di recarsi personalmente con nuovi reparti legionari raccolti durante il percorso di avvicinamento. Qui non solo riusc\u00ec a ristabilire la situazione a favore dei Romani, ma con mossa inaspettata e repentina ordin\u00f2 a quattro coorti e a parte della cavalleria di seguirlo: aveva in mente di aggirare le fortificazioni ed attaccare il nemico alle spalle. Frattanto Labieno, radunate dai vicini fortilizi in tutto trentanove coorti, si apprest\u00f2 a muovere anch'egli contro il nemico.\nCesare aveva vinto nuovamente. Questa volta aveva, per\u00f2, sconfitto l'intera coalizione della Gallia. La sua era stata una vittoria totale contro l'impero dei Celti. Vi \u00e8 da aggiungere, per\u00f2, che non era solo al comandante che spettava questo duro compito di apparire spesso nelle prime linee. Tale ruolo era, almeno dai tempi delle guerre puniche, assunto dai centurioni, posizionati sulla destra dello schieramento manipolare e poi coortale. Posizione certamente assai rischiosa. Non a caso spesso al termine di aspri scontri, numerosi erano i centurioni caduti al termine della battaglia. Cesare racconta ad esempio che durante l'assedio di Gergovia:\nCostituzione di una \"riserva tattica\".\nSappiamo da numerose fonti che in alcuni casi i comandanti romani utilizzavano parte del loro esercito quale \"riserva tattica\", da poter utilizzare poi nel corso della battaglia. Sembra infatti che si debba ascrivere a Lucio Cornelio Silla questa importante innovazione tattica utilizzata poi nei secoli successivi. L'unit\u00e0 in questione, utilizzabile in caso di estrema necessit\u00e0, fu creata per la prima volta nel corso della battaglia di Cheronea dell'86 a.C. Lo storico Giovanni Brizzi ricorda, infatti, che l'ala sinistra dello schieramento romano, comandato da Lucio Licinio Murena, fu salvato grazie all'intervento di questa \"riserva\" tattica comandata dai legati Quinto Ortensio Ortalo e Galba.\nUn altro esempio lo apprendiamo da Cesare nel corso della conquista della Gallia, contro i Germani di Ariovisto in Alsazia o a Bibracte contro gli Elvezi nel 58 a.C.:\no anche in quella successiva del 57 a.C. nei pressi del fiume \"Axona\":\nSenza dimenticare forse la pi\u00f9 importante battaglia di Cesare, quella di Farsalo contro il rivale Pompeo, per la supremazia sulla stessa Roma.\nModalit\u00e0 di combattimento.\nCesare racconta le modalit\u00e0 di combattimento, durante la battaglia in Alsazia contro i Germani di Ariovisto:\nAssedio.\nAppartengono certamente a questo periodo i pi\u00f9 \"famosi\" assedi dell'intera storia romana, per le migliori tecniche militari adottate, con cui i Romani riuscirono ad assaltare ed occupare anche citt\u00e0 nemiche considerate inespugnabili. Ricordiamo ad esempio l'assedio di Numanzia da parte di Scipione Emiliano, di Atene per merito di Lucio Cornelio Silla, o di Avarico e del pi\u00f9 conosciuto e studiato dai moderni di Alesia, ad opera di Gaio Giulio Cesare. I Romani utilizzavano tre principali metodi per impadronirsi delle citt\u00e0 nemiche:\nSe consideriamo l'assedio di Avarico, i Romani ottennero la vittoria finale a caro prezzo, dopo quasi un mese di estenuante assedio, che apparentemente non aveva portato alcun vantaggio al proconsole romano:\nSebbene vi fossero questi continui impedimenti per l'esercito romano, i legionari, pur ostacolati dal freddo e dalle frequenti piogge, riuscirono a superare tutte le difficolt\u00e0 ed a costruire nei primi venticinque giorni di assedio, un terrapieno largo quasi 100 metri ed alto quasi 24 metri, di fronte alle due porte della cittadella. Cesare, era cos\u00ec riuscito a raggiungere il livello dei contrafforti, tanto da renderli inutili per la difesa degli assediati.\nIl ventisettesimo giorno dall'inizio dell'assedio di Avarico, scoppiato un grande temporale, Cesare ritenne fosse giunto il momento opportuno di attaccare, considerando sia la difficolt\u00e0 dei nemici di appiccare nuovi fuochi al terrapieno sotto una pioggia battente, e sia la minor cura con cui il servizio di guardia delle mura sarebbe stato disposto rispetto ad altri momenti. I Romani, pertanto, dapprima si nascosero all'interno delle vineae, ed al segnale convenuto riuscirono ad irrompere con grande velocit\u00e0 sugli spalti della citt\u00e0. Dopo aspri combattimenti prima sulle mura e poi all'interno della citt\u00e0, dove i Galli si erano disposti in forma di cuneo, intenzionati a battersi fino alla morte, i soldati romani, esasperati dalle lunghe fatiche patite nel corso di quell'ultimo mese, bruciarono l'intera citt\u00e0 e trucidarono l'intera popolazione, comprese le donne, i vecchi ed i bambini. Dei 40.000 abitanti solo 800 salvarono la vita.\nAd Alesia le opere messe in atto da Cesare furono mastodontiche, come mai prima di allora e dopo, nell'intera storia romana si erano mai viste. La citt\u00e0 dei Galli era su una posizione fortificata in cima ad una collina con spiccate caratteristiche difensive, circondata a valle da tre fiumi (l'Ose a nord, l'Oserain a sud ed il Brenne ad ovest). Per tali ragioni Cesare ritenne che un attacco frontale non avrebbe potuto avere buon esito ed opt\u00f2 per un assedio, nella speranza di costringere i Galli alla resa per inedia. Considerato che circa ottantamila soldati si erano barricati nella citt\u00e0, oltre alla popolazione civile locale dei Mandubi, sarebbe stata solo questione di tempo: la fame prima o poi li avrebbe condotti alla morte o costretti alla resa.\nPer garantire un perfetto blocco, Cesare ordin\u00f2 la costruzione di una serie di fortificazioni, chiamate \"controvallazione\" (interna) e \"circonvallazione\" (esterna), attorno ad Alesia. I dettagli di quest'opera ingegneristica sono descritti da Cesare nei \"Commentari\" e confermati dagli scavi archeologici nel sito. Per prima cosa Cesare fece scavare una fossa (ad occidente della citt\u00e0 di Alesia, tra i due fiumi Ose e Oserain) profonda venti piedi (pari a circa sei metri), con le pareti dritte in modo che il fondo fosse tanto largo quanto distavano i margini superiori. Ritir\u00f2, quindi, tutte le altre fortificazioni a quattrocento passi da quella fossa ad occidente (seicento metri circa).\nA questo punto, fu costruito, nel tempo record di tre settimane, la prima \"circonvallazione\" di quindici chilometri tutto intorno all\"'oppidum\" nemico (pari a dieci miglia romane) e, all'esterno di questo, per altri quasi ventun chilometri (pari a quattordici miglia), la \"controvallazione\".\nLe opere comprendevano:\nErano necessarie considerevoli capacit\u00e0 ingegneristiche per realizzare una tale opera, ma non nuove per uomini come gli edili, gli ufficiali di Roma, che solo pochi anni prima, in dieci giorni, avevano costruito un ponte attraverso il Reno con somma meraviglia dei Germani. Ed infine, per non trovarsi poi costretto ad uscire dal campo con pericolo per l'incolumit\u00e0 delle sue armate, Cesare ordin\u00f2 di avere un deposito di foraggio e di frumento per trenta giorni.\nConfronto tattico con formazioni nemiche del periodo.\nI Germani (tra cavalleria \"mista\" e schieramento falangitico).\nCesare, durante la conquista della Gallia nel 58 a.C., dovendosi scontrare con le armate germaniche, racconta di alcune abitudini dei guerrieri germani, abili sia con la cavalleria che utilizzavano per compiere rapide ed improvvise sortite, sia con la fanteria, forte di uno schieramento falangitico. Nel primo scontro che il proconsole romano fece con gli stessi, Cesare racconta riguardo alla loro cavalleria, che:\nSuccessivamente, giunto in Alsazia, si apprest\u00f2 a battersi con il grosso dell'esercito nemico e la sua possente fanteria. Cesare schier\u00f2 le sue truppe in modo che le sue forze ausiliarie fossero disposte di fronte al campo piccolo e poi, via via, le sei legioni su tre schiere (\"triplex acies\"). Avanz\u00f2, quindi, verso il campo dei Germani di Ariovisto e lo costrinse a disporre le sue truppe fuori dal campo. Quest'ultimo ordin\u00f2 l'esercito per trib\u00f9: prima quella degli Arudi, poi i Marcomanni, i Triboci, i Vangioni, i Nemeti, i Sedusi ed infine gli Svevi. Ogni trib\u00f9, poi, fu circondata da carri e carrozze, affinch\u00e9 non ci fosse la possibilit\u00e0 di fuga per nessuno: sopra i carri c'erano le donne, che imploravano i loro uomini di non abbandonarle alla schiavit\u00f9 dei Romani. Cesare cos\u00ec racconta lo svolgimento della battaglia:\nGli Orientali: dalle truppe mitridatiche ai Parti (tra cavalleria catafratta ed arcieri).\nL'esercito mitridatico poteva contare su una tipologia di truppe molto vasta: dalla fanteria falangitica di stampo ellenistico, alla cavalleria \"leggera\" di arcieri armeniaco-partico, a quella \"pesante\" catafratta, oltre ad unit\u00e0 di carri falcati, sempre di tipo orientale, fino a flotte (anche di pirati) composte per lo pi\u00f9 da pentecontere e biremi. Roma ebbe cos\u00ec modo di adattare le proprie tattiche al nuovo nemico orientalie nel corso di trent'anni di guerre.\nQuando le legioni romane si scontrarono per la prima volta con le armate partiche nel 53 a.C. a Carre nella Mesopotamia settentrionale, subendo una delle pi\u00f9 tremende sconfitte dell'intera storia romana, i successivi generali furono costretti a ripensare quale nuova tattica mettere in atto per difendersi da queste cariche di cavalleria \"pesante\" catafratta. Nelle successive campagne militari che si susseguirono, i legionari utilizzarono una disposizione pi\u00f9 protetta, formando una specie di \"muro umano\" su due linee. La prima linea s'inginocchiava ponendo lo \"scutum\" ovale di fronte ed i \"pila\" sollevati, che uscivano dallo spazio tra uno scudo e l'altro con una leggera inclinazione di 30\u00ba. La seconda linea copriva la prima con gli scudi creando una tettoia, e da dietro si preparavano a scagliare i \"pila\". Questa formazione era utile per difendersi, ma risultava lenta da applicare, praticamente immobile e debole sui fianchi e sul retro. Era una formazione difensiva da usarsi in caso di carica diretta, dato che perdeva qualunque validit\u00e0 tattica durante un'offensiva.\nAlto periodo imperiale: legioni e \"auxilia\" (30 a.C. - 284 d.C.).\nArmamento ed ordine di marcia.\nNello stabilire quale fosse il corretto ordine di marcia delle singole unit\u00e0 che componevano un'armata: la fanteria ausiliaria era mandata in avanscoperta; seguiva l'avanguardia composta da truppe legionarie, appoggiate da un corpo di cavalleria; dietro loro alcuni legionari muniti di attrezzi per la costruzione dell'accampamento al termine della giornata di marcia; seguivano gli ufficiali ed il generale con scorta armata e guardia del corpo nel caso dell'imperatore (si trattava della guardia pretoriana); ancora un gruppo di legionari e cavalieri; poi muli carichi di armi da assedio smontate, oltre a bagagli ed alimenti; seguivano altre legioni, eventuali forze mercenarie o di popoli \"clienti\"; e chiudeva la retroguardia composta da un grosso contingente di cavalleria. Questa la descrizione che fa Giuseppe Flavio dell'armamento che utilizzava l'esercito romano, durante la prima guerra giudaica (66-74):\nQuesta la descrizione che fa, sempre Giuseppe Flavio, dell'ordine di marcia:\nAltra descrizione di Giuseppe Flavio, sempre ai tempi della prima guerra giudaica, ricorda Tito, figlio di Vespasiano, quando marci\u00f2 da Cesarea Marittima a Gerusalemme per assediarla:\nCentocinquant'anni pi\u00f9 tardi, al tempo di Massimino Trace (nel 238), Erodiano racconta che l'Imperatore romano era deciso a marciare su Roma per reprimere la rivolta di Pupieno e Balbino, con un ordine di marcia a forma di grande rettangolo, ponendo il bagaglio pesante, gli approvvigionamenti ed i carri al centro della formazione, ed infine prendendo lui stesso il comando della retroguardia. Su ogni fianco marciavano gli squadroni di cavalleria, truppe di Mauri armati di giavellotto e di arcieri orientali. L'imperatore condusse, inoltre, con s\u00e9 anche un consistente numero di ausiliari germani, i quali furono posti all'avanguardia, primi a sopportare gli assalti di un eventuale nemico. Questi uomini estremamente selvaggi e audaci, risultavano molto abili nelle fasi iniziali della battaglia e, comunque, sacrificabili. Certamente meglio loro che le legioni di cittadini romani.\nAl termine della giornata era costruito un accampamento da campagna, per poter soggiornare la notte, protetti da eventuali attacchi notturni dei nemici della zona.\nAccampamento \"da campagna\".\nQuesta la descrizione che fa Giuseppe Flavio di un tipico accampamento di marcia, durante la prima guerra giudaica (66-74):\nGiuseppe Flavio aggiunge che all'interno vi sono tutta una serie di file di tende, mentre all'esterno la recinzione (\"vallum\") assomiglia ad un muro munito di torri ad intervalli regolari. In questi intervalli vengono collocate tutta una serie di armi da lancio, come catapulte e baliste con relativi dardi, pronti per essere lanciati.\nUna volta costruito l'accampamento, i soldati si sistemano in modo ordinato al suo interno, coorte per coorte, centuria per centuria. Vengono, quindi, avviate tutta una serie di attivit\u00e0 con grande disciplina e in sicurezza, dai rifornimenti di\nlegna, di vettovaglie e d'acqua; quando ne hanno bisogno, provvedono ad inviare apposite squadre di \"exploratores\" nel territorio circostante.\nNessuno pu\u00f2 pranzare o cenare quando vuole, al contrario tutti lo fanno insieme. Sono poi gli squilli di \"buccina\" ad impartire l'ordine di dormire o svegliarsi, i tempi dei turni di guardia, e non vi \u00e8 operazione che non si conduca a termine senza un preciso comando. All'alba, tutti i soldati si presentano ai centurioni, e poi questi a loro volta vanno a salutare i tribuni e insieme con costoro, tutti gli ufficiali, si recano dal comandante in capo. Quest'ultimo, come consuetudine, d\u00e0 loro la parola d'ordine e tutte le altre disposizioni della giornata.\nQuando si deve togliere l'accampamento, le \"buccine\" danno il segnale. Nessuno resta inoperoso, tanto che, appena udito il primo squillo, tolgono le tende e si preparano per mettersi in marcia. Ancora le \"buccine\" danno un secondo segnale, che prevede che ciascuno carichi rapidamente i bagagli sui muli e sugli altri animali da soma. Si schierano, quindi, pronti a partire. Nel caso poi di accampamenti semi-permanenti, costruiti in legno, danno fuoco alle strutture principali, sia perch\u00e9 \u00e8 sufficientemente facile a costruirne uno nuovo, sia per impedire che il nemico possano utilizzarlo, rifugiandosi al suo interno.\nLe \"buccine\" danno un terzo squillo, per spronare quelli che per qualche ragione siano in ritardo, in modo che nessuno si attardi. Un ufficiale, poi, alla destra del comandante, per tre volte rivolge loro in latino, la domanda se siano pronti a combattere, e quelli per tre volte rispondono con un grido assordante, dicendo di esser pronti e, come invasati da una grande esaltazione guerresca accompagnano le grida, alzando le destre.\nSchieramento e combattimento.\nI Romani generalmente si basavano su vari metodi in battaglia, che adeguavano in base al nemico ed al terreno dello scontro. Nel combattimento in \"campo aperto\", la cavalleria era solitamente posizionata alle \"ali\". Le legioni erano posizionate nella parte centrale dello schieramento in \"triplex acies\" (tripla linea, ed in rari casi in \"duplex acies\" ovvero su una doppia linea), poich\u00e9 come fanteria pesante, dovevano reggere lo scontro frontale delle unit\u00e0 nemiche. Erano protette alle spalle dall'artiglieria e da quelle truppe ausiliarie di fanteria specializzata nel lancio di dardi, frecce, ecc. (come arcieri, frombolieri, lanciatori in genere). Questa seconda linea serviva a decimare il nemico prima ancora che potesse prendere contatto con l'armata romana (come ben illustrato nel film de Il Gladiatore). Alle spalle dell'esercito schierato, magari su un promontorio, la guardia pretoriana e l'Imperatore stesso. Era necessario vi fosse una forma di sinergia tra le diverse unit\u00e0 da combattimento: la combinazione di legioni e truppe ausiliarie (cavalleria, fanteria leggera e truppe di tiratori), conferiva ai Romani una superiorit\u00e0 tattica quasi su ogni tipo di terreno e contro qualunque tipo di avversari.\nFormazione a \"forfex\".\nQuesto genere di tattica sembra sia stata adottata per far fronte alla formazione a \"cuneus\" delle popolazioni germaniche del nord Europa. Non sappiamo a quando si deve il suo primo impiego. Possiamo immaginare sia avvenuto durante le prime campagne in Germania sotto Augusto e Tiberio, oppure nei secoli successivi, dopo la grande invasione della met\u00e0-fine del II secolo (al tempo degli Antonini), come ci tramanda Aulo Gellio, scrittore di quest'ultimo periodo. Tale formazione prevedeva una disposizione \"a tenaglia\", a forma di \"V\" ad angolo acuto, con le estremit\u00e0 avanzate, pronte ad avvolgere la formazione \"a cuneo\" che all'interno vi si infilava. Questo genere di schieramento \u00e8 menzionata anche da Ammiano Marcellino durante la guerra condotta da Giuliano contro gli Alamanni, poco prima dello scontro decisivo di \"Argentoratae\" del 357.\nAssedio.\nNel compiere un assedio le tecniche utilizzate non erano molto dissimili da quanto abbiamo visto nel periodo precedente (dopo la riforma di Mario). Anche in questo periodo furono utilizzate macchine, scale, torri per la scalata o la demolizione delle mura nemiche, sia unit\u00e0 di artiglieria pesante come baliste (affidate ai cosiddetti \"ballistarii\"), ecc. per colpire gli assediati da lontano.\nSpesso prima di cominciare un assedio, era eretto lungo l'intero percorso un \"Agger\", ovvero un fossato ed un terrapieno a volte sormontato da una palizzata, per bloccare il nemico internamente, ed uno esternamente per difendersi da eventuali attacchi di nemici accorrenti in aiuto degli assediati. Era inoltre usata comunemente, una volta sfondata una porta della cittadella assediata, o per avvicinarsi a strutture fortificate evitando frecce e proiettili vari che lanciavano i difensori, la celebre formazione a Testuggine, cos\u00ec chiamata poich\u00e9 i legionari posizionavano gli scudi affiancati l'uno all'altro ovunque, sia lateralmente, sia sopra la testa, creando un gruppo compatto completamente protetto. Tra i principali assedi di questo periodo ricordiamo quello di Iotapata del 67, Gerusalemme del 70 e di Masada del 73.\nGuerriglia.\nNel caso di guerriglia con popolazioni che tendevano ad evitare lo scontro diretto (come le trib\u00f9 spagnole o alpine dei primi anni del principato di Augusto), le cui risorse e beni risultavano non fissi, o per lo meno non concentrati in un solo punto, era preferibile l'impiego, non tanto delle legioni, quanto quello delle pi\u00f9 agili e maggiormente adatte, unit\u00e0 ausiliarie."}
{"id": "1147978", "revid": "2176804", "url": "https://it.wikipedia.org/wiki?curid=1147978", "title": "Monte Orfano", "text": "Il Monte Orfano, chiamato anche \u201cMont'Orfano\u201d, \u00e8 un isolato rilievo prealpino che emerge dalla pianura al margine sud-occidentale della Franciacorta in Provincia di Brescia. \u00c8 denominato generalmente con l'appellativo di monte nonostante la sua altezza di 452 metri.\n\u00c8 situato fra i comuni di Erbusco, Rovato e Cologne e Coccaglio. Il lato meridionale si presenta terrazzato, mentre quello settentrionale, in direzione dell'autostrada A4 \u00e8 quasi disabitato.\nCaratteristiche geologiche.\nIl Monte Orfano, isolato nella pianura bresciana, delimita per 5,4 km il margine sud occidentale della Franciacorta, con una superficie di circa 4,8 km\u00b2. Nel tratto tra Rovato e Coccaglio la larghezza del colle varia dai 400 m al chilometro in corrispondenza della croce di Erbusco e di quella di Cologne. Il crinale del rilievo ha rilievo ondulato, dalla quota di 250 m circa del Convento di Rovato, alla quota di 452 m della sommit\u00e0 di Cologne.\nDall'indagine geoambientale del rilievo si evince come la formazione conglomeratica non si trova nella sua posizione iniziale, essendosi sollevata in et\u00e0 pliocenica durante l'orogenesi alpina. Il conglomerato \u00e8 costituito da roccia sedimentaria ed elementi arrotondati (formazioni litologiche mesozoiche di Corna, Medolo, Selcifero lombardo, Maiolica e Scaglia) tra loro cementati per cui la roccia ha una elevata tenacit\u00e0 ed eccezionale durevolezza. Nel settore nord occidentale si notano nella parte alta tre intercalazioni: la superiore, costituita da banchi di arenaria e le altre due sono di natura marnosa e mostrano spessori dell'ordine del metro o poco pi\u00f9.\nIl conglomerato del Monte Orfano \u00e8 l'unica serie litologica di et\u00e0 OLIGOCENICA e Miocene Inferiore, (Ref. Int J Earth Sci (Geol Rundsch)\nDOI 10.1007/s00531-009-0452-2) di origine marina della Lombardia, attestata anche da microfossili e da qualche macrofossile che permettono di identificare l'ambiente di sedimentazione di tipo litorale. I materiali della formazione sono da riferirsi in massima parte al bacino del Sebino, non si pu\u00f2 del tutto escludere che una parte delle alluvioni siano state trasportate da un ramo fluviale laterale, proveniente dalla bassa Valle Trompia.\nIl Monte \u00e8 segnato da alcuni canali naturali di deflusso delle acque piovane, lungo le numerose ma modeste incisioni vallive dei versanti. Il ceppo \u00e8 frequentemente interessato da pozzi carsici, grotte che si spingono a profondit\u00e0 varie e si trovano su tutte le colline della Franciacorta. Tra le grotte locali le pi\u00f9 significative sono quelle presso il convento di S.Giacomo e la \"Lacca\" a Cologne.\nStoria.\nPer la Franciacorta dovette essere sempre importante il centrale e boscoso Monte Orfano, un colle isolato ed esteso per circa 5 km al centro della Padania settentrionale, con una cima a 452 m s.l.m., osservatorio naturale dalla vastissima visibilit\u00e0, del quale gi\u00e0 i primi abitanti dovettero servirsi. Un'ampia rete di sentieri lo doveva gi\u00e0 percorrere a varie quote sui due versanti e sulla cresta, congiungendo le aree destinate ad attivit\u00e0 rurali, religiose e commerciali che restarono in attivit\u00e0 fino a tutto il medioevo.\nEra molto ricco di legname, come lo \u00e8 ancora oggi. Le sue solide pietre furono utilizzate in numerose costruzioni militari, civili e religiose di tutta l'area fino a tempi molto recenti. Il Monte era indispensabile anche per presidiare la sottostante viabilit\u00e0, sorvegliando una vasta area verso Milano, la pianura, Brescia, la Valcamonica e il Lago d'Iseo con gli sbocchi delle valli bergamasche.\nIl Monte Orfano emerge da una fertile pianura, ed \u00e8 caratterizzato su due versanti da emergenze particolari. A nord la Moia che raccoglieva le acque confluenti da Erbusco e dal versante settentrionale del Monte, con una notevole dimensione. Oggi \u00e8 interamente interrata a causa dell'accumulo di fango e detriti e la sua diga naturale e artificiale Visnarda \u00e8 stata completamente eliminata. A est si trovano il centro di Rovato, dominato dal castello che nei secoli ebbe altre dimensioni e caratteristiche, e il baluardo naturale e separato di S.Donato, area circondata da lagozze che scaricavano attraverso il Plos. Poco pi\u00f9 a nord le importanti aree lacustri della fascia Paratico-Iseo-Timoline-Torbiato-Borgonato.\nRicchezza idrologica e fertilit\u00e0 di terreno furono valorizzate e organizzate per raggiungere pieno sviluppo con il monachesimo benedettino e cluniacese quando l'area agraria intermorenica e quella contigua della pianura furono divise in poderi."}
{"id": "1147985", "revid": "767487", "url": "https://it.wikipedia.org/wiki?curid=1147985", "title": "Cardiofitness", "text": "Cardiofitness \u00e8 un film italiano del 2006, prima opera del regista Fabio Tagliavia e tratto dall'omonimo romanzo della torinese Alessandra Montrucchio.\nTrama.\nRoma. Stefania \u00e8 un'attraente giovane scrittrice che lavora in un call center e per tenersi in forma va in palestra insieme alle sue amiche Ilaria e Cecilia. Stefano \u00e8 uno studente di 15 anni, timido, silenzioso e maturo che gioca a baseball. Tra i suoi compagni di squadra c'\u00e8 anche il cugino Guido.\nUn giorno, durante una partita, Stefano si rompe il ginocchio ed \u00e8 costretto a sottoporsi ad una terapia riabilitativa. I due si incontrano in palestra e, nonostante la differenza di et\u00e0 si innamorano follemente, disposti a rischiare tutto pur di dimostrare la forza e la veridicit\u00e0 del loro amore.\nDistribuzione.\n\u00c8 uscito nelle sale italiane il 1\u00ba giugno del 2007."}
{"id": "1147987", "revid": "1632387", "url": "https://it.wikipedia.org/wiki?curid=1147987", "title": "The Bear", "text": "The Bear \u00e8 il terzo album del gruppo metalcore statunitense Element Eighty. Pubblicato dalla Texas Cries il 5 novembre 2005, \u00e8 il primo disco registrato assieme a Zack Bates, entrato a far parte del gruppo in sostituzione all'ex-bassista Roon."}
{"id": "1147993", "revid": "193446", "url": "https://it.wikipedia.org/wiki?curid=1147993", "title": "MEMC Electronic Materials", "text": "MEMC Electronic Materials S.p.A. \u00e8 una societ\u00e0 italiana attiva nella produzione di componenti elettronici.\nE' parte del gruppo GlobalWafers Company.\nStoria.\nAntefatto.\nGi\u00e0 dal 1961 nello stabilimento di Merano, frazione Sinigo, dove gi\u00e0 si realizzavano fertilizzanti, Montedison aveva aperto un impianto sperimentale per la produzione di monocristalli e policristalli di silicio con i metodi Czochralski e float-zone. \nLa nascita di Smiel.\nNel 1970 tutto il sito venne convertito alla produzione e lavorazione del silicio fino ad arrivare al 1974 quando viene fondata \"SMIEL - Societ\u00e0 Materiali Iperpuri per l\u2019Elettronica S.p.A.\".\nDue anni dopo la societ\u00e0 si ingrandisce, aprendo il secondo stabilimento a Novara, assorbendo il laboratorio di ricerca sui semiconduttori del Istituto Donegani allora parte di Montedison, dove viene allocata la produzione di wafer. A Merano continua la realizzazione dei cristalli.\nIn quegli anni era definita leader italiano del settore e tra i primi produttori mondiali di wafer di silicio; nel Mineral Yearbook del 1980, Volume I, Metals and Minerals, redatto dal Bureau of Mines dell' US Department of The Interior, Smiel viene definita come \"un importante fornitore di policristalli di silicio e wafer semiconduttori per l'industria americana dell'elettronica\".\nNel 1980 occupa 250 dipendenti nell'impianto di Novara; lo stesso anno viene ceduta da Montedison a Dynamit Nobel AG, al prezzo di 40 milioni di euro, secondo quanto riportato dal gi\u00e0 citato Mineral Yearbook. \nIl passaggio a Dynamit.\nSmiel seguir\u00e0 le vicende della holding Dynamit Nobel, che, divenuta prima Dynamit Nobel Silicon Holdings poi DNS, fu acquistata da Huls, una societ\u00e0 del gruppo tedesco Veba. DNS sar\u00e0 fusa con il ramo d'azienda Materiali Elettronici di Monsanto, che gi\u00e0 dal 1959 era attiva nel settore dei semiconduttori in silicio con siti in Stati Uniti, Europa, Giappone e Malesia; diventa, quindi, nel 1984, MEMC Electronic Materials S.p.A., dal nome della controllante MEMC Electronic Materials Inc, con quartier generale a St. Peters, Missouri, acronimo di \"Monsanto Electronic Materials Company\".\nNel libro Trent'anni al Donegani: come fare (e disfare) ricerca scientifica in Italia di Fabio Garbassi (Lampi di Stampa), si racconta che Schimberni rimpianse di aver ceduto Smiel, ma \"in quel momento non poteva fare altro\".\nLa propriet\u00e0 E.ON e Texas Pacific Group.\nA fine 1999 Veba si fonde con Viag, dando origine ad E.ON, in cui confluisce anche Memc.\nNel 2001 E.ON vende il 71% di Memc a Texas Pacific Group, per 6 dollari simbolici; la societ\u00e0 ha chiuso bilanci in perdita dal 1998 (810 milioni di euro nel 2001, 68 nel 2000, 219 nel 1999 e 240 nel 1998).\nUna ricerca di ISFOL del 2006, Esperienze di validazione dell'apprendimento non formale e informale in Italia e in Europa, definisce MEMC \"l\u2019unica produttrice in Italia e a livello mondiale di wafer di silicio\".\nNel 2008 Memc registra 5.500 dipendenti, un fatturato pari a 2 miliardi di dollari (saliti a 2.7 miliardi nel 2011) e una capacit\u00e0 produttiva di 8.000 tonnellate.\nLa fusione con SunEdison e l'arrivo di GlobalWafers.\nNel 2009 acquista SunEdison, azienda americana di sistemi e servizi legati agli impianti fotovoltaici, per 200 milioni dollari e diventa, per assumerne poi, dal 2013, la denominazione: Memc diventa SunEdison.\nDal 2016 \u00e8 parte di GlobalWafers, terzo gruppo mondiale del comparto con il 17% del mercato, che ha rilevato SunEdison Semiconductor (la holding nella quale, nel frattempo la casa madre aveva conferito le attivit\u00e0 ex Memc a seguito della fusione e quarto player mondiale del mercato) per 683 milioni di dollari.\nDati economici.\nMemc \u00e8 l\u2019unica azienda italiana che produce wafer di silicio monocristallino ed ha due stabilimenti, che riflettono la suddivisione della produzione a suo tempo decisa nel 1976; a Merano (250 dipendenti) sono prodotti i lingotti di silicio, a Novara (750 dipendenti) questi vengono tagliati in fette di silicio e lavorati. Attualmente la produzione \u00e8 di circa 5 milioni di wafer da 8 pollici di diametro (200 mm circa) all\u2019anno, con un fatturato di 300 milioni di euro, grazie a clienti come STMicroelectronics, Infineon, Bosch, NXP."}
{"id": "1148002", "revid": "93556", "url": "https://it.wikipedia.org/wiki?curid=1148002", "title": "Pan (zoologia)", "text": "Pan \u00e8 un genere di primati della famiglia degli ominidi, i cui componenti sono comunemente detti scimpanz\u00e9.\nSpecie.\nComprende due specie e quattro sottospecie: \nHomo o Pan.\nAlcuni biologi, tra cui Jared Diamond (vedi ad esempio il saggio \"Il terzo scimpanz\u00e9. Ascesa e caduta del primate Homo sapiens\"), hanno avanzato l'idea che la distinzione tra i generi \"Homo\" e \"Pan\" sia arbitraria e artificiosa, proponendo la riclassificazione dello scimpanz\u00e9 comune come \"Homo troglodytes\" e del bonobo come \"Homo paniscus\"."}
{"id": "1148007", "revid": "15756", "url": "https://it.wikipedia.org/wiki?curid=1148007", "title": "Antica basilica di San Pietro in Vaticano", "text": "Lantica basilica di San Pietro in Vaticano, nota anche come basilica di Costantino, era ubicata a Roma, nell'area attualmente occupata dalla nuova basilica vaticana.\nStoria.\nLa politica di favore e, insieme, di controllo della trionfante religione cristiana, inaugurata da Costantino I con l'editto di Milano del 313 e culminata con la sua apparizione come \"basil\u00e8us isap\u00f2stolos\" () al concilio di Nicea del 325, ebbe riscontro nella serie di edifici costruiti nei luoghi santi della Palestina e di Roma, che dettero vita alla nuova tipologia della basilica cristiana. La pi\u00f9 antica fu quella di San Giovanni in Laterano ma un posto di rilievo spett\u00f2 alla basilica di San Pietro, costruita sulla sepoltura dell'apostolo Pietro, segnata da una \"memoria\", cio\u00e8 da una piccola edicola posta in una piazzola nella vasta necropoli vaticana, rimasta in uso dal II al IV secolo e posta ai margini del circo di Nerone, ai piedi del colle Vaticano.\nLa cronologia esatta della costruzione della basilica non \u00e8 conosciuta, anche se il \"Liber Pontificalis\" riporta che fu eretta da Costantino durante il pontificato di papa Silvestro I (314-335), anche se \u00e8 probabile che alcuni lavori si siano protratti dopo la morte del papa e dell'imperatore (337). I lavori ebbero inizio presumibilmente tra il 319 e il 326 e si conclusero sostanzialmente entro il 333.\nPer costruire l'imponente basilica (119x63\u00a0m, 37\u00a0di altezza), l'imperatore Costantino, forte anche della propria carica di \"Pontefice Massimo\" e coadiuvato probabilmente da papa Silvestro, fece spianare quasi tutti i mausolei della necropoli demolendo le volte che fuoriuscivano dalla quota prevista, interr\u00f2 con materiale di riporto le camere funerarie e livell\u00f2 l'intera zona creando una spianata detta \"platea Sancti Petri\" dove venne fondato l'edificio (con presumibili difficolt\u00e0 tecniche, visto l'apporto di terreno di riporto tratto dal colle sui lati Nord ed Ovest della basilica). L'atto di spianare un'area cimiteriale ancora in uso, inconsueto anche sotto il profilo religioso e giuridico ed effettuato con grandi spese, si giustifica con la grande importanza attribuita alla sepoltura dell'apostolo, riconosciuta come autentica. Infatti il sito, da tradizione antichissima, \u00e8 riconosciuto come luogo della sepoltura dell'apostolo Pietro, il quale dovrebbe aver subito il martirio proprio nei vicini \"Horti neroniani\".\nLa costruzione del grande quadriportico antistante la basilica, documentato dal 397, fu probabilmente prevista contestualmente al cantiere della basilica e realizzata poco dopo, essendo localizzato anch'esso sulla \"platea\" della basilica, raccordata al livello del piano originario con una grande scalinata. Quando il re degli Ostrogoti Totila conquist\u00f2 Roma il 17 dicembre 546, molti senatori e patrizi romani (tra cui Flavio Anicio Olibrio, Rufio Gennadio Probo Oreste e Flavio Anicio Massimo) si rifugiarono qui. Nell'800 la basilica accolse la solenne incoronazione ad imperatore di Carlo Magno; dopo di lui molti furono gli imperatori del Sacro Impero ad essere incoronati nell'antica basilica: tra gli altri Carlo il Calvo, Ottone I, Ottone II, Ottone III, Federico I Barbarossa e Federico II.\nNell'846 fu saccheggiata dai saraceni che la depredarono di numerose opere d'arte ed arredi tra cui le porte bronzee del VII secolo. A scanso di futuri episodi simili l'allora papa Leone IV la fece circondare da fortificazioni, le tuttora esistenti mura Leonine. Il papato, che in origine aveva residenza presso la Basilica Laterana, si trasfer\u00ec al Vaticano solo dopo il periodo della cosiddetta cattivit\u00e0 avignonese (dal 1377). Nel corso dei secoli la basilica fu affiancata da altri edifici come l'atrio, il campanile, un palazzo destinato alla residenza del clero (il complesso vaticano non fu residenza papale fino al 1377 e la basilica non era la chiesa episcopale del pontefice) e altri ancora.\nDopo un periodo di abbandono dovuto alla cosiddetta cattivit\u00e0 avignonese, alla fine del XIV secolo la basilica, insieme al complesso vaticano divenuto la residenza dei papi, fu al centro dell'interesse papale e si arricch\u00ec di molte opere d'arte. Durante il pontificato di Papa Martino V e Papa Eugenio IV si cominci\u00f2 a pensare a interventi di consolidamento.\nNel XV secolo il papa Niccol\u00f2 V decise un profondo rinnovamento del complesso edilizio e in particolare della vetusta costruzione che lamentava uno stato di degrado, soprattutto alle strutture di copertura e al muro laterale posto a nord che si era inclinato. Consultato Leon Battista Alberti, il progetto fu affidato a Rossellino ma i lavori, localizzati alla parte absidale, rimasero a lungo interrotti.\nAll'inizio del XVI secolo si decise per la sua totale ricostruzione e quindi fu lentamente demolita, a partire dal presbiterio, per far spazio alla nuova, grandiosa basilica. Tuttavia una parte della navata del tempio costantiniano, divisa al tempo di Paolo III da un muro (detto muro \"farnesiano\") dalla nuova crociera in costruzione, sopravvisse e fu utilizzata per quasi tutta la durata del cantiere, fino a quando, nel 1609, non fu definitivamente abbattuta per volont\u00e0 di papa Paolo V, superando le ultime perplessit\u00e0. Infatti anche in tale fase non manc\u00f2 chi si opponeva a questa ulteriore demolizione e quindi al compimento del progetto di Michelangelo. Tale devozione verso l'antica basilica port\u00f2 vari studiosi a lasciare descrizioni minuziose che ne tramandassero ai posteri la memoria: Tiberio Alfarano (\"De basilicae Vaticanae antiquissima et nova structura\" del 1582), Giacomo Grimaldi, Onofrio Panvinio (\"De rebus antiquis memorabilibus et praestantia basilicae S. Petri Apostolorum libri septem\"). Dalla demolizione dell'antica basilica furono salvati diversi reperti artistici; un esempio \u00e8 un mosaico della scuola di Giotto, detto \"L'Angelo di Giotto\", che fu recuperato da monsignor Girolamo Simoncelli e tutt'ora orna la chiesa di San Pietro Ispano a Boville Ernica, in provincia di Frosinone.\nLa nuova basilica fu consacrata nel 1626.\nNecropoli vaticana.\nScavi archeologici hanno indagato la necropoli sorta fuori dal circo di Nerone, ai piedi del colle Vaticano, fatta interrare da Costantino sotto la basilica. Sono stati rinvenuti, ed in parte resi visitabili, numerosi mausolei del II e III secolo disposti lungo una via funeraria ed altre sepolture meno monumentali costruite intorno all'area identificata come quella della tomba di Pietro.\nPrivati delle volte ed interrati per realizzare la \"platea sancti Petri\" alcuni mausolei hanno conservato pavimenti, iscrizioni, pitture, stucchi e mosaici con raffigurazioni a volte di tema cristiano come il mausoleo dei Giulii, con Giona e la balena, il Buon Pastore, e Cristo sul carro del Sole, come Apollo.\nDescrizione.\nL'antica basilica ci \u00e8 nota da fonti iconografiche (disegni, affreschi), letterarie (come le descrizioni di Onofrio Panvinio, Tiberio Alfarano e Giacomo Grimaldi) e risultanze archeologiche.\nInterno.\nLa basilica era a cinque navate (87x64 metri), con la centrale rialzata e pi\u00f9 larga, e coperta da capriate. Le navate erano divise da quattro colonnati di ventidue colonne ciascuno, coperti da architravi nella navata centrale e da archi in quelle laterali. L'illuminazione interna era garantita dalle finestre che numerose si aprivano nella parte che si elevava della navata maggiore (in rapporto 3:1), il cleristorio. La copertura era in capriate lignee.\nLa facciata aveva degli spioventi digradanti, ma a differenza di San Giovanni in Laterano non vi era uno spiovente per navata, ma le navate minori erano coperte da un'unica travatura digradante.\nUn'altra peculiarit\u00e0 di San Pietro era l'uso del transetto (\"trans saepta\", \"oltre i cancelli\"), il primo ad essere concepito come navata trasversale indipendente, alto come la navata centrale (ma meno ampio) e dotato di una propria copertura. Sul transetto si apriva l'abside e in fondo ai bracci si trovavano due nicchie rettangolari che sporgevano esternamente oltre il profilo delle navate. In corrispondenza della navata centrale si apriva sul transetto l'arcone (\"arco di trionfo\") tipico della basiliche paleocristiane, sia cristiane che civili (come nella basilica Palatina di Costantino a Treviri). Le navatelle terminavano invece con trifore colonnate, simili a quelle che si aprivano nelle nicchie laterali del transetto.\nL'abside era decorata da mosaici offerti da un figlio di Costantino (probabilmente Costanzo II) che rappresentavano Cristo tra san Pietro e san Paolo secondo un modello iconografico definito \"traditio legis\", in sostituzione forse di un originario mosaico color d'oro senza immagini. Nell'abside si trovava anche, dove si troverebbe di solito l'altare, la \"memoria\" dell'Apostolo, che altro non era che l'edicoletta del II secolo detta anche \"trofeo\". Quest'ultima sporgeva dal pavimento della basilica (qui a solo 30\u00a0cm dal livello originario della necropoli) ed era inserita in una dado marmoreo con lesene in porfido e recintato da una \"pergula\" con colonne tortili e amorini vendemmianti, che fece da ispirazione per il baldacchino seicentesco. Le colonne originarie della \"pergula\" vennero riutilizzate negli altari incassati nei piloni della basilica attuale e ce ne resta traccia in varie opere d'arte come una copia fedele nella cassetta eburnea di Pola del V secolo.\nFacciata e quadriportico.\nLa facciata presentava finestroni ad arco su due ordini. Il frontone aveva solo un piccolo rosone, mentre la parte corrispondente alla navata centrale era decorata con mosaici che nella parte pi\u00f9 alta erano leggermente incurvati verso il basso per una migliore visione. I mosaici risalivano al V secolo, anche se furono restaurati, rimaneggiati e reintegrati varie volte, soprattutto nel XIII secolo. Erano organizzati su tre ordini: in alto Cristo tra san Pietro, la Vergine ed i simboli del tetramorfo; in mezzo quattro figure disposte tra i finestroni ed identificati con gli evangelisti o santi; in basso, sotto un'iscrizione, altre figure identificate negli Anziani dell'Apocalisse; sui frontoni triangolari delle navate laterali immagini di Gerusalemme e Betlemme.\nLa facciata a spioventi della basilica era preceduta ad est da un quadriportico, descritto per primo da Eusebio di Tiro, dove sostavano anticamente i catecumeni durante la celebrazione dell'eucaristia. Il quadriportico aveva anche una funzione cimiteriale. L'area interna del quadriportico era originariamente un giardino (da cui forse la denominazione \"Paradisus\") con all'interno una fontana per abluzioni purificatrici. Con l'aumento del numero dei pellegrini l'area fu pavimentata nel VII secolo e vi fu posta al centro il \"Pignone\", una scultura in bronzo di epoca romana, oggi nel cortile della Pigna nei Musei Vaticani. Non sappiamo se Dante Alighieri vide il Pignone in questa posizione durante l'ipotetico pellegrinaggio per il Giubileo del 1300, ma comunque lo cit\u00f2 in un passo della \"Divina Commedia\" (Inf. XXXI, 59). Su disegno di Giotto era stato realizzato, per la facciata del quadriportico, un mosaico noto come \"La Navicella\", che oggi \u00e8 nell'atrio del nuovo San Pietro e di cui esiste una serie di disegni, tracciati a penna da Parri Spinelli, negli anni venti del Cinquecento.\nEdifici annessi.\nAccanto alla basilica esistevano numerosi altri edifici tra cui un campanile medievale e due edifici a pianta circolare, antichi mausolei romani usati forse come \"martyrion\".\nUno di essi, noto come \u00abrotonda di Santa Petronilla\u00bb, era il Mausoleo onoriano a pianta circolare, in cui furono sepolti l'imperatore romano Onorio con le mogli Maria e Termanzia, entrambe figlie del generale Stilicone; oltre a, probabilmente, sua sorella Galla Placidia col figlio primogenito Teodosio. In questo mausoleo oltre ad esservi sei altari dei quali uno dedicato a S. Salvatore \"de Abundantia\" sotto il patronato della famiglia degli Orsini conti di Manoppello ed un altro dedicato all'Annunciazione, vi si fecero seppellire alcuni re di Francia che posero il luogo sotto la loro speciale protezione.\nL'altro era un mausoleo databile all'epoca di Caracalla e poi utilizzato come Cappella di Sant'Andrea (nota anche come chiesa di Santa Maria della Febbre). La rotonda di Santa Petronilla fu demolita nel corso del XVI secolo, con la costruzione del transetto sud della nuova basilica; quella di Sant'Andrea fu abbattuta alla fine del Settecento per far posto alla nuova Sagrestia di Carlo Marchionni.\nAltro edificio annesso alla basilica, ma di collocazione ignota, era il battistero fatto erigere da papa Damaso I (366-384); si trattava di un importante elemento della cura pastorale del pontefice, ma era anche simbolo dell'unit\u00e0 della Chiesa, messa in dubbio dalle vicende legate alla contrastata elezione di Damaso (un'iscrizione di Damaso afferma infatti \u00abUna Petri sedes unum verumq[ue] lavacrum\u00bb). Fu decorato a spese di una famiglia di aristocratici, Anastasia e suo marito ancora un'Anastasia e suo marito Avito Mariniano finanziarono la decorazione del battistero sotto indicazione di papa Leone I (440\u2013461); infine, il figlio di Anastasia, Rufio Vivenzio Gallo, finanzi\u00f2 alcuni lavori di restauro della struttura.\nSul lato sud, poco discosto dalla basilica e dai suddetti mausolei, si trovava un obelisco, resto del Circo di Nerone, che, rimasto ancora in piedi, fu spostato nel 1586 al centro della nuova Piazza San Pietro.\nOpere d'arte.\nTra le tante opere d'arte che nei secoli abbellirono la basilica, in parte andati perduti, in parte ancora conservate in Vaticano o riutilizzati nella nuova basilica o in altre chiese. Mosaici la adornavano internamente ed esternamente. Un mosaico raffigurante la \"Navicella degli Apostoli\", realizzato su cartone di Giotto, era posto nel quadriportico, sulla parete interna dell'atrio d'ingresso, contrapposta alla facciata della basilica. Dopo la demolizione della basilica costantiniana, alcuni dei suoi frammenti, dopo pesanti rifacimenti, furono rimessi in opera nell'atrio della nuova basilica in forma di lunetta. Nel portico si trovavano poi delle \"Storie di san Pietro\" della seconda met\u00e0 del Duecento, forse disegnate da Cimabue o da Pietro Cavallini e oggi note solo da copie seicentesche.\nLo stesso Giotto aveva eseguito nel 1320 circa la pala dell'altare principale, il \"Polittico Stefaneschi\" ora nei Musei Vaticani ed alcuni affreschi, perduti, nella tribuna.. Nell'abside si trovavano affreschi con \"Storie di Cristo\" di alcuni suoi allievi, tra cui Stefano Fiorentino.\nNel 1377 il complesso vaticano divenne la residenza dei papi dopo la cattivit\u00e0 avignonese. La basilica, al pari delle altre grandi chiese romane, fu partecipe delle opere di ripristino e rinnovamento promossi da Martino V, Eugenio IV e da Niccol\u00f2 V per riparare al disastroso abbandono in cui versava tutta la citt\u00e0. In quel periodo San Pietro venne abbellita anche con affreschi come le \"Storie di Cristo\" di Beato Angelico, perduti a parte alcuni frammenti di controversa attribuzione, o da quelli eseguiti nella Cappella della Concezione da Pietro Perugino (1478-1479). Di Pinturicchio era una perduta tavola nella Cappella Lancia, raffigurante la \"Madonna col Bambino, santi e papa Innocenzo VIII\".\nTra il 1467 e il 1470 fu realizzato un grande ciborio marmoreo per l'altare principale scolpito da Paolo Romano, di cui rimangono alcuni bassorilievi ricomposti all'interno della Biblioteca Vaticana. Vi erano inoltre monumenti di Andrea Sansovino e Andrea Bregno, alcuni dei quali furono portati da monsignor Simoncelli, segretario di Paolo V, nella sua terra d'origine a Boville Ernica (provincia di Frosinone), nella chiesa di San Pietro Ispano dove si trova anche un \"Angelo\" proveniente dalla cornice del mosaico della Navicella di Giotto."}
{"id": "1148009", "revid": "3115", "url": "https://it.wikipedia.org/wiki?curid=1148009", "title": "Giro di Viso", "text": "Il Giro di Viso \u00e8 un percorso escursionistico a forma di anello intorno al Monviso. Ha come punti di appoggio alcuni rifugi costruiti attorno alla cima pi\u00f9 alta delle Alpi Cozie, tra cui il Rifugio Albergo Pian del Re, il Rifugio Quintino Sella, il Rifugio Vallanta e il Rifugio Viso.\nStoria.\nIl primo Giro di Viso documentato fu effettuato dall'inglese David Forbes con una guida locale, il 1\u00ba luglio 1839. Partiti dalla Valle del Guil, il professore Forbes e la sua guida risalirono al Colle delle Traversette, da l\u00ec passarono ad Est del Monviso (molto probabilmente scendendo a Pian del Re per poi risalire ai Laghi del Viso), traversarono lo spartiacque molto probabilmente al Passo di San Chiaffredo e discesero nel Vallone di Vallanta, che risalirono fino al Passo di Vallanta; da qui tornarono nella Valle del Guil, e ridiscesero a La Monta in giornata. \nGli inglesi Whateley e Jenkinson ripeterono il tragitto il 13 e 14 settembre 1854, questa volta in due giorni. Il primo giorno, partendo dalla Valle del Guil, traversarono il Colle delle Traversette ed il Passo di San Chiaffredo, e pernottarono nel Vallone di Vallanta; il secondo giorno tornarono in Valle del Guil attraverso il Passo di Vallanta, indi si spostarono in Val Pellice attraverso il Colle Seilliere.\nA causa della mancanza di luoghi di sosta disponibili, le prime guide turistiche del XIX secolo consigliavano di effettuare il Giro di Viso in una giornata unica, accorciando il percorso, rispetto a quello di Forbes, passando dal Passo delle Sagnette; in questo modo si stimava una durata dell'escursione di circa 12 ore. In seguito, il Giro del Viso divenne una \"classica\" dell'escursionismo. Gi\u00e0 noto agli escursionisti italiani negli anni '60 del XX secolo, il Giro del Viso fu reso popolare dagli escursionisti francesi a partire dagli anni '70.\nDescrizione.\n\u00c8 possibile percorrere il \"Giro di Viso\" partendo da una delle due valli italiane: Valle Po oppure Valle Varaita oppure dalla valle francese: Valle del Guil. L'anello completo pu\u00f2 essere concluso da un minimo di due giorni fino ad un massimo di sei giorni. Talvolta si completa il tour con l'ascensione alla vetta del Monviso.\nUna delle mete che pi\u00f9 caratterizzano la partenza del \"Giro di Viso\" \u00e8 localit\u00e0 Castello, frazione di Pontechianale in Alta Valle Varaita.\nRifugi alpini.\nI rifugi interessati al \"giro di Viso\" sono i seguenti:\nTappe tipiche.\nDal Rifugio Vitale Giacoletti al Rifugio Viso.\nTempo di percorrenza: 3,30\u00f74,00 ore.\nIl percorso si snoda dapprima attraverso lo storico \"Sentiero del Postino\"; poi si passa in territorio francese o attraverso il Colle delle Traversette oppure attraverso il caratteristico \"Buco di Viso\"; infine si scende al rifugio Viso.\nDal Rifugio Viso al Rifugio Vallanta.\nTempo di percorrenza: 2,30 ore.\nDal rifugio si sale dapprima al \"lago Lestio\" (2510\u00a0m) e poi al Passo di Vallanta (2815\u00a0m), il quale segna il confine tra la Francia e l'Italia. Dal passo si scende lungo il \"Vallone di Vallanta\" fino a raggiungere il rifugio di Vallanta.\nDal Rifugio Vallanta al Rifugio Quintino Sella.\nTempo di percorrenza: 4,00\u00f74,30 ore.\nDal rifugio si scende lungo il Vallone di Vallanta fino ad incontrare alle \"Grange Gheit\" (m 1912) il sentiero che, partendo dalla frazione \"Castello\" di Pontechianale, porta al rifugio Quintino Sella. Si sale al Passo di San Chiaffredo (m 2764), si attraversa il Passo Gallarino (2727\u00a0m) e si scende al rifugio Quintino Sella (m 2640).\nIn alternativa al Rifugio Sella si pu\u00f2 utilizzare il Rifugio Alpetto.\nDal Rifugio Quintino Sella al Rifugio Vitale Giacoletti.\nTempo di percorrenza: 2,30\u00f73,00 ore.\nDal rifugio si scende al \"Lago Chiaretto\" (2261\u00a0m) e di qui si risale al rifugio Giacoletti (2741\u00a0m).\nDa Pian del Re al Rifugio Quintino Sella.\nTempo di percorrenza: 2,30\u00f73,00 ore.\nDa Pian del Re si segue il sentiero V13; si passano il \"Lago Fiorenza\" ed il \"Lago Chiaretto\", si raggiunge il \"Colle dei Viso\" e da qui si raggiunge in breve il Rifugio Quintino Sella.\nDal Rifugio Viso a Pian del Re.\nTempo di percorrenza: 3,00\u00f73,30 ore.\nDal Rifugio Viso si risale verso il Colle delle Traversette; si passa sul versante italiano attraverso il medesimo, oppure attraverso il Buco di Viso, e da qui si ridiscende verso il Pian del Re seguendo l'antica Via del Sale.\nGiro di Viso ed altri sentieri.\nGrande Traversata delle Alpi.\nIl sentiero della Grande Traversata delle Alpi in Provincia di Cuneo prevede una variante, chiamata Giro del Monviso, che compie il periplo della montagna passando per\u00f2 su un percorso alternativo, leggermente pi\u00f9 lungo.\nIl punto di partenza previsto \u00e8 Pontechianale; il percorso sale a Chianale attraverso il \"Colle del Rastel\", poi percorre il Vallone di Soustra fino al \"Passo della Losetta\", da cui scende al Rifugio Vallanta. Da qui il percorso segue il tracciato: Passo di Vallanta - Rifugio Viso - Colle delle Traversette - Pian del Re (tappa a Pian Melz\u00e8) - Rifugio Quintino Sella - Passo di San Chiaffredo - Castello per chiudersi ad anello a Pontechianale.\nVia Alpina.\nParte dell'itinerario del Giro di Viso \u00e8 percorso anche dall'itinerario blu della Via Alpina, che prevede qui le tappe D46 (Pian del Re-Rifugio Viso) e D47 (Rifugio Viso-Rifugio Savigliano). Rimane escluso il tratto che dal Vallone di Vallanta porta al Rifugio Quintino Sella ed al Pian del Re."}
{"id": "1148013", "revid": "49409", "url": "https://it.wikipedia.org/wiki?curid=1148013", "title": "Plastico (esplosivo)", "text": ""}
{"id": "1148014", "revid": "767487", "url": "https://it.wikipedia.org/wiki?curid=1148014", "title": "Gianfranco Lombardi", "text": "Soprannominato da tutti \"Dado\", per via della grossa mole che lo caratterizzava, \u00e8 considerato tra i pi\u00f9 grandi giocatori italiani degli anni sessanta, simbolo della pallacanestro bolognese e colonna della nazionale italiana. Pur non avendo mai vinto alcuno scudetto, \u00e8 stato inserito nell'Italia Basket Hall of Fame.\nBiografia.\nCarriera da atleta.\nCresciuto nella Pallacanestro Livorno e scoperto da Vittorio Tracuzzi, Dado Lombardi spende quasi tutta la sua carriera da atleta a Bologna. Il suo unico risultato di prestigio con la Virtus \u00e8 il secondo posto nel 1960-61; \u00e8 per\u00f2 uno dei giocatori pi\u00f9 importanti della storia della squadra bolognese, avendo giocato oltre 268 presenze in campionato. Nel 1970 passa alla Fortitudo, per 25 milioni di lire. Nel 1972-73 disputa a Rieti la sua ultima stagione da giocatore. In totale, ha disputato 316 partite in Serie A, segnando 5470 punti.\n\u00c8 risultato per due stagioni il miglior marcatore nel 1963-64 e nel 1966-67, segnando rispettivamente 594 e 552 punti con la Virtus Bologna.\nNazionale.\nHa preso parte alle Olimpiadi del 1960, (dove \u00e8 stato inserito nel quintetto ideale della manifestazione), 1964 e 1968, agli Europei Istanbul 1959 e Mosca 1965 e ai Mondiali Rio de Janeiro 1963 e Montevideo 1967.\nHa vinto i IV Giochi del Mediterraneo disputati a Napoli nel 1963.\nCarriera da allenatore.\nDopo il ritiro, Lombardi inizia a girovagare per il nord Italia, senza mai trovare una collocazione fissa come allenatore. Viene chiamato nel 1972 dalla Sebastiani Rieti, che dirige per tre stagioni, nella prima scendendo in campo anche come giocatore, portandola in serie A ed in semifinale di Coppa Kora\u0107. Nel 1975-76 allena la Pallacanestro Pordenone in Serie B portandola a sfiorare la promozione in Serie A2. Dal 1976 al 1982 \u00e8 sulla panchina della Pallacanestro Trieste, a parte una breve parentesi al Jollycolombani Forl\u00ec. Con la squadra giuliana Lombardi conquista una promozione in Serie A1, nel 1979-80, una retrocessione al termine della stagione successiva e una nuova promozione in A1 nella stagione 1981-1982.\nLa sua carriera prosegue in Serie A2. Nel 1982-83 \u00e8 a Treviso; nel 1983-84 porta in A1 la Pallacanestro Reggiana, che si salva per due stagioni consecutive nella massima serie. Retrocesso in A2 con il Basket Rimini, ricomincia dalla B guidando nel campionato 87-88 l'ambiziosa Glaxo Verona alla promozione in A2, dove nell'anno successivo termina al quinto posto sfiorando la promozione in A1. Passa quindi a Siena dove in due anni e una doppia promozione conduce la Mens Sana Siena dalla B1 alla A1. Retrocede per\u00f2 l'anno successivo, concludendo il proprio rapporto con Siena. Nel 1992 torna a Livorno per un biennio nella Libertas Pallacanestro, dove viene esonerato a met\u00e0 della seconda stagione.\nConquista l'ultima promozione in carriera sulla panchina della Polti Cant\u00f9 nel 1995-96, ai play-off contro Reggio Emilia. Arrivato ai quarti dei play-off per lo scudetto e alla finale di Coppa Italia sempre con Cant\u00f9, lascia la Lombardia per un altro triennio alla Reggiana (con una semifinale per lo scudetto nel 1997-98) e chiude come allenatore con l'11\u00ba posto in A1 del Varese Roosters nel 2000-01. Nel 2002-03 \u00e8 il general manager della Virtus Bologna, l'ultima stagione prima della radiazione. Nel 1999 fu la voce tecnica che affianc\u00f2 Franco Lauro nelle telecronache delle partite del Campionato Europeo vinto dall'Italia.\nStatistiche.\n\"Statistiche aggiornate al 1\u00ba gennaio 2009\""}
{"id": "1148015", "revid": "44638", "url": "https://it.wikipedia.org/wiki?curid=1148015", "title": "Dado Lombardi", "text": ""}
{"id": "1148025", "revid": "2128848", "url": "https://it.wikipedia.org/wiki?curid=1148025", "title": "Monte Monarco", "text": "Il monte Monarco alto 858\u00a0m s.l.m. \u00e8 una montagna delle Prealpi Luganesi, facente parte del gruppo del Piambello nelle Prealpi varesine.\nDescrizione.\n\u00c8 interamente compresa nel territorio della provincia di Varese, nei comuni di Valganna, Induno Olona e Arcisate, in Lombardia."}
{"id": "1148026", "revid": "2211722", "url": "https://it.wikipedia.org/wiki?curid=1148026", "title": "Elea-Velia", "text": "Elea (), denominata in epoca romana Velia, \u00e8 un'antica polis della Magna Grecia.\nL'area archeologica \u00e8 localizzata in contrada Piana di Velia, nel comune di Ascea, in provincia di Salerno, all'interno del Parco nazionale del Cilento e Vallo di Diano e Alburni. L'accesso al sito archeologico \u00e8 da Via di Porta Rosa.\nOrigine del toponimo.\nLo storico e geografo greco Strabone, nella sua \"Geografia\", parla della citt\u00e0 di Elea-Velia, specificando che i Focei, suoi fondatori, la chiamarono inizialmente Hyele (), nome che poi divenne Ele, e infine, Elea.\nI Romani adottarono la forma Velia per il nome della citt\u00e0, attestata a partire da Cicerone.\nToponimi locali influenzati dal nome Velia sono le vicine localit\u00e0 cilentane di Novi Velia, Casal Velino, Velina e Acquavella.\nParco archeologico di Elea-Velia.\nGli scavi, vicini alla ferrovia e non lontani da Ascea Marina, sono visitabili tutti i giorni, eccetto il luned\u00ec. Dell'antica citt\u00e0 restano l'Area Portuale, Porta Marina, Porta Rosa, le Terme Ellenistiche e le Terme romane, l'Agor\u00e0, l'Acropoli, il Quartiere Meridionale e il Quartiere Arcaico.\nIn prossimit\u00e0 dell'ingresso si trova un ampio parcheggio gratuito non custodito n\u00e9 ombreggiato, e un gruppo di moderni edifici in cemento armato, legno e vetro, destinati a biglietteria, esposizione, ristoro, servizi igienici e vendita di souvenirs costruito con i finanziamenti POR Campania 2000-2006 per la valorizzazione del Parco archeologico di Elea-Velia nell'ambito di un progetto cofinanziato dall'Unione europea. Di questi solo la biglietteria \u00e8 utilizzata, mentre gli altri risultano in stato di abbandono sin dal loro completamento: gli scaffali accatastati non sono nemmeno stati montati.\nNel 2016 l'area archeologica ha fatto registrare 33\u00a0380 visitatori..\nStoria della citt\u00e0.\nElea fu fondata nella seconda met\u00e0 del VI secolo a.C., da esuli Focei in fuga dalla Ionia (sulle coste dell'attuale Turchia, nei pressi del golfo di Smirne) per sfuggire alla pressione militare persiana. La fondazione avvenne a seguito della Battaglia di Alalia, combattuta dai Focei di Alalia contro una coalizione di Etruschi e Cartaginesi, evento databile a un arco temporale che va dal 541 al 535 a.C.\nLa citt\u00e0 fu edificata sulla sommit\u00e0 e sui fianchi di un promontorio, comprato dai Focei agli Enotri, situato tra Punta Licosa e Palinuro. Fu inizialmente chiamata \"Hyele\", dal nome della sorgente posta alle spalle del promontorio.\nIntorno al V secolo a.C., la citt\u00e0 era felicemente nota per i floridi rapporti commerciali e la politica governativa. Assunse anche notevole importanza culturale per la sua scuola filosofica presocratica, conosciuta come Scuola eleatica, fondata da Parmenide e portata avanti dall'allievo Zenone. Nel IV secolo entr\u00f2 nella lega delle citt\u00e0 impegnate ad arrestare l'avanzata dei Lucani, che avevano gi\u00e0 occupato la vicina Poseidonia (Paestum) e minacciavano Elea.\nCon Roma, invece, Elea intrattenne ottimi rapporti: forn\u00ec navi per le guerre puniche (III-II secolo) e invi\u00f2 giovani sacerdotesse per il culto a Demetra (Cerere), provenienti dalle famiglie aristocratiche del posto. Divenne infine luogo di villeggiatura e di cura per aristocratici romani, forse grazie anche alla presenza della scuola medico-filosofica.\nNell'88 a.C. Elea fu ascritta alla trib\u00f9 \"Romilia\", divenendo municipio romano con il nome di Velia (cfr. la scheda a lato, \"Le diverse forme del nome greco\"), ma con il diritto di mantenere la lingua greca e di battere moneta propria. Nella seconda met\u00e0 del I secolo serv\u00ec come base navale, prima per Bruto (44 a.C.) e poi per Ottaviano (38 a.C.). La prosperit\u00e0 della citt\u00e0 continu\u00f2 fino a tutto il I secolo d.C., quando si costruirono numerose ville e piccoli insediamenti, unitamente a nuovi edifici pubblici e alle \"thermae\", ma il progressivo insabbiamento dei porti e la costruzione, avviata nel 132 a.C., della Via Popilia che collegava Roma con il sud della penisola tagliando fuori Velia, condussero la citt\u00e0 a un progressivo isolamento e impoverimento.\nDalla fine dell'et\u00e0 imperiale, gli ultimi abitanti furono costretti a rifugiarsi nella parte alta dell'Acropoli per sfuggire all'avanzamento di terreno paludoso, e l'insediamento \u00e8 riportato nei codici con vari nomi, corrispondenti a differenti periodi, tra cui Castellammare della Bruca. Alla fine del Medioevo, nel 1420, divent\u00f2 feudo dei Sanseverino che per\u00f2 sar\u00e0 presto donato alla Real Casa dell'Annunziata di Napoli. Dal 1669 non \u00e8 pi\u00f9 censito alcun abitante sul posto, e le tracce della citt\u00e0 si perdono nelle paludi. Solo nell'Ottocento l'archeologo Fran\u00e7ois Lenormant comprese che l'importanza storica e culturale del luogo si prestava a interessanti studi e approfondimenti, tuttora in corso, ma va anche rilevato che purtroppo, a causa degli scavi iniziati nel secolo scorso, l'abitato superstite dall'epoca medievale fino al Seicento fu quasi completamente distrutto.\nGeografia della citt\u00e0.\nLa citt\u00e0 \u00e8 situata sulla Costiera Cilentana, non lontana da Vallo della Lucania, circa 90 km a sud di Salerno.\nLa pianura a nord della citt\u00e0 antica \u00e8 solcata dal fiume Alento e dal suo affluente di sinistra, il Palistro, in passato dotato di autonomo sbocco in mare.\nA sud dell'acropoli, a breve distanza da questa, sfocia la Fiumarella di Santa Barbara.\nIl materiale sedimentato dai tre fiumi ha determinato col tempo l'interramento dello specchio antistante la citt\u00e0, causando la scomparsa delle due isole Enotridi, fornite di approdi, di cui ci parla Strabone.\nDell'esistenza delle due isole ci viene conferma da Plinio il Vecchio che ce ne fornisce sia l'ubicazione (\"contra Veliam\") che i nomi (\"Isacia\" e \"Pontia\").\nGli stessi fenomeni hanno causato l'avanzamento della linea di costa che oggi fa apparire la zona collinare su cui sorge l'acropoli, un tempo un promontorio, come un'altura non pi\u00f9 lambita dal vicino mare.\nQuest'altura, a seguito della perdita della memoria dell'esistenza della colonia focea, ha assunto il toponimo di \"Castellammare della Bruca\".\nScuola eleatica.\nTra i motivi che fanno di Velia un patrimonio dell'umanit\u00e0 va sicuramente menzionata la scuola eleatica, una scuola filosofica che ha potuto vantare, fra i suoi esponenti, Parmenide, Zenone di Elea e Melisso di Samo. Senofane di Colofone \u00e8 stato a lungo considerato un filosofo della tradizione eleatica per la scelta stilistica di scrivere in versi: la critica dell'antropomorfismo religioso e dei valori della classe aristocratica sono invece chiari esempi della sua impostazione ionica (la stessa Colofone \u00e8, infatti, nella Ionia).\nIl racconto erodoteo sulla fondazione di Elea.\nSulla fondazione di Elea disponiamo di un affascinante resoconto fornitoci da Erodoto.\nFocea e i viaggi sui mari.\nSecondo Erodoto i focei erano stati i primi, tra i Greci, a navigare su lunghe distanze, solcando i mari non con arrotondate imbarcazioni mercantili ma su navi a cinquanta remi (le pentecontere), esplorando per primi l'Adriatico, la Tirrenia e l'Iberia e spingendosi fino a Tartesso.\nQui si stabilirono intrattenendo relazioni fraterne con il re locale Argantonio.\nQuesti, di fronte alle pressioni di Arpago, tent\u00f2 di convincerli ad abbandonare la Ionia e ad insediarsi nei paraggi, in qualunque luogo scegliessero, ma, vista l'inutilit\u00e0 dei suoi sforzi, li riforn\u00ec di abbondante denaro per rinforzare le mura di Focea e far fronte alle minacce dei Medi.Fu cos\u00ec che le mura di Focea, costituite di grossi blocchi ben connessi, si svilupparono su un perimetro di molti stadi.\nL'assedio alla citt\u00e0.\nQuando la citt\u00e0 fu cinta d'assedio da Arpago, ai Focei fu avanzata la proposta di una resa onorevole. In cambio veniva pretesa la simbolica distruzione di un solo bastione e la consacrazione di un edificio a Ciro.\nI Focei, chiesero un giorno di tempo per decidere, durante il quale l'assedio doveva esser momentaneamente allentato.\nArpago concesse loro la tregua pur non facendo mistero di averne intuito i propositi.\nFu cos\u00ec che i Focei misero in mare le loro navi e, caricatele di tutta la popolazione, di tutti i beni che potevano, incluse statue votive ed offerte tratte dai templi, ad eccezione delle statue in bronzo e in pietra e dei dipinti, si allontanarono dalla citt\u00e0 abbandonandola al suo destino.\nIl giorno dopo i Persiani entrarono in una citt\u00e0 deserta.\nVerso il Tirreno.\nLasciata Focea fecero rotta su Chio. L\u00ec giunti, vollero convincerne gli abitanti a vender loro le isole chiamate Enusse, ma i Ch\u00ecesi, intimoriti dalla temibile concorrenza commerciale, non vi acconsentirono.\nA quell'epoca Argantonio era gi\u00e0 morto: decisero perci\u00f2 di dirigersi verso l'isola di Cirno dove, vent'anni prima, assecondando un responso oracolare, avevano eretto la citt\u00e0 di Alalia (chiamata in seguito \"Aleria\").\nIl giuramento.\nPrima di partire fecero per\u00f2 rotta su Focea dove sbarcarono e massacrarono il presidio persiano.\nPoi, pronunciando maledizioni verso chi abbandonasse il viaggio, gettarono in mare un masso di ferro incandescente giurando che mai sarebbero tornati a Focea se non quando esso fosse ritornato a galla.\nMa durante il viaggio pi\u00f9 della met\u00e0 di loro, vittime della nostalgia, ruppe il giuramento e prese la via del ritorno.\nLa battaglia di Alalia.\nGiunti a Cirno vi eressero templi, coabitando per cinque anni con i precedenti coloni. Ma le loro scorrerie piratesche spinsero Etruschi e Cartaginesi ad allearsi e ad armare contro di loro una flotta di 120 navi (60 per parte). I Focei, armate le loro sessanta pentecontere, mossero incontro ai nemici nel mare chiamato Sardonio. Dalla battaglia risultarono vincitori, ma a prezzo di gravi perdite: quaranta delle loro navi rimasero infatti distrutte e le rimanenti venti, con i rostri spezzati, erano inservibili alla guerra.\nSbarcarono ad Alalia e, presi a bordo donne e bambini, salparono verso Reggio.\nIl 1 febbraio 2022 furono annunciati i risultati della campagna di scavi che hanno portato alla riemersione del tempio arcaico dedicato ad Atena, sull'acropoli di Velia. La struttura del tempio pi\u00f9 antico avrebbe una datazione al 540-530 a.C., negli anni successivi alla battaglia di Alalia. Per l'occasione, il Direttore Generale dei Musei e Direttore Avocante del Parco Archeologico di Paestum e Velia, Massimo Osanna, dichiar\u00f2: \u201cCon tutta probabilit\u00e0 in questo ambiente vennero conservate le reliquie offerte alla dea Athena dopo la battaglia di Alalia, lo scontro navale che vide affrontarsi i profughi greci di Focea e una coalizione di Cartaginesi ed Etruschi, tra il 541 e il 535 a.C. circa, al largo del mar Tirreno, tra la Corsica e la Sardegna. Liberati dalla terra solo qualche giorno fa, i due elmi devono ancora essere ripuliti in laboratorio e studiati. Al loro interno potrebbero esserci iscrizioni, cosa abbastanza frequente nelle armature antiche, e queste potrebbero aiutare a ricostruire con precisione la loro storia, chiss\u00e0 forse anche l\u2019identit\u00e0 dei guerrieri che li hanno indossati. Certo si tratta di prime considerazioni che gi\u00e0 cos\u00ec chiariscono molti particolari inediti di quella storia eleatica accaduta pi\u00f9 di 2500 anni fa\u201d.\nVendetta e catarsi degli Agillei.\nGli avversari si divisero gli equipaggi delle navi affondate e gli Etruschi di Agilla, ottenutane la maggior parte li condussero fuori delle mura per lapidarli a morte. Ne seguirono eventi prodigiosi: chiunque passasse sul luogo dell'eccidio, uomo pecora o bestia da soma, ne rimaneva storpio e paralitico.\nFu cos\u00ec che gli agillei andarono a Delfi desiderosi di conoscere dalla Pizia la via per porre riparo alla maledizione. E la Pizia sugger\u00ec loro la catarsi: stabilire, in onore dei morti, l'usanza di compiere sacrifici e di consacrare ai Focei una competizione atletica ed equestre per gli anni a seguire, una tradizione ancor viva ai tempi di Erodoto.\nDa Reggio a Hyele: tutte le colpe di un oracolo frainteso.\nQuelli che si erano rifugiati a Reggio risalirono la costa e raggiunsero, in terra Enotria, una citt\u00e0 allora chiamata Hyele (\u1f59\u03ad\u03bb\u03b7).\nL\u00ec un posidionate rivel\u00f2 ai focei come in passato avessero frainteso l'oracolo della Pizia: secondo il responso infatti, avrebbero dovuto attestare con santuari il culto dell'eroe Cirno, piuttosto che insediarsi essi stessi sull'isola di Cirno.\nConvinti del loro precedente errore dall'argomentazione del posidoniate, si risolsero a prendere possesso della citt\u00e0 enotria.\nCuriosit\u00e0.\nIn onore dell'antica citt\u00e0, Adriano Olivetti volle che fosse denominata ELEA la generazione di supercomputer Olivetti sviluppati negli anni cinquanta del Novecento, il cui modello Elea 9003 fu il primo supercomputer commerciale interamente a transistor della storia dell'informatica. Elea fu anche il nome scelto da Carlo De Benedetti, nel 1979, per la scuola di formazione aziendale della Olivetti, affidata alla presidenza di Pier Giorgio Perotto: la scelta, oltre ad essere un riferimento alla macchina, intendeva sottolineare la centralit\u00e0 dell'uomo nella sfera della tecnologia."}
{"id": "1148028", "revid": "769244", "url": "https://it.wikipedia.org/wiki?curid=1148028", "title": "Poncione di Ganna", "text": "Il Poncione di Ganna (in lombardo \"Poncion\") \u00e8 una montagna delle Prealpi Varesine alta 993\u00a0m s.l.m. \u00c8 interamente compreso nel territorio della Lombardia, in Provincia di Varese, nei territori dei comuni di Valganna e Cuasso al Monte.\nDescrizione.\nSi tratta di una vetta molto caratteristica, dall'aspetto di \"corno\" facilmente riconoscibile nelle belle giornate da chi risale l'A8 in direzione di Varese, nel tratto tra le uscite di Castronno e Gazzada.\nSulla sua panoramica sommit\u00e0, da cui si domina la Valganna, \u00e8 stata posta il 4 aprile 1954 una croce costruita nel 1914.\nL'ascensione classica ha come punto di partenza l'Alpe Tedesco (frazione di Cuasso al Monte), dal quale un comodo sentiero si biforca sotto la cima in un itinerario ripido, con qualche roccetta (I grado - T3), e in uno pi\u00f9 semplice e graduale (T2). Un terzo sentiero, con medesima partenza, sfrutta invece interamente la cresta nord-ovest con diversi passaggi d'arrampicata parzialmente esposti (II-III grado - T4) ed \u00e8 riservata ad escursionisti esperti."}
{"id": "1148030", "revid": "1086846", "url": "https://it.wikipedia.org/wiki?curid=1148030", "title": "Football Club Internazionale 1927-1928", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1927-1928.\nStagione.\nDivisione Nazionale: l'Inter giunge seconda nel girone B e si qualifica alle finali nazionali, dove, per\u00f2, chiude la classifica al settimo posto."}
{"id": "1148032", "revid": "1566286", "url": "https://it.wikipedia.org/wiki?curid=1148032", "title": "Delia Boccardo", "text": "Biografia.\nSi trasfer\u00ec a Roma nel 1965 per seguire i corsi di recitazione presso il Centro sperimentale di cinematografia, debutt\u00f2 all'et\u00e0 di 18 anni nello spaghetti-western \"3 pistole contro Cesare\" (1966). Nel 1968 interpret\u00f2 il suo primo ruolo internazionale ne \"L'infallibile ispettore Clouseau?\" di Bud Yorkin, accanto ad Alan Arkin, e continu\u00f2 ad essere impiegata soprattutto come interprete di personaggi femminili caratterizzati dalla bellezza nell'ambito di film di azione e poliziotteschi, come \"La polizia incrimina, la legge assolve\" (1973).\nFu la protagonista di due sceneggiati Rai: \"Come un uragano\" (1971), con Alberto Lupo, Corrado Pani e Adriana Asti, e \"L'enigma delle due sorelle\" (1980), in cui veniva perseguitata dalla voce della sorella, morta in un incidente stradale pochi anni prima. Lo stesso anno pos\u00f2 nuda per l'edizione italiana di \"Playboy\". Attiva anche in teatro, dove debutt\u00f2 con Raf Vallone, tra gli anni ottanta e novanta lavor\u00f2 a lungo sotto la guida del regista Luca Ronconi, in spettacoli come \"Re Lear\", \"Ignorabimus\" e \"Tre sorelle\".\nHa lavorato a lungo in produzioni televisive italiane ed \u00e8 nota per aver dato il volto da protagonista a \"Tilly Nardi\", il pi\u00f9 longevo personaggio della popolare soap opera \"Incantesimo\", dalla prima all'ultima puntata (1998-2008): proprio nel pieno di questo successo, afflitta da una grave depressione acuita dalla morte del padre, nel 2002 ha tentato il suicidio ingerendo una quantit\u00e0 ingente di farmaci. Avrebbe dovuto partecipare alla serie televisiva \"Rossella\" (2011), nel ruolo della madre della protagonista Gabriella Pession, ma a causa di un malore sul set \u00e8 stata costretta a rinunciarvi, venendo sostituita dalla collega Monica Guerritore; cos\u00ec come l'anno successivo sarebbe dovuta rientrare in teatro, in un progetto che tuttavia si aren\u00f2."}
{"id": "1148043", "revid": "599013", "url": "https://it.wikipedia.org/wiki?curid=1148043", "title": "Simon Cziommer", "text": "Carriera.\nInizia a giocare nel 1999 nel Twente, con cui segna 9 gol in Eredivisie fino al 2003, anno in cui passa allo Schalke. L'anno dopo \u00e8 di nuovo in prestito al Twente e nel 2005, dopo un rapido rientro allo Schalke, si trasferisce in prestito al Roda, con cui segna 8 gol in 15 partite. All'inizio della stagione 2006-07 viene acquistato dall'AZ che nel 2008 lo cede in prestito all'.\nNel 2009 passa in Austria al Red Bull Salisburgo, con cui segna all'esordio in Bundesliga.\nHa collezionato alcune presenze in Europa League e in Champions League."}
{"id": "1148048", "revid": "1543377", "url": "https://it.wikipedia.org/wiki?curid=1148048", "title": "Contea di Mineral (Montana)", "text": "La contea di Mineral (in inglese Mineral County) \u00e8 una contea del Montana, negli Stati Uniti. Il suo capoluogo amministrativo \u00e8 Superior.\nGeografia fisica.\nLa contea ha un'area di 3.169 km\u00b2 di cui lo 0,29% \u00e8 coperto d'acqua. Confina con le seguenti contee:"}
{"id": "1148063", "revid": "1870773", "url": "https://it.wikipedia.org/wiki?curid=1148063", "title": "Daruma", "text": "Le , dette anche bambole dharma, sono figurine votive giapponesi senza gambe n\u00e9 braccia, che rappresentano Bodhidharma (\"Daruma\" in giapponese; da pronunciarsi pressappoco \"d\u00e0ruma\", anche se in italiano viene spesso erroneamente pronunciato \"dar\u00f9ma\"), il fondatore e primo patriarca dello Zen. I colori pi\u00f9 comuni sono: rosso (il pi\u00f9 frequente), giallo, verde e bianco. La bambola ha un volto stilizzato da uomo con barba e baffi, ma gli occhi sono dei cerchi di colore bianco. Usando dell'inchiostro nero, bisogna disegnare un solo occhio (a rappresentanza di un obiettivo che si vuole raggiungere); quando l'obiettivo viene realizzato, verr\u00e0 disegnato anche il secondo occhio.\nCaratteristiche.\nA causa del loro basso centro di massa, alcuni modelli di bambola daruma si raddrizzano da sole dopo essere state spinte da un lato. Per tale motivo sono diventate un simbolo di ottimismo, costanza e forte determinazione. Queste bambole derivano da un modello pi\u00f9 antico di bambola che si raddrizza da sola, nota come il \"piccolo monaco rotondetto\" o \"piccolo monaco sempre-in-piedi\" (Okiagari-koboshi). Una filastrocca per bambini del XVII secolo descrive le bambole daruma dell'epoca in modo assai simile alle loro raffigurazioni moderne:\nAlcune bambole recano delle scritte sulle guance che descrivono il desiderio che il proprietario ha espresso, p.e. una richiesta di protezione per i propri cari. Il cognome del proprietario pu\u00f2 essere scritto sul mento. Fino a che il desiderio non viene esaudito, la bambola viene esposta in un punto sollevato della casa, di solito vicino ad altri oggetti importanti come il Butsudan (un altare domestico buddista). \u00c8 normale possedere una singola daruma per volta.\nLe bambole Daruma di solito vengono acquistate all'interno o nelle vicinanze dei templi buddisti giapponesi, e hanno dimensioni variabili tra i 5 ai 60\u00a0cm d'altezza. Se la bambola daruma \u00e8 stata comprata all'interno del tempio, il proprietario pu\u00f2 riportarla perch\u00e9 venga bruciata. Le bambole comprate presso un tempio spesso sono marchiate e la maggior parte dei templi rifiutano di bruciare bambole che non hanno il loro marchio. Le bambole di solito vengono bruciate alla fine dell'anno. \u00c8 un rituale di purificazione per far s\u00ec che il kami sappia che la persona che ha espresso il desiderio non ha desistito, ma \u00e8 su un'altra via per realizzarlo.\nControversie moderne.\nAlla fine degli anni novanta, alcuni gruppi di attivisti dei diritti umani contestarono la tradizione di disegnare le daruma prive di occhi (e le pratiche associate a queste bambole) perch\u00e9 discriminanti nei confronti della cecit\u00e0. Sebbene la questione sollevata da queste organizzazioni sia ancora discussa, la protesta ha avuto dei risultati significativi: al termine delle elezioni politiche in Giappone era comune l'abitudine da parte dei vincitori di disegnare un occhio su una daruma, ma la pratica \u00e8 caduta in disuso o non viene pi\u00f9 mostrata dai media.\nGestione del tempo.\nLa bambola daruma (o una sua rappresentazione a stampa) \u00e8 stata utilizzata da diversi sistemi di gestione del tempo (\"Time Management\") per simboleggiare un obiettivo importante non ancora raggiunto. Quando viene intrapreso un nuovo progetto viene colorata una pupilla della bambola, e il simbolo della daruma diventa un \"reminder\" dell'obiettivo da raggiungere. Quando il progetto viene completato, viene disegnato il secondo occhio."}
{"id": "1148077", "revid": "33888", "url": "https://it.wikipedia.org/wiki?curid=1148077", "title": "Stephen King", "text": "Scrittore molto prolifico, nel corso della sua carriera iniziata nel 1974 con \"Carrie\", ha pubblicato oltre ottanta opere, anche con lo pseudonimo di Richard Bachman, fra romanzi e antologie di racconti, entrate spesso nella classifica dei best seller e vendendo oltre 500 milioni di copie.\nMolti suoi racconti hanno avuto trasposizioni cinematografiche o televisive, dirette anche da grandi autori come Stanley Kubrick, John Carpenter, Brian De Palma, David Cronenberg e George A. Romero. Pochi autori letterari, a parte Shakespeare, Agatha Christie o Arthur Conan Doyle, hanno ottenuto un numero paragonabile di adattamenti delle proprie opere.\nGrazie al suo enorme successo popolare e per la straordinaria capacit\u00e0 di raccontare l'infanzia nei propri romanzi \u00e8 stato paragonato a Charles Dickens, paragone che lui stesso, nella prefazione a \"Il miglio verde\", pubblicato a puntate nello stile di Dickens, ha sostenuto essere pi\u00f9 adeguato per autori come John Irving o Salman Rushdie. Fa parte del gruppo musicale, composto unicamente da scrittori, chiamato Rock Bottom Remainders.\nBiografia.\nL'infanzia.\nNacque il 21 settembre 1947 a Portland, nel Maine. Suo padre, di origini scozzesi-irlandesi nato David Pollock, in seguito modific\u00f2 il cognome in Donald Edwin King, impiegato della Electrolux, ex capitano della Marina Mercantile dal 1945 nella seconda guerra mondiale. Sua madre, Nellie Ruth Pillsbury King, era una casalinga di modeste origini. Ha un fratello maggiore, David Victor, adottato dai coniugi King il 14 settembre 1945.\nNel 1949 il padre, a causa di problemi familiari, usc\u00ec per una delle sue passeggiate e non fece pi\u00f9 ritorno a casa. Questo evento segner\u00e0 profondamente il carattere del futuro scrittore, tanto che \u00e8 possibile trovare, in numerosi romanzi, il difficile rapporto padre-figlio.\nLa famiglia inizi\u00f2 cos\u00ec a spostarsi da un luogo all'altro: si stabil\u00ec per brevi periodi in Indiana, a Milwaukee, infine nuovamente nel Maine. La signora Nellie Ruth King in quegli anni e nei successivi fu spesso impegnata per quasi tutto il giorno in diversi lavori come stiratrice in una lavanderia, lavoratrice notturna in una panetteria, commessa e donna delle pulizie. Con il proprio lavoro riusc\u00ec comunque ad assicurare ai due figli una buona educazione, guidandoli all'ascolto di buona musica e alla letteratura, dando la possibilit\u00e0 a Stephen di provare a scrivere qualche storia horror. Di quegli anni Stephen King dir\u00e0 \"Non possedemmo mai un'automobile, ma non saltammo mai un pranzo\".\nL'infanzia di Stephen King venne segnata, oltre che dall'abbandono del padre, dalla morte di un suo amico. All'et\u00e0 di quattro anni, i due bambini erano impegnati a giocare nei pressi di una ferrovia, quando l'amico del futuro scrittore cadde sulle rotaie e venne travolto dal treno. Stephen, in stato confusionale, ritorn\u00f2 a casa senza ricordare quanto era successo.\nLa scuola e le prime esperienze in campo letterario.\nKing, iscritto in prima elementare, pass\u00f2 i primi nove mesi malato. Colpito prima dal morbillo, ebbe in seguito problemi con gola e orecchie. Curato da alcuni esperti, si ritir\u00f2 dalla scuola per volere di sua madre, passando diversi mesi in casa. \u00c8 durante questo periodo che Stephen inizia a scrivere, copiando interamente fumetti ai quali aggiungeva descrizioni personali. Il suo primo racconto, completamente inventato da lui, trattava di quattro animali magici a bordo di una vecchia macchina, guidati da un enorme coniglio bianco, con il compito di aiutare i bambini.\nDurante questo periodo inizier\u00e0 anche a leggere tutto ci\u00f2 che gli interessava. A dieci anni, dopo avere visto un film sugli extraterrestri, scopre il genere horror. Due anni dopo rinviene nella soffitta della zia i libri del padre, appassionato di Edgar Allan Poe, H.P. Lovecraft e Richard Matheson, nonch\u00e9 appassionato scrittore. Nel 1960 King invia il suo primo racconto a una rivista, la \"Spacemen\", che si occupava di film di fantascienza, ma il suo scritto non verr\u00e0 mai pubblicato.\nNel 1959 inizia a scrivere per un piccolo giornale, il \"Dave's Rag\", giornale prodotto dal fratello maggiore di King in tiratura limitata e distribuito a vicini di casa e coetanei.\nAll'et\u00e0 di circa dieci anni si stabilisce con la famiglia a Durham, nel Maine. Frequenta la Lisbon Fall High School, nella vicina Lisbon Falls. La sua passione per i film dell'orrore e per la letteratura lo spingeranno a scrivere diversi racconti, spesso delle semplici trasposizioni dei film visti al drive-in. Questi racconti vengono letti fra i suoi amici di scuola, grazie all'utilizzo del ciclostile del \"Dave's Rag\". Sar\u00e0 il film \"Il pozzo e il pendolo\" tratto dal racconto di Edgar Allan Poe a ispirare King che, tornato a casa, realizzer\u00e0 una trasposizione dello stesso. Prodotta poi in una quarantina di copie, la vende il giorno successivo a scuola, ma gli insegnanti, una volta scoperto, lo obbligheranno a restituire i soldi.\nDopo due anni alla Lisbon High School viene nominato direttore del giornale scolastico \"The Drum\", in coppia a Danny Emond. Il giornale avr\u00e0 scarso successo, ma coster\u00e0 una punizione a Stephen King, che, annoiato dai soliti articoli, ha l'idea di realizzare un giornale umoristico prendendo in giro i vari professori. \"The village vomit\", nuovo nome del giornale, fra gli studenti ha successo, ma i professori, privi di umorismo, lo metteranno in punizione per una settimana. Al termine della stessa il giovane scrittore verr\u00e0 contattato da un vero giornale, il \"Lisbon Enterprise\", settimanale di Lisbon. Inizier\u00e0 qui a scrivere sugli incontri sportivi, apprendendo tecniche per una buona scrittura.\nNel 1966 venne pubblicato sulla fanzine \"Comics Review\" il suo primo racconto, intitolato \"I Was a Teenage Grave Robber\", poi successivamente pubblicato dal curatore editoriale, Marv Wolfman, con il titolo \"In a Halfworld of Terror\" sulla rivista \"Tales of Suspense\". Rimane l'unica storia scritta da King per una fanzine.\nUniversit\u00e0 e prime opere.\nSi diploma nel 1966. A Orono studia letteratura inglese presso l'Universit\u00e0 del Maine, dove cura per oltre due anni una rubrica regolare sul giornale universitario \"Maine Campus\", intitolata \"King's Garbage Truck\". Per mantenersi agli studi lavora sia durante l'anno scolastico che durante le vacanze estive. Nel 1967, a 19 anni, vende per la prima volta, a 35 dollari, un racconto a una rivista professionale: si tratta di \"The Glass Floor\", pubblicato da Robert Lowndes su \"Startling Mistery Stories\". Nel frattempo, tra i 16 e i 22 anni, scrive quattro romanzi, ma non vengono pubblicati. Nell'estate del 1969, lavorando nella biblioteca dell'universit\u00e0, conosce Tabitha Jane Spruce, poetessa e laureanda in storia, che spos\u00f2 il 2 gennaio 1971 a Old Town.\nNel 1970, dopo la laurea, ottiene il certificato per l'insegnamento alle scuole superiori, ma per circa un anno \u00e8 costretto a svolgere le pi\u00f9 diverse occupazioni (benzinaio, spazzino, bibliotecario e inserviente in una lavanderia industriale di Bangor, arrivando a suo stesso dire a un passo dai gradini pi\u00f9 bassi della societ\u00e0) prima di diventare alla fine del 1971 insegnante di lettere alla Hampden Academy di Hampden, nel Maine. Dopo la nascita della figlia Naomi Rachel nel 1970 King si trasferisce e inizia a scrivere \"L'uomo in fuga\" (\"The Running Man\"). Nel 1972 nasce un altro figlio, Joseph Hillstrom. Da qui in poi seguono molti problemi, economici e di salute, legati alla dipendenza dall'alcool. King integra il precario bilancio familiare vendendo racconti a riviste maschili come \"Cavalier\", \"Dude\" e \"Gent\". La maggior parte di questi saranno poi raccolti in \"A volte ritornano\" (\"Night Shift\"), la sua prima antologia di narrativa breve, pubblicata nel 1978.\nL'esordio con \"Carrie\", gli anni 80 e il grande successo.\nDopo tre precedenti tentativi falliti, King raggiunge finalmente la pubblicazione di un proprio romanzo nel 1974 con \"Carrie\". L'autore ha sempre sostenuto che fu la moglie Tabitha a incoraggiarlo per farlo visionare a una casa editrice, in quanto lui non riponeva in questa storia particolare fiducia di successo. Acquistato dalla casa editrice Doubleday per soli 2\u00a0500 dollari, il romanzo passa inosservato nell'edizione rilegata, ma ottiene un successo enorme con l'edizione economica, superando il milione di copie vendute. Grazie alla sua quota sia per i diritti dell'edizione economica, che per la trasposizione cinematografica, pot\u00e9 permettersi di abbandonare l'insegnamento per dedicarsi a tempo pieno alla scrittura.\nI successivi \"Le notti di Salem\" (\"Salem's Lot\") (1975) e \"Shining\" (1977) furono dei successi ancora maggiori: il primo vendette oltre tre milioni di copie, il secondo super\u00f2 i quattro milioni. Nel giro di quattro anni il non ancora trentenne King \u00e8 passato dal sopravvivere con il modesto stipendio di insegnante da 6\u00a0000 dollari annui a guadagnare milioni con i diritti d'autore e i diritti cinematografici. Nel 1978 pubblica anche The Stand (in italiano uscito col titolo \"L'ombra dello scorpione\"), romanzo che si rif\u00e0 al racconto \"Risacca Notturna\", contenuto nella sua prima raccolta di racconti A volte ritornano. Inoltre nel 1990 esce una seconda edizione del romanzo, un'edizione \"integrale\", dove sono presenti anche alcune parti che nella prima edizione sono state eliminate a causa dell'eccessiva lunghezza del libro.\nNel 1977 esce Ossessione (titolo originale: Rage), primo romanzo scritto con lo pseudonimo di Richard Bachman. Questo pseudonimo viene usato da King per uscire dal suo stile di scrittura e inventarsi delle storie diverse da quelle che aveva pubblicato normalmente (anche se in realt\u00e0 sono molteplici i motivi che hanno spinto King ad usare uno pseudonimo). Ossessione venne scritto da King nel 1966, molto prima del suo libro di debutto, Carrie, ma il libro fu inedito fino al 1977. Nel 1996, dopo quasi vent'anni, King decise di bloccare la stampa di Ossessione a causa della strage a Moses Lake, dove uno studente, Barry Loukaitis, uccise due studenti ed un professore di algebra con un fucile. Il ragazzo cit\u00f2 anche una frase presente nel libro di King (questo di sicuro batte l'algebra, no? \"This sure beats algebra, doesn't it?\"). L'anno dopo, l'1 Dicembre 1997, Micheal Carneal, studente di una scuola a west Paducah, nel Kentucky, spar\u00f2 a tre studenti e venne ritrovata una copia di Ossessione dentro il suo armadietto.\nNel 1981, nella sua casa a Bangor, comincia a scrivere un romanzo che oggi viene ricordato come uno dei migliori romanzi nella storia dell'horror: \"It\". King finisce la scrittura del romanzo nel 1985 ed il libro esce in America nel 1986. Durante questi quattro anni, King pubblicher\u00e0 \"L'uomo in fuga\", scritto nel 1970, e \"L'occhio del male\" (questi pubblicati con lo pseudonimo di Richard Bachman), \"Christine-la macchina infernale\", \"Unico indizio: La luna piena\", \"Il talismano\" (scritto insieme a Peter Straub) e \"Pet Sematary\". \nMa \u00e8 proprio in questo periodo di crescente successo e di affermazione personale che la madre di King muore di cancro, evento che causa nello scrittore seri problemi di dipendenza da alcool e cocaina, arrivando persino a pronunciare il discorso di addio, al funerale della madre, da ubriaco. La sua tossicodipendenza venne a lungo sottovalutata, perch\u00e9 non incideva in alcun modo nella sua creativit\u00e0, e, solo nel 1987, anno di pubblicazione di Misery e Le creature del buio (titolo originale: The TommyKnockers) l'intervento di familiari e amici diede inizio a un faticoso processo di disintossicazione, che durer\u00e0 oltre un anno.\nNegli anni ottanta King \u00e8 ormai diventato una star della cultura popolare, paragonabile alla figura di Steven Spielberg in campo cinematografico. In questi anni lui stesso confessa anche il suo debito nei confronti dello scrittore Shane Stevens, dichiarando che il proprio romanzo, \"La met\u00e0 oscura\" \u00e8 anche un omaggio allo stesso Stevens. Nel 1989 fece un piccolo cameo nella trasposizione cinematografica di \"Pet Sematary\" (romanzo scritto da King nel 1983). Un altro cameo di King avviene nel 1997 nella miniserie dedicata al suo celebre romanzo \"Shining\".\nGli anni '90.\nGli anni '90 sono pieni di lavoro per King.\nNel 1990 pubblica la sua quarta raccolta di racconti, Quattro dopo mezzanotte. Nella raccolta sono presenti quattro racconti: \"I langolieri\", \"Finestra segreta, giardino segreto\", \"il poliziotto della biblioteca\", \"Il fotocane.\" Nel 1995 il racconto \"I langolieri\" divenne una miniserie tv; di \"Finestra segreta, giardino segreto\" \u00e8 stato tratto un film nel 2004 interpretato da Johnny Depp e diretto da David Koepp. Intanto al cinema esce \"Misery non deve morire\", adattamento dell'omonimo romanzo del 1987. Il film si rivela un successo e vince anche un oscar.\n\"Il fotocane\" fece da \"prequel\" al romanzo Cose preziose, uscito nel 1991 e divenuto un film nel 1993. Nello stesso anno esce anche Terre Desolate, terzo capitolo della serie della Torre Nera.\nNel 1992 King rivoluziona il suo modo di scrivere e le storie che racconta. Infatti escono Dolores Claiborne, Thriller psicologico che si discosta dalle opere di King in quanto \u00e8 narrato in prima persona con un inglese che a volte appare sgrammaticato, \u00e8 scritto sotto forma di monologo continuo senza essere diviso n\u00e9 da linee bianche n\u00e9 da interruzioni di capitolo; e Il gioco di Gerald, dove King abbandona il filone horror e si cimenta in una storia dal carattere onirico, in cui l'introspezione psicologica della protagonista costituisce la parte principale della narrazione. Di entrambi i libri furono tratti dei film: Il gioco di Gerald usc\u00ec nel 2017 nella piattaforma Netflix, mentre da Dolores Claiborne fu tratto L'ultima Eclissi nel 1995, interpretato da Kathy Bates (gi\u00e0 protagonista di Misery non deve morire del 1990, per la quale vinse l'oscar alla migliore attrice)\nNel 1993 esce la quinta raccolta di racconti Incubi&amp;Deliri, contenente 24 opere e dedicata allo scrittore Thomas Williams. Con questa raccolta King completa una sorta di trilogia formata da A volte ritornano, Scheletri ed Incubi&amp;Deliri dove King racchiude i suoi migliori racconti e le sue migliori novelle. Dalla raccolta furono tratti due film (The night flier nel 1997 inspirato al racconto \"Volatore\" \"notturno,\" Dolan's Cadillac del 2009 che si rif\u00e0 al racconto \"La cadillac di Dolan\") mentre alcuni racconti vennero adattati per creare delle sceneggiature, divennero parte di alcune serie tv.\nNel 1994 esce Insomnia, fantasy che si ricollega alla serie della Torre Nera. La storia si ambienta a Derry, citt\u00e0 dove vengono ambientati anche It ed il racconto \"Finestra segreta, giardino segreto\"; possiamo anche trovare il personaggio di Mike Hanlon, uno dei protagonisti di It. In The Dome vi sono anche molteplici collegamenti ad altre storie di King, come Carrie, Mucchio d'ossa, Pet Sematary ed Il gioco di Gerald; ma anche ad altre opere come Il signore degli Anelli.\nNel 1995 esce Rose Madder, romanzo che si basa sulle violenze domestiche e che prende spunto dalla mitologia greca (pi\u00f9 precisamente alle Erinni). Nel romanzo viene citato Paul Sheldon, protagonista di Misery.\nNel 1996 escono Il miglio verde, romanzo originariamente pubblicato a puntate e poi pubblicato in un unico volume; il libro \u00e8 vincitore del premio Bram Stoker di quell'anno, I vendicatori, pubblicato con lo pseudonimo di Richard Bachman, dove appare il personaggio di Cynthia Smith (personaggio di Rose Madder); e Desperation, che si pu\u00f2 definire romanzo \"gemello\" de I vendicatori dato che i due libri condividono la maggior parte dei personaggi. Nel 1999 esce il film Il miglio verde, adattamento dell'omonimo libro, diretto da Frank Darabont (che aveva gi\u00e0 portato al cinema Le ali della libert\u00e0 e che, nel 2007, diriger\u00e0 The mist. Entrambi i film furono adattamenti di racconti di King)\nNel 1997 esce La sfera del buio, quarto capitolo della Torre nera. Inoltre viene trasmessa un nuovo adattamento del romanzo Shining. King scrive una sceneggiatura per adattare il libro in una serie tv di 3 puntate, dove vengono fatte vedere molte pi\u00f9 parti presenti nel libro ma che furono tagliate nel famoso film di Kubrick del 1980. King \u00e8 presente nella miniserie, infatti fa un cameo dove indossa i panni di un direttore d'orchestra.\nNel 1998 esce Mucchio d'ossa, romanzo che interrompe il rapporto dello scrittore con la casa editrice Viking Press, che pubblicava i romanzi di King da oltre vent'anni. Nello stesso anno esce al cinema L'allievo, adattamento del racconto \"Un ragazzo sveglio\" (contenuto in Stagioni diverse).\nNel 1999, oltre all'uscita al cinema del gi\u00e0 citato \"Il miglio verde\", escono altri tre libri: Cuori in Atlantide, sesta raccolta di racconti, La bambina che amava Tom Gordon e La tempesta del secolo.\n1999: l'incidente.\nNell'estate del 1999, dopo avere riposto momentaneamente nel cassetto il romanzo \"Buick 8\", iniziato nel corso della primavera e che richiedeva un certo lavoro di ricerca, King riprende in mano il saggio sulla scrittura, \"\", iniziato a fine 1997 e messo da parte nei primi mesi del 1998, con l'intenzione di dedicare l'intera estate a completarlo.\nIl 18 giugno 1999 inizia a scrivere la parte principale del saggio, \"Sullo scrivere\". Il pomeriggio del 19 giugno, intorno alle quattro pomeridiane, intraprende la sua abituale camminata di sei chilometri nei dintorni di \"Center Lovell\", nel Maine occidentale, per un tratto lungo la Route 7, la strada che collega Bethel e Fryeburg, quando Bryan Smith, un quarantaduenne con dozzine di precedenti incidenti stradali, alla guida di un minivan Dodge blu, distratto dal suo rottweiler, saltato sul sedile posteriore, travolge in pieno lo scrittore mentre camminava sul ciglio della strada.\nTrasportato in un primo momento al Northern Cumberland Hospital di Bridgton viene poi trasferito in elicottero al Central Maine Medical Center di Lewiston. A King vengono diagnosticati una serie di gravi traumi fisici: polmone destro perforato, gamba destra fratturata in almeno nove punti, tra cui ginocchio e anca, colonna vertebrale lesa in otto punti, quattro costole spezzate e lacerazione del cuoio capelluto. Esce dall'ospedale il 9 luglio 1999, dopo tre settimane dal ricovero.\nDopo avere accettato in un primo momento le scuse dell'investitore King decide di denunciarlo per fargli ritirare la patente e di acquistarne il veicolo per 1\u00a0600 dollari, nella prospettiva di sfasciarlo una volta recuperate le forze fisiche.\nLe sette operazioni chirurgiche necessarie per guarire e la lunga e dolorosa convalescenza interrompono la proverbiale disciplina dello scrittore, non pi\u00f9 in grado di lavorare ininterrottamente quattro ore ogni mattina per scrivere ogni giorno 2\u00a0500 parole.\nDopo aver preso la decisione di ritirarsi, King ricomincia a scrivere all'inizio del 2000.\n2000\u20132012.\nNel 2000 King pubblica su internet un romanzo a puntate, \"The Plant\". Visto l'insuccesso, soprattutto economico poich\u00e9 molte sono le persone che scaricano i nuovi capitoli senza pagarli, abbandona il progetto. Inoltre esce , libro a met\u00e0 tra un'autobiografia ed un manuale di scrittura.\nNel 2002, sulla rivista Entertainment Weekly, per la quale fino al 2003 scrive la rubrica, \"The Pop of King\", annuncia di volere smettere di pubblicare, anche se non forse di scrivere. Ritorna per\u00f2 sui suoi passi e pubblica \"Buick 8\", suo 35\u00ba romanzo, iniziato prima dell'incidente; e Tutto \u00e8 fatidico, la sua settima raccolta di racconti.\nNell'ottobre del 2005 King firma per la Marvel Comics una trasposizione a fumetti della serie, \"La torre nera\", intitolata \"La nascita del pistolero\". La serie, basata sulle vicende di un giovane, Roland Deschain, venne diretta da Robin Furth, illustrata da Jae Lee, vincitore dell'Eisner Award, con dialoghi di Peter David. La prima uscita viene pubblicata il 7 febbraio 2007 negli Stati Uniti, e nel marzo dello stesso anno vendette oltre 200\u00a0000 copie. In Italia la serie venne pubblicata mensilmente a partire dalla fine dell'agosto 2007, per un totale di quattro albi.\nSempre nel 2007 King venne premiato con il Mystery Writers of America Grand Master.\nAnnunciato precedentemente per il 21 giugno 2007 King pubblica il 2 ottobre 2007 il romanzo \"Blaze\", scritto negli anni settanta sotto lo pseudonimo Richard Bachman ma mai pubblicato. Lo scrittore ha anche terminato il romanzo \"Duma Key\", uscito a gennaio 2008, scrivendo un musical assieme a John Mellencamp intitolato \"Ghost Brothers Of Darkland County\", spettacolo debuttato il 4 aprile 2012. Il 21 ottobre 2008 usc\u00ec la sua nona raccolta di racconti, \"Al crepuscolo\", contenente tredici storie. A distanza di un anno dalla pubblicazione del suo ultimo libro il 20 ottobre 2009 verr\u00e0 pubblicato il romanzo The Dome, idea a cui King lavorava gi\u00e0 negli anni ottanta, ma che non aveva mai portato a termine.\nNel marzo del 2011 annunci\u00f2, tramite il suo sito ufficiale, la pubblicazione di due nuovi libri. \"11/22/63\", romanzo che tratta il tema dei viaggi nel tempo e dell'assassinio di John Fitzgerald Kennedy, pubblicato l'8 novembre 2011. Il 13 novembre 2012 esce un altro volume legato alla serie \"La torre nera\", intitolato \"La leggenda del vento\" (\"The Wind Through the Keyhole\") inserito negli eventi temporali tra il quarto e quinto volume e che, come tutti i volumi della saga, \u00e8 stato tradotto da Tullio Dobner.\n2013\u20132021.\nIl 4 giugno 2013 \u00e8 uscito negli USA il romanzo \"Joyland\", uscito in contemporanea in Italia.\nIl 20 settembre dello stesso anno \u00e8 uscito negli USA il romanzo horror \"Doctor Sleep\", una sorta di sequel di \"Shining\" con un Danny Torrance adulto come protagonista. L'uscita in Italia avvenne il 28 gennaio 2014.\nII 3 giugno 2014 \u00e8 uscito negli USA il romanzo giallo \"Mr. Mercedes\", la cui uscita italiana \u00e8 stata il 30 settembre 2014: si tratta del primo capitolo di una trilogia, come confermato dallo stesso King tramite il proprio profilo twitter.\nL'11 novembre 2014 \u00e8 uscito negli USA un nuovo romanzo horror, dal titolo \"Revival\". In Italia \u00e8 uscito il 17 marzo 2015.\nNell'estate del 2015, negli USA, avvenne la pubblicazione del secondo capitolo della trilogia di Mr. Mercedes, intitolata \"Finders Keepers\", il cui titolo italiano \u00e8 \"Chi perde paga\", e la cui pubblicazione in Italia avvenne il 22 settembre 2015.\nIl 3 novembre 2015 in USA venne pubblicata una nuova raccolta di racconti dal titolo \"The Bazaar of Bad Dreams\", tradotta in italiano in \"Il bazar dei brutti sogni\", uscita nel marzo 2016.\nIl 21 aprile 2015, durante un evento al St. Francis College, King ha annunciato il terzo e ultimo capitolo della trilogia di Mr. Mercedes, intitolato \"End of Watch\", uscito negli Usa il 7 giugno 2016 e in Italia l'11 ottobre 2016 con il titolo \"Fine turno\".\nNel giugno 2016 King ha annunciato la pubblicazione di un nuovo romanzo dal titolo \"Sleeping Beauties\" scritto insieme a suo figlio Owen King. \u00c8 stato pubblicato negli USA il 26 settembre 2017, mentre in Italia il 21 novembre 2017. Nel 2018 sono usciti altri due libri: \" La scatola dei bottoni di Gwendy\" e \"The Outsider\".\nIl 10 settembre 2019 viene pubblicato in Italia, in contemporanea con gli USA, il suo nuovo romanzo dal titolo \"L'istituto\".\nIl 12 maggio 2020 esce una nuova raccolta di racconti intitolata \"Se scorre il sangue\", in originale \"If It Bleeds\".\nIl 3 agosto ha annunciato la pubblicazione di un nuovo romanzo dal titolo \"Later\". \u00c8 uscito negli USA il 2 marzo 2021 per la casa editrice Hard Case Crime (lo stesso editore di \"Colorado Kid e Joyland).\"\nIl 28 gennaio 2021 \u00e8 stato annunciato che il 3 agosto 2021 verr\u00e0 pubblicato un nuovo romanzo dal titolo \"Billy Summers\". Il libro \u00e8 stato pubblicato in Italia dalla casa editrice Sperling &amp; Kupfer il 26 ottobre 2021.\nOpere.\nRacconti pubblicati su antologie con altri autori.\nAntologie di autori vari che contengono racconti di Stephen King (solo titoli usciti in Italia):\nRiconoscimenti.\nElenco dei premi vinti:\nDoppiatori italiani.\nNel trailer italiano di \"Brivido\" \u00e8 doppiato da Pino Locchi."}
