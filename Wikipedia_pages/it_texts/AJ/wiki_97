{"id": "1229450", "revid": "76963", "url": "https://it.wikipedia.org/wiki?curid=1229450", "title": "Marcus Gilbert (attore)", "text": "\u00c8 noto soprattutto per i suoi ruoli in \"Riders\" di Jilly Cooper e \"L'armata delle tenebre\" di Sam Raimi. Recita nei film dal 1984; le sue apparizioni pi\u00f9 famose sono in \"A Hazard of Hearts\" (1987), \"A Ghost in Monte Carlo\" (1990), \"Avventura nel tempo\" (1986), \"Rambo III\" (1988) e \"Legacy\" (1990). Ha anche partecipato a produzioni televisive e spot pubblicitari. Ha inoltre lavorato in teatro, recitando il ruolo di Lord Goring nella commedia \"Un marito ideale\" di Oscar Wilde con il Middle Ground Theatre Company nel loro tour nazionale del 2000. Nel 2006 Marcus ha recitato il ruolo di Jordan Power nell'anteprima di \"Starry starry night\", al The Mill at Sonning.\nMarcus ha avviato una propria compagnia di produzione cinematografica e mentre filmava un documentario sulla sua scalata dell Kilimanjaro nel 2004 ha visitato l'Arusha Children's Trust e ha filmato una raccolta fondi per la Trust."}
{"id": "1229452", "revid": "838137", "url": "https://it.wikipedia.org/wiki?curid=1229452", "title": "Guglielmo Grassi", "text": "Biografia.\nFu abate parroco della basilica collegiata di San Barnaba di Marino dal 1908 e anche canonico della collegiata della Santissima Trinit\u00e0 di Genzano di Roma, chiamatovi dal vescovo di Albano cardinale Gennaro Granito Pignatelli di Belmonte, e vescovo titolare di Damiata (elevato da Pio XI il 13 gennaio 1937).\nA Marino monsignor Grassi rinvigor\u00ec la comunit\u00e0 parrocchiale, provata dall'ostilit\u00e0 della maggioranza repubblicana, tanto che nel 1911 si ebbe il primo sindaco di provenienza cattolica dal 1870. Inoltre costitu\u00ec il gruppo dell'Azione Cattolica e l'oratorio parrocchiale, con l'aiuto di Zaccaria Negroni, Emilio Giaccone e di altri collaboratori. Inoltre durante la prima guerra mondiale accolse i figli delle donne che dovendo andare a lavorare e non avevano un luogo dove lasciare i piccoli, costituendo un asilo. Durante il secondo conflitto mondiale, in cui Marino fu duramente colpita, \nGenealogia episcopale.\nLa genealogia episcopale \u00e8:"}
{"id": "1229454", "revid": "767487", "url": "https://it.wikipedia.org/wiki?curid=1229454", "title": "Dies Irae (Devil Doll)", "text": "Dies Irae \u00e8 il sesto album in studio della band italo-slovena Devil Doll, pubblicato nel 1996. \nI testi di Mr. Doctor compongono un concept ispirato alla vita e alla musica di George Harvey Bone, alle poesie di Edgar Allan Poe, Emily Bronte, Emily Dickson e Isidore Ducasse.\nI testi dell'album contengono numerose citazioni alla poesia \"Il verme conquistatore\" (The Conqueror Worm) di E.A. Poe, Mentre il \"sample\" usato all'inizio della parte 12 proviene dal film \"La morte corre sul fiume\".\nFormazione.\nAltri musicisti.\nE i solisti dell'Orchestra Filarmonica Slovena:"}
{"id": "1229455", "revid": "116487", "url": "https://it.wikipedia.org/wiki?curid=1229455", "title": "Ms-13", "text": ""}
{"id": "1229458", "revid": "31886", "url": "https://it.wikipedia.org/wiki?curid=1229458", "title": "Jean Desmarets de Saint-Sorlin", "text": "Biografia.\nConsigliere di Luigi XIII, controllore generale delle spese straordinarie di guerra, segretario generale della Marina di Levante, Desmarets de Saint-Sorlin frequentava abitualmente l'H\u00f4tel de Rambouillet e contribu\u00ec alla \"Guirlande de Julie\" con un poemetto particolarmente apprezzato, \"La Violette\".\nFu introdotto da Faret e Malleville nella \"Societ\u00e0 degli amici\" di Conrart ove lesse il suo romanzo \"L'Ariane\" (1632). Protetto da Richelieu, fece parte dell'Acad\u00e9mie fran\u00e7aise fin dalla sua fondazione e ne fu il primo cancelliere.\nRichelieu lo incaric\u00f2 di comporre delle tragedie, cosa che egli fece con entusiasmo. Dopo l\"'Aspasie\" (1636), rappresentata con un successo che oggi appare incomprensibile, scrisse \"Mirame\" (1641), su una trama di Richelieu che, pare, scrisse anche alcune scene arrangiandone la vicenda ove si rievoca la relazione di Anna d'Austria con George Villiers di Buckingham. Malgrado le spese di rappresentazione che assommarono a circa 300.000 scudi, la tragicommedia cadde gi\u00e0 alla prima. Desmarets collabor\u00f2 con il cardinale in un'altra commedia allegorica, \"Europe\", spesso attribuita allo stesso Richelieu.\nDesmarets de Saint-Sorlin compose ancora due tragicommedie, \"Scipion\" e \"Roxane\" e una tragedia in prosa, \"Erigone\". Ma \u00e8 nella commedia che ebbe le riuscite migliori con \"Les Visionnaires\" (1637), divertente \"pi\u00e8ce\" che si legge ancora con piacere, specie se si conosce bene l'epoca alla quale si riferisce, dal momento che mette in scena, sotto un velo trasparente, personaggi come Madeleine de Sabl\u00e9, Madame de Rambouillet e Madame de Chavigny.\nNel 1645 Desmarets divenne estremamente devoto e, da allora, cre\u00f2 soltanto opere di soggetto religioso. Compose traduzioni in versi dell'\"Office de la Vierge\" e dell'\"Imitazione di Cristo\" e vari poemi religiosi come \"Marie-Madeleine ou la Gr\u00e2ce triomphante\". Combatt\u00e9 con veemenza il giansenismo e, alla fine della sua vita, giunse a deliri mistici, sostenendo di scrivere sotto il dettato di Dio. Caduto in una specie di follia fanatica, propose al re, in un suo scritto apocalittico, l\"'Avis du St-Esprit\", di preparare un esercito per sterminare gli eretici.\nNel 1657, Desmarets scrisse il poema epico \"Clovis ou la France chr\u00e9tienne\", in 25 canti (poi ridotti a 20 nel 1673), nei quali mette in rilievo le origini divine della monarchia francese. Lodata da Jean Chapelain ma disprezzata da Boileau, contrario all'introduzione del meraviglioso cristiano nell'epica, Desmarest rispose con il saggio \"Comparaison de la langue et de la po\u00e9sie fran\u00e7aise avec la grecque et la latine\", in cui afferma la superiorit\u00e0 della lingua francese e delle leggende cristiane sulle lingue classiche e le leggende pagane, dando cos\u00ec inizio alla \"Querelle des Anciens et des Modernes\" nella quale si mostr\u00f2 fra i pi\u00f9 decisi sostenitori della superiorit\u00e0 dei \"Moderni\".\nMor\u00ec nel 1676 e venne sepolto nel Cimitero di Saint-Paul-des-Champs."}
{"id": "1229460", "revid": "1728", "url": "https://it.wikipedia.org/wiki?curid=1229460", "title": "Ernst Justus Haeberlin", "text": ""}
{"id": "1229467", "revid": "767487", "url": "https://it.wikipedia.org/wiki?curid=1229467", "title": "La ragazza dalla pelle di luna", "text": "La ragazza dalla pelle di luna \u00e8 un film diretto da Luigi Scattini nel 1972, interpretato da Zeudi Araya al suo debutto cinematografico e da Ugo Pagliai.\nTrama.\nAlberto \u00e8 un ingegnere, Helen una fotografa di riviste \"chic\". I due sono sposati da alcuni anni, ma il loro matrimonio attraversa un periodo di crisi: per riavvicinarsi i due decidono di fare un viaggio alle Seychelles.\nSull'isola Alberto incontra in una discoteca Simoa, una bellissima ragazza locale di colore. I due fanno subito l'amore. Simoa fa da guida turistica alla coppia. Alberto s'innamora di lei, e si sente ritemprato, come se avesse trovato il senso d'una vita pi\u00f9 libera e autentica.\nHelen, scoperto il tradimento, inizia una relazione con Giacomo, uno scrittore di racconti d'avventura; una battuta di caccia allo squalo porter\u00e0 un maremoto all'interno degli animi e alla fine la coppia si riavviciner\u00e0.\nColonna sonora.\nLa colonna sonora del film \u00e8 stata composta da Piero Umiliani e pubblicata in LP dalla Omicron. L'album \u00e8 stato ristampato nel 1999 in LP e CD dalla Easy Tempo e nel 2016 in CD dalla Schema Records."}
{"id": "1229468", "revid": "28592", "url": "https://it.wikipedia.org/wiki?curid=1229468", "title": "Boris Nikolaevi\u010d Bugaev", "text": ""}
{"id": "1229475", "revid": "371529", "url": "https://it.wikipedia.org/wiki?curid=1229475", "title": "Slowhand", "text": "Slowhand \u00e8 il quinto album in studio da solista del musicista rock-blues britannico Eric Clapton, pubblicato nel 1977. \u00c8 il suo album di maggior successo e deve il suo titolo al soprannome di Eric Clapton, \"Slowhand\", ovvero \"mano lenta\", erroneamente attribuito al suo modo di suonare la chitarra ma in realt\u00e0 riferito alla sua lentezza nel cambiare le corde della chitarra. L'album \u00e8 stato inserito nel 2003 nella posizione 325 nella lista dei 500 migliori album secondo la rivista \"Rolling Stone\".\nIl disco.\nL'album, composto da 9 tracce (di cui 5 firmate dallo stesso Clapton), inizia con la cover \"Cocaine\" composta da J.J. Cale; la canzone, basata su un riff di chitarra ottimamente impreziosito da sovraincisioni, presenta due assoli: uno centrale dopo la prima sequenza strofa-ritornello, l'altro finale in sfumando. Segue la ballad \"Wonderful Tonight\", dedicata alla compagna dell'epoca Pattie Boyd, basato su una sequenza di note che prima discende lentamente, per poi risalire rapidamente, trovando la sua risoluzione sulla nota iniziale, con la voce di Clapton dolcemente sussurrata e rinforzata nel ritornello da una femminile. Il pezzo country-rock \"Lay Down Sally\" si basa su un trascinante riff che si ripete sia sulla strofa sia (con una leggera variante) sul ritornello, ed \u00e8 inframezzato da un assolo. Nel quarto pezzo \"Next Time You See Her\" \u00e8 presente l'organetto che contribuisce insieme agli interventi chitarristici di Clapton ad accentuare l'aria spigliata del brano, basato su una successione di triadi tonali. Segue la dolce ballata \"We're All the Way\" (originariamente scritta da Don Williams) e, come per contrasto, l'energica cavalcata di \"The Core\", cantata in duetto con Marcy Levy e che si chiude con un duetto tra chitarra e sax. Le due canzoni seguenti, \"May You Never\" e \"Mean Old Frisco\", sono due ordinarie cover, originariamente composte da John Martyn e Arthur Crudup. A chiudere c'\u00e8 poi il pezzo strumentale \"Peaches and Diesel\", in cui figura pure una ripresa del tema \"sospeso\" di \"Wonderful Tonight\".\nTitolo e copertina.\nIl titolo del disco si riferisce al soprannome di Clapton, che gli era stato dato da Giorgio Gomelsky all'epoca degli Yardbirds. Nella sua autobiografia del 2007, Eric Clapton ricord\u00f2 che \"Slowhand\" sembr\u00f2 rimanere appiccicato al suo vero nome, perch\u00e9 tale soprannome veniva ampiamente utilizzato sia dai suoi amici statunitensi sia dai fan in generale e dalla stampa musicale. La grafica dell'album venne curata dallo stesso Clapton con l'aiuto di Pattie Boyd e Dave Stewart, e venne accreditata da \"El &amp; Nell Ink\". Oltre a scegliere varie foto per l'interno, Clapton disse che nello specifico due fotografie inserite hanno una particolare rilevanza per lui: una foto, nella quale bacia la Boyd, e un'altra dove si vede una Ferrari 365 GT4 BB demolita, che Clapton aveva comprato dopo che George Harrison si era presentato a casa sua a Hurtwood Edge con lo stesso modello di auto. La macchina, con la quale Clapton era rimasto coinvolto in un incidente verso la fine del tour in Australia, lo aveva quasi ucciso.\nPubblicazione ed accoglienza.\n\"Slowhand\" venne pubblicato il 25 novembre 1977 dalla RSO Records. In una recensione contemporanea dell'album per \"Rolling Stone\", John Swenson trov\u00f2 il modo di suonare di Clapton \"pi\u00f9 sottile\" rispetto al passato, ma grad\u00ec la sobriet\u00e0 e l'introspezione psicologica dei brani, specialmente riguardo a \"Next Time You See Her\". Robert Christgau si dimostr\u00f2 meno entusiasta, lamentando come la maggior parte dei migliori assolo di chitarra sul disco fossero opera di George Terry e non di Clapton, e come egli sembrasse \"regredito\" come cantante, Christgau concluse la sua recensione scrivendo: \"sembra che abbia rovinato la sua voce. Facendo cosa, mi chiedo.\"\nIn una recensione retrospettiva apparsa sul sito internet AllMusic, Stephen Thomas Erlewine scrisse che il tono confidenziale, virtuosistico dello stile della band, unito alla qualit\u00e0 e diversificazione delle composizioni, rendeva \"Slowhand\" (insieme a \"461 Ocean Boulevard\") uno dei migliori lavori dell'Eric Clapton solista\". Dave DiMartino di Yahoo! Music lod\u00f2 in particolare il primo terzetto di canzoni presenti sull'album: \"Cocaine\", \"Wonderful Tonight\" e \"Lay Down Sally\", definendo le tracce \"musica raffinata\".\nCensura in Argentina.\nLa traccia \"Cocaine\" fu censurata e tolta dall'album nelle versioni del disco distribuite in Argentina alla fine del 1977. La giunta militare all'epoca al governo dichiar\u00f2 che la canzone incisa da Clapton era dannosa per i giovani in quanto incitamento ad assumere droghe e sballarsi. La messa al bando venne ritirata solo nel 1984. Clapton disse in seguito che era inutile scrivere intenzionalmente una canzone anti-droga come \"Cocaine\" e sperare che le persone ne capiscano il significato. In aggiunta, Clapton don\u00f2 gran parte dei ricavi dell'album al centro di disintossicazione \"Crossroads Centre\", che aiuta i ragazzi tossicodipendenti a liberarsi dalle droghe."}
{"id": "1229476", "revid": "729019", "url": "https://it.wikipedia.org/wiki?curid=1229476", "title": "Isola Thompson (Windmill)", "text": "L'isola Thompson (in inglese \"Thompson Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 00' sud e ad una longitudine di 110\u00b007' est e circa un chilometro al largo della costa Budd, l'isola \u00e8 la pi\u00f9 grande del gruppo Balaena. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a R.H.J. Thompson, che ha partecipato a numerose spedizioni antartiche australiane.\nL'isola \u00e8 composta da due picchi rocciosi uniti da una striscia pianeggiante ghiacciata. Per questo motivo alcuni credono che in realt\u00e0 ogni picco costituisca un'isola distinta."}
{"id": "1229479", "revid": "3115", "url": "https://it.wikipedia.org/wiki?curid=1229479", "title": "Tina Lagostena Bassi", "text": "Carriera.\nLaureatasi in giurisprudenza all'Universit\u00e0 di Genova, con il professor Giuliano Vassalli, inizi\u00f2 la sua carriera come prima assistente alla cattedra di diritto penale sempre all'Universit\u00e0 di Genova. In quegli anni divenne amica di Fabrizio De Andr\u00e9. In seguito si specializz\u00f2 divenendo titolare della cattedra di \"Diritto della Navigazione\" presso l'Universit\u00e0 di Parma dal 1971 al 1972.\nCol marito Vitaliano Lagostena fond\u00f2 nel 1950 uno studio legale a Genova, poi trasferito a Roma nel 1973.\nDal 1973 al 1975 lavor\u00f2 all'ufficio riforme del Ministero di Grazia e Giustizia. Era la rappresentante italiana al Convegno Mondiale per la Pace svoltosi a Praga nel 1983.\nDivenne nota nei tribunali italiani come una delle principali e pi\u00f9 agguerrite avvocate per la difesa dei diritti delle donne, a tal proposito celebre l'aver difeso i diritti di Donatella Colasanti contro Angelo Izzo nel processo sul Massacro del Circeo, e della vittima di stupro nel primo Processo per stupro ad essere filmato e mandato in onda dalla RAI.\nCelebri le sue arringhe in cui, con termini asciutti, descriveva la violenza subita dalle sue assistite rompendo cos\u00ec un muro di silenzio che esisteva sia nella societ\u00e0 sia nel mondo dei tribunali sulla questione della violenza sessuale. In linea con il suo impegno per le cause femminili divenne una delle socie fondatrici del Telefono Rosa.\nNel 1994 si candid\u00f2 alla Camera dei deputati per il Polo per le Libert\u00e0 nel collegio uninominale Firenze 2 ove, avendo ottenuto il 19,9% dei voti, venne sconfitta dall'esponente dei Progressisti Sandra Bonsanti, e nelle liste di Forza Italia per la quota proporzionale, ove invece risult\u00f2 eletta nella circoscrizione XII-Toscana.\nNella XII legislatura fu membro della \"Commissione Giustizia\" della Camera dei deputati e coautrice nel 1996 della legge contro la violenza sessuale n. 66/1996.\nDal 1994 al 1995 ricopr\u00ec il ruolo di Presidente della \"Commissione Nazionale parit\u00e0 e pari opportunit\u00e0 uomo-donna\" presso la Presidenza del Consiglio dei ministri, essendo inoltre componente del gruppo sulle pari opportunit\u00e0 della Comunit\u00e0 Europea.\nDiresse la delegazione per l'Italia nei lavori preparatori della \"IV Conferenza Mondiale ONU sui diritti della donna\" svoltasi a Pechino nel 1995.\nNel 1998 fond\u00f2 a Roma lo studio associato \"Lana - Lagostena Bassi\", nato dalla fusione tra i due importanti studi legali di Firenze e Roma, divenendo anche membro del direttivo dell'Unione Forense per la Tutela dei Diritti Umani.\nNel 2000 scrisse l'introduzione per il libro \"La Bugiarda\" (poi ritirato in quanto diffamatorio), in cui Carolina Tana accusava di pedofilia il proprio padre, assolto; nel 2015 Carolina descrisse il modo in cui era stata plagiata ad accusare falsamente il padre.\nMalata da tempo di un tumore al seno, si spense in una casa di cura privata a Roma la sera del 4 marzo 2008, dopo essere stata colpita da un'emorragia cerebrale. I suoi amici la ricordarono dedicandole una puntata di Forum intitolata \"Ciao Tina!\".\n\"Processo per stupro\", RAI, 1979.\nQuello che ebbe luogo nel 1978 fu il primo processo per stupro mandato in onda dalla RAI, il 26 aprile 1979 e, a seguito di richieste di replica, nell'ottobre dello stesso anno. Ebbe una vastissima eco nell'opinione pubblica.\nL'idea di documentare un processo per stupro nacque in seguito ad un Convegno Internazionale femminista sulla \"Violenza contro le donne\", tenutosi nell'aprile del 1978 nella \"Casa delle donne\" in via del Governo vecchio, a Roma. In quel convegno emerse che ovunque nel mondo, quando aveva luogo un processo per stupro, la vittima si trasformava in imputata. Loredana Rotondo, programmista alla RAI, propose a Massimo Fichera, allora direttore di Raidue, di filmare un processo per stupro in Italia. Il documentario \"Processo per stupro\", registrato al Tribunale di Latina, diretto da Loredana Dordi, fu seguito da nove milioni di telespettatori. Con il titolo inglese \"A Trial for Rape\" fu presentato al festival di Berlino, insignito del \"Prix Italia for documentaries\" e ricevette una nomination all'International Emmy Award. Se ne conserva oggi una copia al MOMA di New York.\nLa vittima del processo filmato era una giovane di 18 anni di Latina, Fiorella, che denunci\u00f2 per violenza carnale di gruppo quattro uomini, fra cui Rocco Vallone, un conoscente. Fiorella, lavoratrice in nero, dichiar\u00f2 di essere stata invitata da Vallone in una villa per discutere una proposta di lavoro stabile. Il processo fu reso difficile dal fatto che la vittima conosceva l'imputato principale e non presentava segni di percosse o maltrattamenti. Lagostena Bassi era difenditrice di parte civile.\nIn un'intervista del 2007, Lagostena Bassi sottoline\u00f2 come la trasmissione in tv del processo fu scioccante perch\u00e9 si rendeva visibile come gli avvocati difensori potessero essere altrettanto violenti degli stupratori nei confronti delle donne, inquisendo sui dettagli della violenza e sulla vita privata della parte lesa, trasformandola in imputata: l'atteggiamento mentale che emergeva in aula era che una donna \"di buoni costumi\" non poteva essere violentata; che se c'era stata una violenza, questa doveva evidentemente essere stata provocata da un atteggiamento sconveniente da parte della donna; che se non c'era una dimostrazione di avvenuta violenza fisica o di ribellione, la vittima doveva essere consenziente.\nIn televisione.\nIn ambito televisivo, dopo Processo per stupro, \u00e8 stata sceneggiatrice della Miniserie TV per la RAI \"L'avvocato delle donne\" (1997), tratta da un suo omonimo libro, dove lei era interpretata da Mariangela Melato.\n\u00c8 stata poi giudice d'arbitrato nel programma \"Forum\" dal 1998 al 2008.\nPer Odeon TV ha ideato e condotto le trasmissioni Tinamite (2002-2006) e Tinamite il Caso."}
{"id": "1229480", "revid": "287204", "url": "https://it.wikipedia.org/wiki?curid=1229480", "title": "Isola Thompson", "text": "Diverse isole portano il nome Thompson tra cui:"}
{"id": "1229483", "revid": "146644", "url": "https://it.wikipedia.org/wiki?curid=1229483", "title": "Thompson Island", "text": ""}
{"id": "1229484", "revid": "146644", "url": "https://it.wikipedia.org/wiki?curid=1229484", "title": "Thompson island", "text": ""}
{"id": "1229485", "revid": "729019", "url": "https://it.wikipedia.org/wiki?curid=1229485", "title": "Isola Warrington", "text": "L'isola Warrington (in inglese \"Warrington Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 19' sud e ad una longitudine di 110\u00b027' est, l'isola si trova un chilometro al largo delle penisola Mitchell (costa Budd). La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a WH Warrington, fotografo dell'operazione Highjump."}
{"id": "1229492", "revid": "729019", "url": "https://it.wikipedia.org/wiki?curid=1229492", "title": "Isola Werlein", "text": "L'isola Werlein (in inglese \"Werlein Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 25' sud e ad una longitudine di 110\u00b026' est, l'isola si trova ad est dell'isola Holl. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a R.O. Werlein della US Navy, idrografo durante l'operazione Windmill."}
{"id": "1229494", "revid": "399", "url": "https://it.wikipedia.org/wiki?curid=1229494", "title": "Vicenda Sme", "text": ""}
{"id": "1229498", "revid": "729019", "url": "https://it.wikipedia.org/wiki?curid=1229498", "title": "LGV Sud-Est", "text": "La LGV Sud-Est, o \"ligne nouvelle 1 (LN1)\", \u00e8 una linea ferroviaria francese ad alta velocit\u00e0 inaugurata nel 1981 e che collega Parigi e Lione.\nL'inaugurazione della tratta fra Saint-Florentin (Yonne) e Sathonay (Rh\u00f4ne) il 22 settembre 1981 ha segnato l'avvio di una profonda rivoluzione del trasporto ferroviario in Francia.\nQuesta linea, prolungata ulteriormente verso sud fino a Marsiglia via le LGV Rh\u00f4ne-Alpes e LGV M\u00e9diterran\u00e9e e verso nord mediante la LGV Est europ\u00e9enne, ha accelerato notevolmente i collegamenti ferroviari tra la capitale e il sud-est del paese (con diramazioni verso la Svizzera e l'Italia, nonch\u00e9 i collegamenti interregionali fra il sud-est e il nord e l'ovest della Francia, con diramazioni verso il Regno Unito e il Belgio."}
{"id": "1229499", "revid": "729019", "url": "https://it.wikipedia.org/wiki?curid=1229499", "title": "Isola Wilson (Windmill)", "text": "L'isola Wilson (in inglese \"Wilson Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 27' sud e ad una longitudine di 110\u00b035' est, l'isola dista poco pi\u00f9 di 1 chilometro dall'isola Bosner. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a W. Stanley Wilson, biologo del \"team\" della stazione Wilkes nell'anno 1961."}
{"id": "1229504", "revid": "1305772", "url": "https://it.wikipedia.org/wiki?curid=1229504", "title": "Isola Wilson", "text": "Numerose isole portano il nome \"Wilson\" tra cui:"}
{"id": "1229505", "revid": "146644", "url": "https://it.wikipedia.org/wiki?curid=1229505", "title": "Wilson Island", "text": ""}
{"id": "1229506", "revid": "146644", "url": "https://it.wikipedia.org/wiki?curid=1229506", "title": "Wilson island", "text": ""}
{"id": "1229517", "revid": "1543377", "url": "https://it.wikipedia.org/wiki?curid=1229517", "title": "Concorso pianistico internazionale Camillo Togni", "text": "Il concorso pianistico internazionale \"Camillo Togni\" si svolge con cadenza annuale a Gussago (BS).\nIstituito nel 1989, \u00e8 guidato dal direttore artistico Antonella Landucci, che offre la presidenza della Commissione al maestro Camillo Togni (che riveste l'incarico fino alla sua scomparsa, nel 1993). Anche in memoria del maestro, il concorso viene a lui intitolato a partire dalla sesta edizione.\nIl concorso \u00e8 volto alla scoperta di giovani talenti ed ha costituito il trampolino di lancio per concertisti ora affermati come Alberto Nos\u00e8, Fedele Antonicelli, Patrizia Salvini, Aska Carmen Saito, Francesco Giorgetti, Roberto Corlian\u00f2, Roberto Plano.\nIl concorso comprende tre sezioni: pianoforte solista, pianoforte a quattro mani, musica da camera e due pianoforti."}
{"id": "1229521", "revid": "119674801", "url": "https://it.wikipedia.org/wiki?curid=1229521", "title": "Anteprima", "text": "Con anteprima (o primissima) si possono definire due diversi tipi di evento nel mondo dello spettacolo. \nIn senso stretto, l'anteprima \u00e8 una rappresentazione di un film, di un'opera teatrale, di un musical o di un altro progetto culturale simile che avviene precedentemente alla sua prima rappresentazione pubblica e che \u00e8 riservata a un gruppo particolare, come ad esempio a giornalisti o a critici cinematografici o teatrali.\nIn senso lato la parola anteprima indica generalmente - ma impropriamente - la prima rappresentazione di un progetto culturale. Le anteprime di spettacoli teatrali, musicali o altre rappresentazioni possono diventare occasione d'affari, attraendo una larga fetta della mondanit\u00e0 e l'attenzione dei media. A volte, le anteprime possono comprendere delle sfilate sul tappeto rosso. Alle anteprime dei film sono spesso presenti gli attori principali che recitano in quel film. La parola francese premi\u00e8re si riferisce a questo tipo di evento.\nTipologia.\nLe anteprime \"mondiali\" sono le prime rappresentazioni fatte in assoluto; quelle regionali o nazionali possono indicare la prima rappresentazione (o proiezione, nel caso di film) in un certo paese. I film a volte vengono proiettati per la prima volta durante i film festival e successivamente distribuiti alle sale cinematografiche.\nIn campo televisivo, la prima visione \u00e8 la prima trasmissione di un programma televisivo su un certo canale; la prima visione assoluta \u00e8 la prima trasmissione fatta in assoluto. Le successive trasmissioni possono avvenire in \"syndication\" e in replica."}
{"id": "1229526", "revid": "729019", "url": "https://it.wikipedia.org/wiki?curid=1229526", "title": "Scoglio Wonsey", "text": "Lo scoglio Wonsey (in inglese \"Wonsey Rock\") \u00e8 un piccolo scoglio antartico facente parte dell'arcipelago Windmill.\nLocalizzato ad una latitudine di 66\u00b0 12' sud e ad una longitudine di 110\u00b035' est a nord dell'isola Cameron, \u00e8 stato mappato per la prima volta mediante ricognizione aerea durante l'operazione Highjump e l'operazione Windmill, negli anni 1947-1948."}
{"id": "1229534", "revid": "767487", "url": "https://it.wikipedia.org/wiki?curid=1229534", "title": "Savalou", "text": "Savalou \u00e8 una citt\u00e0 situata nel dipartimento delle Colline nello Stato del Benin con 122.275 abitanti (stima 2006)."}
{"id": "1229536", "revid": "729019", "url": "https://it.wikipedia.org/wiki?curid=1229536", "title": "Isola Wyche", "text": "L'isola Wyche (in inglese \"Wyche Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 13' sud e ad una longitudine di 110\u00b034' est, l'isola dista poco pi\u00f9 di 5 km dalla stazione Wilkes. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a P.A. Wyche, meteorologo della US Navy che ha fatto parte del \"team\" della stazione Wilkes durante l'anno 1957."}
{"id": "1229549", "revid": "363629", "url": "https://it.wikipedia.org/wiki?curid=1229549", "title": "Tappeto rosso", "text": "Il tappeto rosso, a volte definito con l'anglicismo red carpet, \u00e8 una striscia di tappeto di colore rosso che viene dispiegata a terra, per indicare il percorso da seguire in occasioni formali o in caso di cerimonie; sul tappeto rosso \"sfilano\" anche i VIP (dignitari, celebrit\u00e0 dello spettacolo, ecc.) mentre accedono all'edificio dove ha luogo un evento mondano.\nIl passaggio sul tappeto rosso non rappresenta semplicemente il momento in cui i VIP accedono all'edificio dove si svolge l'evento mondano, ma un vero e proprio evento nell'evento, preparato con cura dagli organizzatori, in cui la gente comune pu\u00f2 vedere da vicino il proprio beniamino, chiedere un autografo, scattare una foto. I VIP si fermano infatti sul tappeto rosso per salutare i propri \"fan\", essere intervistati dai giornalisti, fotografati dai fotografi professionisti, e spesso tutto \u00e8 curato e studiato meticolosamente dagli organizzatori dell'evento in modo da rientrare nei tempi prefissati e l'evento mondano che segue non subisca ritardi. Spesso quindi il tappeto rosso \u00e8 transennato e sorvegliato da uomini della sicurezza per evitare che la gente presente, non invitata all'evento mondano, lo invada.\nIl tappeto rosso pi\u00f9 famoso \u00e8 quello della notte degli Oscar, in occasione del quale a lato del tappeto vengono preparate delle gradinate a cui pochi fortunati possono accedere dopo aver prenotato un posto con largo anticipo. Il passaggio delle star del cinema sul tappeto rosso nella notte degli Oscar suscita cos\u00ec interesse che esso stesso diventa un programma televisivo a s\u00e9 stante trasmesso in diretta da varie televisioni del mondo poco prima della diretta televisiva della cerimonia di premiazione. \nOltre a quello di Hollywood, altri tappeti rossi pi\u00f9 famosi al mondo sono quello della Mostra internazionale d'arte cinematografica di Venezia e al festival di Cannes."}
{"id": "1229550", "revid": "1543377", "url": "https://it.wikipedia.org/wiki?curid=1229550", "title": "Crixo", "text": "Di origini galliche (il suo nome in celtico significa \"dai capelli ricci\"), fu fatto schiavo alcuni anni prima della rivolta dai Romani, che sconfissero gli Allobrogi, per cui combatteva. Come molti suoi compagni, Crixo si allen\u00f2 per diventare gladiatore nella scuola di Capua di propriet\u00e0 di Lentulo Batiato.\nIn alcuni dei primi scontri con l'esercito romano, la sua compagnia di gladiatori celti cambi\u00f2 tipologia di combattimenti, attaccando le parti esposte all'esercito servile, ritenute i punti deboli.\nInizialmente l'esercito degli schiavi ottenne vari successi, sconfiggendo l'esercito senatorio inviato per sopprimere la rivolta.\nTuttavia Crixo si separ\u00f2 da Spartaco verso la fine di quell'anno; Spartaco infatti voleva raggiungere le terre d'origine degli schiavi in Gallia e nei Balcani, mentre Crixo aveva intenzione di saccheggiare l'Italia meridionale.\nNella primavera del 72 a.C. uno dei due consoli inviati a reprimere la ribellione, Lucio Gellio Publicola, raggiunse Crixo e i suoi uomini, per lo pi\u00f9 Celti e capi trib\u00f9 germanici, sul Monte Gargano nella regione dell'Apulia. Nella battaglia che ne segu\u00ec Crixo si serv\u00ec della sua fanteria germanica per tentare di decimare i romani prima di dare il via libera ai suoi gladiatori d'\u00e9lite. I suoi lottatori germanici furono tuttavia sbaragliati e Crixo fu costretto a mettere in atto una strategia difensiva che si rivel\u00f2 inefficace: Crixo fu ucciso ed i suoi 30.000 soldati sconfitti.\nAlla maniera degli aristocratici romani, Spartaco onor\u00f2 la memoria dell'ex-gladiatore con giochi funebri nei quali 300 prigionieri di guerra romani furono costretti a combattere sino alla morte come i gladiatori."}
{"id": "1229551", "revid": "54811", "url": "https://it.wikipedia.org/wiki?curid=1229551", "title": "Sav\u00e8", "text": "Sav\u00e8 \u00e8 una citt\u00e0 situata nel dipartimento delle Colline nello Stato del Benin, con 79.109 abitanti (stima 2006)."}
{"id": "1229552", "revid": "729019", "url": "https://it.wikipedia.org/wiki?curid=1229552", "title": "Isola Zimmerman", "text": "L'isola Zimmerman (in inglese \"Zimmerman Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 25' sud e ad una longitudine di 110\u00b027' est, l'isola si trova 0.6 km sud-est dell'Isola Werlein. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a J.R. Zimmerman, meteorologo del \"team\" della stazione Wilkes dell'anno 1957."}
{"id": "1229560", "revid": "115960227", "url": "https://it.wikipedia.org/wiki?curid=1229560", "title": "Tipper Gore", "text": "Biografia.\nInfanzia e giovinezza.\nTipper \u00e8 nata a Washington D.C. il 19 agosto 1948, da John Kenneth Aitcheson e da Margaret Odom. Crebbe ad Arlington (Virginia) con una educazione cattolica e puritana. Dopo il divorzio dei suoi genitori, and\u00f2 a vivere con la madre e la nonna. Il suo nomignolo Tipper deriva da una ninna nanna che recitava \"Tippy, Tippy, Tin\". In seguito, la ragazza frequent\u00f2 la St. Agnes School (oggi conosciuta come St. Stephen's and St. Agnes School), una scuola privata cattolica, eccellendo nello sport e nella musica. In questo istituto, Tipper suon\u00f2 la batteria in un gruppo tutto al femminile chiamato The Wildcats.\nIncontr\u00f2 il suo futuro marito Al Gore alla St. Albans School di Washington. In seguito Al si iscrisse all'Universit\u00e0 di Harvard mentre lei frequent\u00f2 l'Universit\u00e0 di Boston, laureandosi in psicologia e facendo un master al George Peabody College. I due si sposarono il 19 maggio 1970 ed ebbero quattro figli: Karenna, Kristin, Sarah e Albert.\nAttivit\u00e0 sociale.\nNel 1985, Tipper diede vita al Parents Music Resource Center (P.M.R.C.) assieme a Susan Baker, Sally Nevius e Pam Howar. Questa associazione (soprannominata anche The Washington Wives, in quanto le componenti sono tutte mogli di politici della cittadina) si occupa di censurare le opere musicali da loro giudicate offensive per il buon costume. Tipper ebbe quest'idea dopo aver comprato a sua figlia Karenna il disco \"Purple Rain\" di Prince, rimanendo scandalizzata dal contenuto sessuale del brano \"Darling Nikki\".\nQuesta organizzazione che mira ad accusare molti artisti (specialmente heavy metal, Punk rock e Rap) \u00e8 stata a sua volta accusata di manipolare la libert\u00e0 di pensiero, ed artisti come Dee Snider, John Denver, Jello Biafra, Frank Zappa e Joey Ramone si rivoltarono contro il suo modo di pensare. Negli anni novanta, la P.M.R.C. limit\u00f2 fortemente la sua attivit\u00e0 di censura, anche se riusc\u00ec a convincere la RIAA ad inserire la famosa etichetta \"Parental Advisory - Explicit Lyrics\" in molti dischi considerati osceni.\nAnni recenti.\nNel 2000, Tipper Gore, durante la propaganda elettorale di suo marito per la presidenza degli Stati Uniti, ha contattato come promotori della campagna i Grateful Dead, un gruppo con un passato fatto di abuso di droghe e con idee del tutto differenti da quelle della Gore. Nel 2002 la Gore venne incitata dai suoi sostenitori a prendere il posto di senatore dello stato del Tennessee, in passato occupato dal repubblicano Fred Dalton Thompson, ma ha rifiutato. Nel giugno del 2010 Tipper si \u00e8 separata consensualmente dal marito Al e nel 2012 \u00e8 stato riportato dalla stampa che Tipper avrebbe allacciato una relazione con Bill Allen, ex direttore di \"National Geographic\"."}
{"id": "1229562", "revid": "228587", "url": "https://it.wikipedia.org/wiki?curid=1229562", "title": "Fasciame", "text": "Il fasciame \u00e8 il rivestimento esterno dello scafo della nave.\nEsso \u00e8 costituito da tavole nelle navi di legno e da lamiere nelle navi di acciaio. Una parte del fasciame delimita i contorni esterni dello scafo (vari fasciami del fondo, dei ginocchi, delle cinte), mentre l'altra divide la nave secondo piani orizzontali detti ponti.\nLa presenza o meno dello spessore del fasciame \u00e8 di primaria importanza per la definizione di alcune grandezze dello scafo come, ad esempio, per la definizione della \"larghezza della nave\" che pu\u00f2 essere definita \"fuori fasciame\" (\"extreme breadth\" nella terminologia in lingua inglese) oppure \"entro fasciame\" o \"fuori ossatura\" (\"moulded breadth\"), a seconda se misura fuori o entro la superficie del fasciame."}
{"id": "1229563", "revid": "767487", "url": "https://it.wikipedia.org/wiki?curid=1229563", "title": "The Rapture (gruppo musicale)", "text": "I The Rapture sono un gruppo musicale statunitense.\nStoria.\nI Rapture si sono formati nel 1998 su idea del batterista Vito Roccoforte e del cantante Luke Jenner. La band \u00e8 stata completata dal bassista Matt Safer. Nel 1999 viene pubblicato l'album di debutto, \"Mirror\".\nDopo l'entrata in formazione del multistrumentista Gabriel Andruzzi, viene pubblicato \"Echoes\" nel 2003, accompagnato da recensioni molto positive. L'anno successivo la band viene invitata dai The Cure per essere uno degli headliner nel loro \"Curiosa Festival\"; insieme a loro e alle leggende del post punk britannico, inoltre, ci sono state band Interpol, Mogwai e altre.\nDopo un DVD, \"Is Live, and Well, in New York City\", la band pubblica un altro album nel 2006, intitolato \"Pieces of the People We Love\"."}
{"id": "1229564", "revid": "1048993", "url": "https://it.wikipedia.org/wiki?curid=1229564", "title": "Mika", "text": "Ha incominciato la sua ascesa al successo nel 2007 grazie al singolo \"Grace Kelly\", che ha scalato le classifiche di numerosi paesi. Contemporaneamente ha ottenuto un ottimo successo anche il suo disco di esordio, \"Life in Cartoon Motion\", che gli \u00e8 valso quattro World Music Awards nel 2007 e dal quale sono stati estratti altri singoli di successo, come \"Love Today\" e \"Relax, Take It Easy\". Il suo secondo album, \"The Boy Who Knew Too Much\", \u00e8 stato pubblicato nel 2009 e contiene altre canzoni di successo, come \"We Are Golden\" e \"Kick Ass (We Are Young)\" ed \u00e8 stato certificato disco di platino.\n\"The Origin of Love\" \u00e8 il terzo album, pubblicato il 25 settembre 2012, contenente canzoni di successo come \"Celebrate\", \"Underwater\" e \"Stardust\". Il 12 novembre 2013, per il solo mercato italiano, \u00e8 uscita la raccolta \"Songbook Vol. 1\", contenente diciassette brani estratti dai suoi tre precedenti lavori, un inedito (\"Live Your Life\") e due nuove versioni di altrettanti brani gi\u00e0 editi e rivisitati per l'occasione (\"Origin of Love\" e \"Happy Ending\").\nIl quarto album in studio, \"No Place in Heaven\" \u00e8 uscito digitalmente il 15 giugno 2015 e fisicamente il giorno seguente. L'album \u00e8 stato anticipato dai singoli \"Boum Boum Boum\" (giugno 2014), \"Talk About You,\" \"Last Party\" (aprile 2015) e \"Good Guys\" (inizialmente presentato alla finale del talent show \"X Factor Italia\" e nella versione francese di \"The Voice\" e poi uscito ufficialmente il 2 maggio 2015).\nIl suo pop \u00abcaleidoscopico\u00bb e venato di dance affonda le radici nell'indie rock e nel glam rock. Alcuni hanno accostato l'artista a Elton John, Queen, Rufus Wainwright e Scissor Sisters.\nBiografia.\nPrimi anni.\nTerzo di cinque fratelli, Mika nasce il 18 agosto del 1983 a Beirut (Libano) da madre libanese maronita e padre statunitense. La sua famiglia si trasferisce a Parigi nel 1984 a causa della guerra civile libanese. In seguito alla partenza del padre per motivi commerciali e al suo trattenimento nell'ambasciata americana in Kuwait per sette mesi, all'et\u00e0 di nove anni si trasferisce a Londra, dove frequenta il Lyc\u00e9e Fran\u00e7ais Charles de Gaulle, la Westminster School e, per tre anni, il Royal College of Music. In questi anni ha avuto problemi a scuola a causa di una forma di dislessia che tuttora gli impedisce di leggere gli spartiti musicali e l'orario dell'orologio.\nHa incominciato a comporre canzoni sin da piccolo, spaziando tra vari generi (dall'opera alla musica leggera), ma \u00e8 riuscito a farsi conoscere attraverso una pagina personale su MySpace, venendo notato da un discografico che, nel 2006, gli propone un contratto per pubblicare \"Grace Kelly\", il primo singolo nell'autunno dello stesso anno.\nNel corso della vita ha vissuto in diversi luoghi; se infatti le sue origini sono libanesi, ha passato la prima infanzia in Francia, trasferendosi poi in Gran Bretagna. Ha vissuto anche negli Stati Uniti. Mika parla fluentemente inglese, francese e italiano, in seguito alla sua permanenza in Italia. Ha studiato cinese per nove anni; parla anche spagnolo, arabo e il dialetto libanese.\n2007-2008: \"Life in Cartoon Motion\".\nL'esordio internazionale dell'artista \u00e8 avvenuto ufficialmente il 29 gennaio 2007, quando \u00e8 stato pubblicato il suo primo album, \"Life in Cartoon Motion,\" che poi vender\u00e0 7 milioni di copie in tutto il mondo. Nel Regno Unito \u00e8 stato pubblicato il 5 febbraio 2007, mentre nel resto del mondo \u00e8 stato reso disponibile a partire dal 27 marzo dello stesso anno. Il disco ha riscosso un notevole successo, raggiungendo la posizione numero 29 nella \"Billboard 200\" e il vertice della classifica britannica degli album, rimanendovi per due settimane.\nIl primo singolo estratto dall'album, \"Grace Kelly\", \u00e8 stato pubblicato a livello mondiale il 5 gennaio 2007, in formato digitale e il 29 gennaio 2007, come singolo materiale in vendita nei negozi. Il singolo ha riscosso un notevole successo, piazzandosi ai primi posti delle classifiche di tutto il mondo. Negli Stati Uniti il singolo ha ottenuto un successo notevolmente inferiore, arrivando alla posizione numero 57 della classifica. In Italia, il cantante ha ottenuto notevoli riscontri immediatamente dopo la sua partecipazione in qualit\u00e0 di ospite internazionale al Festival di Sanremo 2007. Solo dopo il successo del brano, il cantante ha rivelato di essersi ispirato alla frustrazione da lui provata quando le etichette discografiche gli chiedevano di omologarsi alle sonorit\u00e0 pop contemporanee su modello di Robbie Williams o Craig David.\nIl secondo singolo estratto \u00e8 stato \"Relax, Take It Easy\", pubblicato il 1\u00ba giugno 2007 in Italia come nel resto d'Europa. Ha bissato il successo del precedente estratto, riconquistando ottime posizioni nelle classifiche dei paesi europei. Negli Stati Uniti, tuttavia, la canzone non \u00e8 nemmeno entrata in classifica, mentre nel Regno Unito ha ottenuto un tiepido successo arrivando alla diciottesima posizione.\nTerzo singolo estratto dall'album \u00e8 stato \"Love Today\", pubblicato il 27 agosto 2007, ottenendo un rinnovato successo commerciale. A seguire, il 14 dicembre dello stesso anno, \u00e8 uscito \"Happy Ending\", ballata che si discosta nettamente dai primi successi del cantante, perch\u00e9 priva di ritmi incalzanti e orientati verso la musica dance pop. Nonostante ci\u00f2, i risultati di vendita continuarono a essere pi\u00f9 che soddisfacenti. Come quinto singolo \u00e8 stato pubblicato \"Big Girl (You Are Beautiful)\", ennesimo successo commerciale, seguito da \"Lollipop\", rivelatosi un successo minore.\nPer gran parte del 2007 il cantante ha intrapreso un tour mondiale. Nell'estate 2008 ha proseguito il tour con \"Life in Cartoon Motion\" e il 4 luglio \u00e8 stato a Parigi, al Parc des Princes, per il suo primo concerto in uno stadio. Per l'occasione \u00e8 stato creato uno spettacolo con clown, acrobati, ballerini e bande di musicisti, attirando oltre 55.000 fan. Da questo show \u00e8 stato tratto il suo secondo DVD, \"Live Parc des Princes Paris\", pubblicato il 7 novembre 2008.\n2009-2010: \"The Boy Who Knew Too Much\".\nPrima dell'uscita del secondo album, Mika ha prodotto un EP in edizione limitata, intitolato \"Songs for Sorrow\", uscito l'8 giugno 2009. L'EP include quattro tracce, un libretto contenente testi delle canzoni ed esclusive interpretazioni illustrate di alcune delle sue canzoni preferite. Il secondo album di Mika, \"The Boy Who Knew Too Much\", \u00e8 stato pubblicato il 21 settembre 2009. Mika ha registrato la maggior parte dell'album a Los Angeles, con il produttore e musicista Greg Wells, che produsse il suo album di esordio \"Life in Cartoon Motion\". Il primo singolo estratto dall'album \u00e8 stato \"We Are Golden\", che ha ottenuto grande successo in tutto il mondo, pur non raggiungendo le ottime posizioni di \"Grace Kelly\", singolo di lancio del precedente disco.\nIn seguito \u00e8 stato pubblicato come singolo il brano \"Rain\", la cui rotazione radiofonica \u00e8 incominciata il 30 ottobre 2009, venendo accolto bene da parte del pubblico, anche se con minor intensit\u00e0 rispetto ai precedenti singoli. Terzo estratto \u00e8 \"Blame It on the Girls\", trasmesso dalle radio a partire dal 5 marzo 2010, che non ha invece ottenuto riscontri rilevanti sul lato commerciale.\nI riscontri commerciali del disco sono stati particolarmente buoni, ma anche in questo caso il successo \u00e8 risultato inferiore rispetto alle straordinarie vendite del precedente lavoro.\nNel luglio 2010, Mika ha pubblicato, insieme con RedOne, il singolo \"Kick Ass (We Are Young)\", tratto dalla colonna sonora del film \"Kick-Ass\". Il singolo ha ottenuto un discreto successo di vendite e ha portato alla pubblicazione di una nuova edizione di \"The Boy Who Knew Too Much\", contenente questo nuovo singolo e altri brani inediti.\nNell'ottobre del 2009, Mika ha dato inizio al suo \"Imaginarium Tour\", toccando le maggiori citt\u00e0 del mondo fino al 29 agosto del 2010.\n2011-2012: \"The Origin of Love\".\nDopo un periodo di assenza dalle scene musicali, il 16 agosto 2011 ha pubblicato sul web il video del brano \"Elle me dit\", realizzato con l'amichevole partecipazione dell'attrice francese Fanny Ardant. Pubblicato come singolo, il brano ha ottenuto un buon successo discografico, raggiungendo la vetta delle classifiche in Francia e Vallonia\nNel 2012 ha collaborato con Madonna alla scrittura del brano \"Gang Bang\", contenuto nell'album \"MDNA\". L'8 giugno 2012 \u00e8 stata pubblicata nella sua pagina Facebook e nel canale YouTube il singolo promozionale \"Make You Happy\".\nIl 15 giugno 2012 \u00e8 stato pubblicato il singolo \"Celebrate\" con Pharrell Williams, che ha anticipato la pubblicazione del terzo album, \"The Origin of Love,\" il 25 settembre 2012, interamente prodotto a spese di Mika e in cui il cantante collabora, tra gli altri, con Pharrell Williams, Ariana Grande, Priscilla Renea e Benny Benassi.\nIl 29 novembre 2012, comparendo come ospite nel talent show italiano \"X Factor\", ha cantato dal vivo il brano \"Underwater\", tratto dall'album \"The Origin of Love\" ed \u00e8 intervenuto anche come quinto giudice. Il 7 dicembre, in occasione della seconda serata della doppia finale, ha duettato con Chiara, che sar\u00e0 poi la vincitrice di X Factor 2012. Hanno eseguito il brano \"Stardust\", altra canzone tratta dal suo nuovo album, alla quale hanno per\u00f2 apportato alcune modifiche: infatti, alcune strofe sono in italiano, con il quale il cantante ha gi\u00e0 dimestichezza.\n2013-2014: \"X Factor Italia \"e \"Songbook Vol. 1\".\nNell'aprile 2013 \u00e8 stata annunciata la partecipazione di Mika come giudice alla settima edizione di \"X Factor\", divenendo cos\u00ec il primo giudice internazionale di un talent show italiano. Nel frattempo, l'artista ha anche siglato un contratto con Shine Francia per un ruolo di giudice nella terza edizione della versione francese di \"The Voice\", andata in onda nel 2014, dove Mika ha preso il posto di Louis Bertignac, che lo ha visto portare alla vittoria il cantautore francese Kendji Girac, appartenente al suo team.\nIn ottobre del 2013, per partecipare alle lavorazioni di \"X Factor\", Mika risiede costantemente in Italia. Sulla scia della grande popolarit\u00e0 seguita alla sua partecipazione allo show televisivo, il cantante ha deciso di pubblicare una raccolta di successi, realizzata appositamente per il mercato italiano. Il 12 novembre 2013 \u00e8 quindi uscito \"Songbook Vol. 1\", la prima raccolta ufficiale dell'artista, che contiene al suo interno 20 brani estratti dai suoi tre precedenti lavori (tre bonus track per le edizioni di iTunes Store, Amazon e Best Buy) oltre a un inedito (\"Live Your Life\") e due nuove versioni di altrettanti brani gi\u00e0 editi e rivisitati per l'occasione (\"Origin Of Love \"e \"Happy Ending\"): Riguardo alla scelta del titolo, lo stesso artista ha spiegato: \nIl 17 gennaio 2014, partecipa a \"Le invasioni barbariche\" su LA7, insieme con Dario Fo, esibendosi in un duetto sulle note della celeberrima \"Ho visto un re\", scritta dallo stesso Fo e gi\u00e0 interpretata da Enzo Jannacci. La stessa sera, la conduttrice Daria Bignardi gli consegna il disco di platino vinto grazie a \"Songbook, Vol. 1\".\nIl 10 aprile dello stesso anno, viene confermata la sua partecipazione come giudice all'ottava edizione di \"X Factor\"; Successivamente Mika stesso, durante un'intervista dello stesso giorno al programma \"E Poi C'\u00e8 Cattelan\" di Alessandro Cattelan, comunica la sua ri-conferma come giudice. Nella stessa intervista, conferma che sta lavorando in una casa da lui affittata a Los Angeles al suo nuovo album, esprimendo la volont\u00e0 di riuscire a pubblicarlo entro la fine del 2014.\nIl 25 maggio 2014, al lingotto fiere di Torino, \u00e8 stato annunciato che insieme con lui avrebbero preso parte Morgan, Victoria Cabello e il rapper Fedez come giudici dell'ottava edizione di \"X Factor\".\n2014-2016: \"No Place in Heaven\".\nL'11 giugno 2014 \u00e8 uscito il suo nuovo singolo \"Boum Boum Boum\", il cui video (uscito il 7 luglio) \u00e8 stato registrato interamente in Spagna, sul set del famoso film western \"Il buono, il brutto e il cattivo\". Qualche mese pi\u00f9 tardi \u00e8 uscito il singolo\"Staring at the Sun\". L'11 dicembre 2014, esegue un medley durante la puntata finale di \"X Factor\", presentando un'anteprima di \"Good Guys\" (il cui ricavato andr\u00e0 a Unicef), terzo singolo presente nel futuro album. Entrambi i brani sono stati presentati interamente insieme con altri inediti a febbraio 2015, in tre speciali concerti che hanno visto l'artista accompagnato dall'Orchestre symphonique de Montr\u00e9al.\nAnche nel 2015 Mika viene riconfermato come giudice per la quarta edizione della versione francese di \"The Voice\", affiancando Florent Pagny, Jenifer e Zazie. Dopo la vittoria della scorsa edizione, riesce a posizionare il proprio talento, David Thibault, sul terzo gradino del podio.\nTramite il proprio profilo Twitter, Mika annuncia l'uscita mondiale del singolo \"Talk About You\", prevista per il 25 marzo 2015, con il video ufficiale che diventa disponibile su YouTube due giorni dopo. Un annuncio ufficiale comunica che, il 15 giugno, sarebbe stato pubblicato il quarto album in studio intitolato \"No Place in Heaven\", anticipato in Italia dal singolo \"Good Guys\" in uscita a inizio maggio. Il 3 maggio 2015 incomincia ufficialmente da Brooklyn il tour mondiale che lo porter\u00e0 a esibirsi nelle maggiori citt\u00e0 mondiali (tra cui 6 concerti in Italia, tra giugno e settembre). Il 4 maggio 2015, conferma lui stesso tramite l'account Twitter (e in seguito Facebook) la sua partecipazione alla nona edizione di \"X Factor\", affiancato nel ruolo di giudice da Fedez, Elio e Skin. Il 25 maggio 2015 viene pubblicato su YouTube il video ufficiale del singolo \"Good Guys\".\nIl 7 giugno, \u00e8 ospite da Fabio Fazio a Che tempo che fa, dove presenta il suo ultimo album. Il 9 giugno 2015 viene pubblicato l'audio della canzone \"Staring at the Sun\", anch'essa presente nel nuovo album e gi\u00e0 sentita in uno spot televisivo italiano, che ha visto protagonista lo stesso cantante insieme con l'attore Raoul Bova. Il 15 giugno 2015 \u00e8 stato reso disponibile su iTunes l'album \"No Place in Heaven\" e, nella prima settimana, entra nella top 15 di diciassette paesi.\nIl 31 luglio 2015, sul suo canale di YouTube \u00e8 stato pubblicato il video ufficiale della canzone \"Staring at the Sun\", i cui registi sono lo stesso Mika e Andreas Dermanis, talentuoso regista di origini greche, nonch\u00e9 fidanzato dell'artista, mentre il 5 agosto dello stesso anno \u00e8 stato pubblicato l'audio della canzone \"All She Wants\", prima traccia del nuovo album.\nNel mese di ottobre, il cantante viene confermato per la terza volta nel cast di \"The Voice: la plus belle voix\" 2016, accanto a Zazie, Florent Pagny e Garou. Il 9 ottobre 2015 \u00e8 stata pubblicata la riedizione dell'album di Fedez \"Pop-Hoolista\", nella quale \u00e8 presente il brano \"Beautiful Disaster\" in duetto con Mika, brano successivamente inserito anche nella riedizione di \"No Place in Heaven\" (gi\u00e0 certificato precedentemente disco d'oro) uscita nel novembre 2015. \"Beautiful Disaster\" \u00e8 stato certificato doppio disco di platino dalla FIMI a maggio del 2016.\nNell'estate 2016, Mika ha tenuto il suo tour italiano comprensivo di 11 date. Dal 15 novembre 2016, Mika conduce \"Stasera casa Mika\", un \"one man show\" di quattro puntate in onda su Rai 2 per il quale riceve il Premio Flaiano per il miglior programma televisivo. Il 30 e 31 dicembre 2016, Mika ha tenuto due concerti sinfonici al Teatro dell'Opera di Firenze in collaborazione con il Maggio Musicale Fiorentino. Si \u00e8 esibito con l'orchestra e il coro del Maggio Musicale, sotto la direzione del canadese Simon Leclerc, che aveva precedentemente diretto i concerti sinfonici di Montreal e Como.\n2017-presente: \"My Name Is Michael Holbrook\".\nL'11 gennaio 2017, durante la conferenza stampa di presentazione del Festival di Sanremo 2017, \u00e8 stato annunciato che Mika sarebbe stato uno degli ospiti presenti durante la terza serata della kermesse, dove ha cantato i suoi singoli di maggior successo, \"Grace Kelly\", \"Good Guys\", \"Boum Boum Boum\" e \"Jesus to a Child\", una cover omaggio a George Michael. Inoltre ha anche annunciato che presenter\u00e0 \"Stasera casa Mika 2\".\nIl 7 giugno Mika ha partecipato al programma \"Facciamo che io ero\" in onda su Rai 2, durante la quale ha interpretato \"Money Money\" insieme a Virginia Raffaele. Il 15 luglio ha preso parte per il secondo anno consecutivo al Giffoni Film Festival. Il 23 settembre Mika \u00e8 stato ospite al programma \"1, 2, 3 Fiorella\", durante il quale ha cantato con Fiorella Mannoia il brano di Sergio Endrigo \"Io che amo solo te\" e il brano di Cochi e Renato \"La canzone intelligente\".\nIl 20 ottobre 2017 \u00e8 stato pubblicato il singolo \"It's My House\", utilizzato come sigla della seconda stagione del suo programma televisivo \"Stasera casa Mika\".\nA maggio 2019 Mika ha annunciato il suo ritorno sul mercato discografico con il singolo \"Ice Cream\", presentato in anteprima a N\u00eemes e pubblicato il 31 maggio, che anticipa il quinto album in studio \"My Name Is Michael Holbrook\", pubblicato il 4 ottobre 2019. In seguito alla pubblicazione dell'album Mika ha intrapreso un tour mondiale, esibendosi anche durante le celebrazioni per i 130 anni dalla costruzione della Torre Eiffel.\nIl 28 agosto 2020 Mika ha pubblicato due singoli collaborativi: \"Le coeur Holiday\" con il rapper francese Soprano e \"Bella d'estate\" con il cantante italiano Michele Bravi, quest'ultimo una reinterpretazione dell'omonimo brano di Mango. L'11 settembre 2020 pubblica un'ulteriore collaborazione intitolata \"Me, Myself\", in collaborazione con la cantante messicana \"Danna Paola\".\nVita privata.\nDopo l'iniziale ambiguit\u00e0 riguardo alla sua sessualit\u00e0, il 4 agosto 2012, dalle pagine del settimanale \"Instinct,\" fa ufficialmente coming out dichiarando pubblicamente la sua omosessualit\u00e0, affermando: \nL'8 agosto 2015 alcuni manifesti che pubblicizzavano il futuro concerto di Mika al Nelson Mandela Forum di Firenze sono stati imbrattati e deturpati con scritte offensive e omofobe a lui rivolte. Una volta venuto a conoscenza del fatto, Mika ha denunciato l'accaduto attraverso i social network, lanciando due hashtag divenuti virali e che hanno attirato l'attenzione di colleghi, radio, quotidiani e telegiornali, dando via a una protesta non violenta contro l'omofobia. Nonostante la vicenda dei manifesti, Mika intensifica la propria presenza nella citt\u00e0 toscana: nel dicembre 2016 tiene due concerti presso il Teatro dell'Opera esibendosi insieme all'orchestra del Maggio Musicale eseguendo i brani dell'album \"Sinfonia Pop\". Nel luglio 2017 Mika \u00e8 a Firenze per girare una puntata del programma \"Stasera casa Mika\". Il rapporto instaurato con la citt\u00e0 di Firenze trova il suo culmine il 10 gennaio 2018 allorch\u00e9 il sindaco Dario Nardella consegna le chiavi della citt\u00e0 a Mika con cerimonia solenne presso Palazzo Vecchio.\nImmagine, stile e influenze.\nImmediatamente dopo essersi fatto conoscere dal grande pubblico con \"Grace Kelly\", l'artista \u00e8 stato molto spesso accostato, grazie al suo stile, ad artisti come Beck, Freddie Mercury, George Michael, gli Scissor Sisters, sia per l'estensione vocale sia per la teatralit\u00e0 delle sue composizioni. Il suo cantato \u00e8 contraddistinto da una possibilit\u00e0 di utilizzo di un'ampia estensione vocale, che gli permette di padroneggiare con facilit\u00e0 la tecnica del falsetto.\nLe sonorit\u00e0 del cantante si discostavano radicalmente dallo stile sfruttato dalle popstar maschili nel momento in cui ha raggiunto la notoriet\u00e0, tanto che in precedenza le case discografiche gli avevano chiesto di accostarsi maggiormente allo stile pop contemporaneo e a personaggi come Craig David e Robbie Williams, ricevendo tuttavia un secco rifiuto da parte dell'artista.\nNei video musicali e negli spettacoli dal vivo spiccano sempre elementi e abiti da parecchi ricondotti allo stile glam, in precedenza sfruttato da David Bowie. I suoi completi sono creati da Maria Grazia Chiuri e Pierpaolo Piccioli, stilisti di Valentino."}
{"id": "1229567", "revid": "1745361", "url": "https://it.wikipedia.org/wiki?curid=1229567", "title": "Crescentina", "text": ""}
{"id": "1229569", "revid": "104852", "url": "https://it.wikipedia.org/wiki?curid=1229569", "title": "Pirolizzatore", "text": ""}
{"id": "1229570", "revid": "729019", "url": "https://it.wikipedia.org/wiki?curid=1229570", "title": "Isole Windmill", "text": "Le isole Windmill (in inglese \"Windmill Islands\") sono un gruppo di isole rocciose antartiche che si estendono per circa 11 km nel lato orientale della baia Vincennes, al largo della costa di Budd.\nLocalizzate a una latitudine di sud e a una longitudine di 110\u00b028' est le isole sono state mappate per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. Sono state intitolate dalla US-ACAN all'operazione Windmill perch\u00e9 fu durante la campagna che avvenne il primo sbarco, presso isola Holl."}
{"id": "1229572", "revid": "46722", "url": "https://it.wikipedia.org/wiki?curid=1229572", "title": "Genoa cricket", "text": ""}
{"id": "1229576", "revid": "12222", "url": "https://it.wikipedia.org/wiki?curid=1229576", "title": "Piano di galleggiamento", "text": "Si definisce piano di galleggiamento il piano orizzontale di un galleggiante coincidente con il piano corrispondente al livello del fluido calmo (in genere acqua) su cui questo galleggia.\nEsso rappresenta la superficie orizzontale di separazione tra la parte immersa (la carena o opera viva) e la parte emersa dello stesso (opera morta).\nPiani di galleggiamento nella terminologia navale.\nPer una nave o altra imbarcazione, trattandosi di gallaggianti in grado di variare il proprio dislocamento e la distribuzione dei pesi interni, si possono individuare numerosi piani di galleggiamento, altrimenti detti, pi\u00f9 semplicemente \"galleggiamenti\".\nPiani di galleggiamento principali.\nSi definiscono alcuni particolari piani di galleggiamento di riferimento:\nLa zona compresa tra il galleggiamento di pieno carico e quello di nave vacante, o in alternativa quello di nave scarica asciutta, prende il nome di bagnasciuga.\nNon \u00e8 poi raro che vengano definiti per le navi ulteriori piani di galleggiamento corrispondenti alle condizioni pi\u00f9 tipiche di navigazione, specie quando vi siano alcuni tipi di carico noti e con diverse densit\u00e0.\nPiani di galleggiamento diritti e inclinati.\nTutti i galleggiamenti paralleli a quello di progetto sono detti galleggiamenti diritti. I galleggiamenti non paralleli a quello di progetto sono invece detti galleggiamenti inclinati."}
{"id": "1229579", "revid": "838137", "url": "https://it.wikipedia.org/wiki?curid=1229579", "title": "Rugby a 15 nel 1939", "text": "Attivit\u00e0 internazionali.\nI tour.\nI venti di guerra fanno s\u00ec che, gi\u00e0 nel 1939, l'attivit\u00e0 internazionale sia notevolmente rallentata.\nAltri test.\nIl clima di tensione politica porta la Francia ad interrompere i rapporti con Italia, Germania e Romania.\nBarbarians.\nLa selezione ad inviti dei \"Barbarians\" disputa i seguenti incontri:"}
{"id": "1229586", "revid": "1776051", "url": "https://it.wikipedia.org/wiki?curid=1229586", "title": "Tadeusz Gajcy", "text": "Fu soldato dell'Armia Krajowa, mor\u00ec nella Rivolta di Varsavia."}
{"id": "1229588", "revid": "287204", "url": "https://it.wikipedia.org/wiki?curid=1229588", "title": "Tim Gallegos", "text": "Ha suonato nei Wasted Youth e, dal 1984 al 1986 nei Bad Religion, partecipando al singolo Back to the Known.\nAttualmente vive a Hermosa Beach, California."}
{"id": "1229594", "revid": "48344", "url": "https://it.wikipedia.org/wiki?curid=1229594", "title": "Publio Autronio Peto", "text": "Biografia.\nSi candid\u00f2 e fu eletto alle elezioni consolari per l'anno 65 a.C. assieme a Publio Cornelio Silla, nipote di Lucio Cornelio Silla, ma prima che avesse inizio il loro mandato furono accusati di brogli elettorali da Lucio Aurelio Cotta e Lucio Manlio Torquato. Riconosciuti colpevoli, la loro elezione fu invalidata e furono eletti consoli al loro posto i due subito dietro in base ai voti. Autronio tent\u00f2 dunque una cospirazione assieme a Catilina per eliminare i nuovi consoli (66 a.C.), ma il piano fall\u00ec per errore di Catilina, che diede il segnale di intervenire ai congiurati prima che fossero tutti riuniti.\nAutronio fu implicato nel fallito tentativo di Catilina; dopo che il suo vecchio amico Marco Tullio Cicerone si rifiut\u00f2 di difenderlo, fu processato e mandato in esilio in Epiro. Quando fu esiliato lo stesso Cicerone nel 58 a.C., egli temeva che Autronio potesse tentare di ucciderlo."}
{"id": "1229596", "revid": "1865216", "url": "https://it.wikipedia.org/wiki?curid=1229596", "title": "Heiji Hattori", "text": " \u00e8 un personaggio immaginario della serie manga e anime \"Detective Conan\", creato da G\u014dsh\u014d Aoyama.\nBiografia.\nHeiji Hattori \u00e8 un detective di 17 anni, rivale e successivamente migliore amico di Shinichi Kudo. Nominato \"Il Grande Detective dell'Ovest\", risiede nella citt\u00e0 di Osaka, nella parte occidentale del Giappone, e pi\u00f9 generalmente nella regione del Kansai, di cui ha il caratteristico accento. Possiede un cappello bianco con su scritto \"SAX\", che porta con la visiera girata in avanti quando indaga, altrimenti girata all'indietro. Suo padre \u00e8 Heizo Hattori, il capo della polizia della prefettura di Osaka, e sua madre Shizuka Ikenami.\nHa capacit\u00e0 deduttive simili a quelle di Shinichi, anche se, dopo il loro primo incontro, riconosce la sua inferiorit\u00e0 rispetto al detective di Tokyo. Insieme ad Ai Haibara, Hiroshi Agasa e i genitori di Shinichi, il giovane di Osaka \u00e8 uno dei pochi personaggi a conoscere la vera identit\u00e0 di Conan Edogawa, ma soprattutto il primo ad averla scoperta da solo. Infatti, dopo che alla prima comparsa aveva iniziato uno scontro di deduzioni con Shinichi Kudo, temporaneamente ritornato adolescente, scopre l'identit\u00e0 di Conan gi\u00e0 nel secondo caso in cui compare: si accorge infatti che Conan sta imitando una voce simile a quella di Shinichi e lo costringe a confermare tutto minacciando di informare Ran Mori.\nNonostante abbia inizialmente sfidato Shinichi, fra i due nasce una stima e una collaborazione notevole: spesso si trovano ad avere simultaneamente le stesse intuizioni e scattano alla ricerca del medesimo indizio, senza neppure essersi consultati. \u00c8 sempre pronto ad aiutare Conan in caso di problemi, specialmente quelli sentimentali con Ran. Infatti, il detective dell'ovest si \u00e8 preso a cuore la situazione del collega. Si nota, per esempio, quando cerca invano di spacciarsi per lui, al fine di convincere Ran che Conan non sia Shinichi.\nNon ha mai avuto un vero e proprio confronto diretto con l'Organizzazione nera, anche se ha aiutato spesso Conan a raccogliere informazioni utili, arrivando a contatto con Jodie Starling quando ancora sospettava che fosse Vermouth. Tuttavia, al contrario di Conan, non avendoli mai incontrati di persona, prende sottogamba l'organizzazione. Nel caso della festa di Halloween organizzata da Vermouth, si sostituisce a Shinichi grazie all'aiuto di Yukiko Fujimine, e risolve il caso di omicidio pianificato da Vermouth a bordo della nave fantasma, venendo anche notato da Vodka, il quale lo segnala a Gin, che per\u00f2 non \u00e8 in grado di ricordare le identit\u00e0 e i nomi delle persone che uccide. Si toglie comunque il travestimento davanti a tutti, evitando cos\u00ec che l'organizzazione scopra che Shinichi \u00e8 ancora vivo. Contribuisce anche alla ricerca di informazioni riguardanti Eisuke Hondo e Rena Mizunashi, e in seguito incontra anche Masumi Sera e l'agente dell'FBI Andre Camel.\nRapporti.\nKazuha Toyama.\n\u00c8 innamorato sin da piccolo della sua migliore amica Kazuha Toyama, che lo ricambia, ma lui tende a non ammetterlo. Da piccoli rimasero per sbaglio legati con delle manette del padre di lui e da allora entrambi portano come portafortuna un anello della catena che li legava.\nSolo dopo che Shinichi si \u00e8 dichiarato a Ran, Heiji inizia a pensare di doversi dichiarare a Kazuha: \u00e8 prima di tutto lei a provare a dichiararsi, ma lui scappa lasciandola parlare al vento. In seguito Heiji ammette il suo amore per Kazuha gridando \"Che cosa stai facendo alla mia Kazuha?\" a un uomo che pare volerla rapire sul ponte delle coppiette di Osaka, frase di cui Kazuha gli parla successivamente, ma lui afferma che non ci sono prove per dire che ha pronunciato quella frase. La frase viene registrata con il proprio cellulare da Conan. Dopo che Conan l'ha detto a Heiji, Kazuha sente di nuovo la frase riprodotta per sbaglio da Conan con il cellulare, e Heiji continua a negare, pensando che deve aspettare il momento giusto per dichiararsi in modo che avvenga in un luogo migliore, come Shinichi con Ran davanti al Big Ben. Heiji prova poi a dichiararsi a Kazuha mentre viaggiano in moto, ma si interrompe dopo che appare la comparsa di un film travestita da zombie, pensando di nuovo che non \u00e8 il momento.\nUn episodio sui due da piccoli si scopre nel , che non \u00e8 stato scritto da G\u014dsh\u014d Aoyama. Heiji bambino, dopo avere perso i sensi in un tempio di Kyoto, si risveglia al suono di una voce, che scopre appartenere ad una bambina truccata e vestita con un kimono. Il vento non gli permette di scoprirne l'identit\u00e0, ma lui ne rimane affascinato fino ad innamorarsene. Alla fine del film si scopre che la ragazzina era proprio Kazuha, intrattenutasi nel piazzale proprio per aspettare il risveglio dell'amico.\nMomiji Ooka.\nMomiji Ooka \u00e8 una studentessa al secondo anno del liceo di Kyoto innamorata di lui. Heiji per\u00f2, innamorato di Kazuha, non la ricambia.\nCreazione e sviluppo.\nNel capitolo 246 di \"Yaiba\", altra serie manga dello stesso autore, gi\u00e0 si leggeva un certo H. Hattori in un tabellone del torneo di kend\u014d, il quale dovrebbe giocare una delle due semifinali, mentre l'altra semifinale ha come avversari Yaiba e Soshi Okita.\nHeiji compare per la prima volta in \"Detective Conan\" nel file 2 del volume 10 (episodio 48 dell'anime, 49 secondo la numerazione italiana) e appare sul retro di copertina del volume 10. Non viene presentato subito come appassionato di kendo, ma solo nel volume 31 (file 8-10; episodio 263 dell'anime, 282-283 secondo la numerazione italiana) lo si scopre per la prima volta: Heiji \u00e8 il capitano della squadra della sua scuola e dovrebbe giocare la finale del torneo regionale. In quest'occasione viene citato e mostrato sullo sfondo anche Okita, che ha procurato una ferita dietro l'orecchio di Heiji l'anno precedente.\nIl nome del personaggio deriva da Heiji Zenigata, personaggio letterario che fa il poliziotto nel periodo Edo, mentre il cognome \u00e8 ispirato all'ispettore del telefilm \"Tantei monogatari\". Da ricordare anche Hattori Hanz\u014d, il celebre samurai e ninja del periodo Sengoku.\nAccoglienza.\nDal 12 aprile al 12 maggio 2011, un sondaggio internazionale svolto dal sito web \"eBookJapan\" tra i lettori di \"Detective Conan\" ha dato a Heiji il sesto posto fra i personaggi preferiti, con 261 voti su 5883. Il ragazzo di Osaka \u00e8 inoltre risultato terzo nella classifica dei primi tre \"ikemen\" (\"begli uomini\") della serie, risultato di un sondaggio trasmesso durante lo speciale promozionale per il quattordicesimo film. Per il lancio del quindicesimo film, sul sito ufficiale dei film della serie \u00e8 stato pubblicato un sondaggio per stabilire i dieci personaggi pi\u00f9 popolari di \"Detective Conan\": il giovane Hattori \u00e8 arrivato terzo, con il 10,79% dei voti espressi. Heiji \u00e8 risultato quinto tra i \"Migliori personaggi di Detective Conan\" nel sondaggio pubblicato sul \"Super Digest Book 50+\", con 268 voti, secondo nel sondaggio sui \"Personaggi con cui vuoi andare ad un appuntamento\" pubblicato sul \"Super Digest Book 70+\", con 368 voti, e terzo nel sondaggio sui \"Personaggi che vuoi sposare\", pubblicato nel \"Super Digest Book 80+\", con 843 voti."}
{"id": "1229598", "revid": "92723", "url": "https://it.wikipedia.org/wiki?curid=1229598", "title": "Aleksander Walerianczyk", "text": "Biografia.\nAleksander Walerianczyk debutt\u00f2 a livello professionale nel 1998, a 16 anni, ai campionati europei di Budapest, senza superare le qualificazioni. Ebbe pi\u00f9 successo quattro anni dopo a Monaco di Baviera, dove arriv\u00f2 in finale senza superare per\u00f2 il tredicesimo posto in una gara vinta dal russo Yaroslav Rybakov.\nNel 2003, Walerianczyk miglior\u00f2 notevolmente il suo primato personale, ed in un meeting a Bydgoszcz, con la misura di 2,36 metri, batt\u00e9 il record polacco detenuto da Artur Partyka, bronzo olimpico a Barcellona 1992 con 2,34 m. Ai campionati mondiali di Parigi manc\u00f2 per\u00f2 l'appuntamento con la medaglia finendo solo decimo.\nNel 2005 si present\u00f2 alle Universiadi di Smirne e con la misura di 2,30 m vinse il titolo sul bielorusso Gennadiy Moroz e sul britannico Martyn Bernard. Successivamente ha disputato la finale dei Campionati europei indoor del 2007 a Birmingham concludendo quinto."}
{"id": "1229599", "revid": "124141510", "url": "https://it.wikipedia.org/wiki?curid=1229599", "title": "Bagnasciuga", "text": "Si chiama bagnasciuga o (in antico) linea di fior d'acqua (in inglese \"load lines\") quella parte di superficie della fiancata di una nave limitata dall'ideogramma di Plimsoll.\nFunzione.\nEsso determina il carico massimo della nave in virt\u00f9 delle acque che attraversa (acque tropicali o glaciali - periodo estivo o invernale - acque salate o acque dolci). Le stesse linee dell'ideogramma stanno ad indicare il confine fra l'opera viva (la parte dello scafo immersa) e l'opera morta (la parte dello scafo che galleggia).\nParonimia.\nLa parola \u00e8 spesso impropriamente utilizzata anche per indicare la battigia, ossia quella parte della spiaggia che si bagna e asciuga per effetto del moto ondoso. In questo significato celebre \u00e8 il discorso di Benito Mussolini del 24 giugno 1943, che di fronte alle voci su un prossimo sbarco alleato in Sicilia (avvenuto effettivamente dopo pochi giorni, il 10 luglio), proclam\u00f2 che ogni tentativo di sbarco sarebbe stato \"congelato su quella linea che i marinai chiamano bagnasciuga\". Tale discorso \u00e8 poi passato alla storia come il \"discorso del bagnasciuga\"."}
{"id": "1229603", "revid": "125824663", "url": "https://it.wikipedia.org/wiki?curid=1229603", "title": "Taverna (pubblico esercizio)", "text": "La taverna \u00e8 un locale pubblico nel quale la clientela pu\u00f2 ordinare da bere e da mangiare, sebbene nei tempi passati fosse contemplata anche la possibilit\u00e0 di alloggio. \nDescrizione.\nLa caratteristica peculiare della taverna \u00e8 l'arredamento di tipo rustico, quindi semplice e realizzato con materiali non molto elaborati.\nA seconda delle circostanze, la taverna pu\u00f2 concentrare la propria offerta commerciale maggiormente sul bere \u2013 come l\u2019osteria, o sul mangiare \u2013 come la trattoria, oppure (in tempi antichi) sul pernottamento \u2013 come la locanda. Ci\u00f2 che la differenzia da tutti questi pubblici esercizi \u00e8 proprio l'arredamento pi\u00f9 spartano e rustico. Inoltre la taverna si differenzia dal bar perch\u00e9 pu\u00f2 servire pasti completi, mentre l'orario di esercizio \u00e8 prevalentemente serale.\nLe antiche taverne con servizio di pernottamento erano collocate tipicamente lungo gli itinerari e le vie della transumanza, ossia mulattiere e tratturi, e normalmente permettevano anche il ricovero del bestiame.\nOrigini ed etimologia.\nIl nome \"taverna\" deriva dal latino \"tabernae\", negozi alimentari che nell'antica Roma offrivano la possibilit\u00e0 di consumare cibi e bevande in loco e, in alcuni casi, perfino di alloggiare."}
{"id": "1229604", "revid": "834", "url": "https://it.wikipedia.org/wiki?curid=1229604", "title": "Piano (lago)", "text": ""}
{"id": "1229605", "revid": "709565", "url": "https://it.wikipedia.org/wiki?curid=1229605", "title": "Episodi de I Simpson (decima stagione)", "text": "La decima stagione de \"I Simpson\" (serie di produzione AABF) \u00e8 andata in onda negli Stati Uniti dal 23 agosto 1998 al 16 maggio 1999.\nLa stagione comprende quattro episodi della serie di produzione 5F, relativa alla precedente stagione.\nIn Italia \u00e8 stata trasmessa per la prima volta dal 13 settembre all'8 ottobre del 1999 su Italia 1, dal luned\u00ec al sabato alle 14:00.\nDal 10 settembre 2007 \u00e8 in vendita il cofanetto della decima stagione.\nDal 4 al 18 luglio 2016 questa stagione viene replicata su Italia 1 per la prima volta rimasterizzata in 16:9 e in alta definizione.\n\"Tanto va Homer al lardo che...\".\nAlla scuola elementare di Springfield arriva una nuova studentessa di nome Alex Whitney, che fa amicizia con Lisa. Nonostante abbiano la stessa et\u00e0, Alex si comporta gi\u00e0 come un'adolescente e convince le proprie compagne a fare altrettanto, interessandosi alla moda e ai ragazzi. Alex convince persino Skinner a organizzare un ballo studentesco.\nIntanto Homer e Bart scoprono che vendendo grasso alimentare possono guadagnare molti soldi, e decidono di derubare la mensa della scuola. Tuttavia una colluttazione con Willie finisce per far esplodere la cisterna che Homer stava riempiendo di grasso, che si riversa nella palestra in cui si stava tenendo il ballo. Alex rimane sconvolta nel rendersi conto di come i suoi compagni si divertano a giocare in mezzo al caos creatosi e Lisa le fa rendere conto che in fondo sono soltanto bambini.\n\"L'inventore di Springfield\".\nDopo aver scoperto che la vita media umana si aggira intorno ai 70 anni, Homer diventa incredibilmente depresso, sapendo di essere a oltre met\u00e0 strada e non aver combinato granch\u00e9 nella propria vita. Per consolarlo Lisa gli racconta di Thomas Edison e lo invita a inventare qualcosa.\nDopo aver perso tempo in invenzioni inutili o malfunzionanti, Homer inventa delle gambe aggiuntive per le sedie, per prevenire di cadere quando si fa \"dondolare\" la sedia. Tuttavia un servizio televisivo mostra in un museo su Edison una sedia simile. Per evitare che l'invenzione di Edison venga scoperta prima che lui mostri la sua, Homer decide di recarsi al museo e distruggere le prove col suo martello elettrico. Sul posto per\u00f2 Homer scopre tramite un disegno che Edison aveva come proprio idolo Leonardo Da Vinci, nello stesso modo in cui lui ha come idolo l'inventore. A quel punto Homer, colto da un sentimento di solidariet\u00e0 lascia stare Edison e decide di distruggere le opere di Da Vinci, rinunciandoci per\u00f2 immediatamente quando scopre che si trovano in Italia. La gioia di Homer dura solo fino alla mattina dopo, avendo lasciato l\u00ec il martello elettrico e con il personale del museo scopre la sedia a sei gambe; non pu\u00f2 che schiumare di rabbia mentre i diritti e i soldi delle invenzioni vengono dati a Edison.\n\"Mamma Bart\".\nNelson invita Bart a provare un fucile a pallini vinto a una sala giochi. Sparando con il fucile, Bart colpisce e uccide un uccello. Per riconquistare l'affetto di Marge, estremamente delusa dal gesto del figlio, Bart decide di accudire le uova che l'uccello stava covando, fino al momento che queste schiudono, dando la luce a due particolari lucertole.\nSkinner spiega a Bart che si tratta di una specie di lucertole che si insidiano nei nidi degli uccelli, e che per legge vanno uccise in quanto sterminatrici di specie di volatili. Bart riesce a salvare le due lucertole, dando loro la libert\u00e0. Le lucertole liberano Springfield dai piccioni che infestavano la citt\u00e0, che per\u00f2 viene a sua volta infestata dalle lucertole boliviane. Per eliminarle alla fine della puntata si dir\u00e0 che verranno liberati dei serpenti cinesi e conseguentemente dei gorilla per far fuori i serpenti; gorilla che poi moriranno con il sopraggiungere dell'inverno.\n\"La paura fa novanta IX\".\nL'episodio contiene tre storie di Halloween, introdotte dalla famiglia Simpson che non riesce ad arrivare a casa per via di alcuni incidenti.\n\"Dalle stelle alle stalle\".\nIn seguito a un incidente con il paracadute, Homer piomba nella casa segreta degli attori Alec Baldwin e Kim Basinger, giunti a Springfield in cerca di tranquillit\u00e0. I due attori, la cui casa \u00e8 frequentata anche del regista Ron Howard, assumono Homer come assistente tuttofare, purch\u00e9 non riveli a nessuno della loro presenza.\nTuttavia l'uomo non riesce a tenere il segreto e ben presto l'intera cittadina \u00e8 a conoscenza della casa delle due celebrit\u00e0. Furiosi e delusi, i due attori interrompono ogni rapporto con Homer, che per ripicca mette in piedi un museo della spazzatura delle celebrit\u00e0, proprio fuori dalla loro villa. Scoperto il museo, mentre si recavano a chiedergli scusa, Alec Baldwin, Kim Basinger e Ron Howard iniziano a inseguire Homer, e alla fine ottengono un'ordinanza restrittiva, affinch\u00e9 non si possa pi\u00f9 avvicinare a una celebrit\u00e0 viva o morta. Ron Howard riesce tuttavia a ottenere la produzione di un film usando il copione che Homer aveva scritto in precedenza.\n\"Homer figlio dei fiori\".\nHomer scopre di non sapere di cosa sia l'iniziale \"J.\" del suo secondo nome. Per venirne a capo si reca nella fattoria dove per un breve periodo visse sua madre, e su un murale da lei disegnato scopre che \"J\" sta per \"Jay\". Qui Homer fa la conoscenza di Munchie e Seth, due uomini che vivono ancora secondo il credo degli hippie del Sessantotto. Homer decide di unirsi a loro, ma rimane deluso nello scoprire che Munchie e Seth gestiscono una fabbrica per la produzione di succhi di frutta biologici. Homer convince i due uomini a passare una giornata da hippie, ma al loro ritorno scoprono che il frisbee con cui stava giocando Homer si \u00e8 incastrato nei meccanismi della fabbrica dei succhi di frutta, mandando all'aria l'intera produzione. In preda a i sensi di colpa, Homer a insaputa di Munchie e Seth utilizza le verdure del giardino \"personale\" dei due hippie per produrre altro succo di frutta, che distribuisce personalmente, senza rendersi conto che la verdura raccolta era peyote.\n\"Lisa 10 e lode\".\nPer colpa di Homer, Lisa si ritrova con l'influenza e dovr\u00e0 rimanere a casa da scuola; intanto Marge le consiglia di fare una partita a qualche gioco di Bart, al punto di dimenticare completamente di studiare per un compito in classe.\nMessa alle strette Lisa chiede aiuto a Bart e Nelson, che le forniscono le risposte del test, facendole avere il massimo dei voti. Il risultato di Lisa permette alla scuola di ottenere delle sovvenzioni, ma Lisa in preda ai sensi di colpa confessa tutto al direttore Skinner proprio durante la cerimonia per l'assegnazione delle sovvenzioni. Avendo previsto il comportamento di Lisa, Skinner fa confessare Lisa durante una falsa cerimonia, e non la fa presiedere a quella vera, ottenendo quindi i soldi per la scuola. Intanto Homer compra un cucciolo di aragosta con lo scopo di crescerla e mangiarla quando sar\u00e0 sufficientemente grande. Homer per\u00f2 finisce per affezionarsi a \"Pizzicottina\" (il nome che le ha dato), e non essere pi\u00f9 in grado di volerla uccidere, salvo poi farle un bagnetto nell'acqua bollente, e cuocerla involontariamente: disperato per la sua morte, se la manger\u00e0 tutta da solo, dicendo che \u00e8 sempre quello che \"Pizzicottina\" ha desiderato.\n\"Homer Simpson in: \"Problemi di reni\"\".\nDopo aver costretto Abe a non andare alla toilette, pur di non fare fermate durante il viaggio di ritorno da una gita, Homer scopre di aver causato l'esplosione del rene del padre.\nIl dr. Hibbert informa che se non si trova un donatore, nonno Simpson non sopravviver\u00e0 a lungo. Homer accetta di donare il proprio rene, ma poi preso dal panico fugge. In preda ai sensi di colpa, Homer si imbarca nella spedizione del Capitano McAllister delle \"anime perdute\", a bordo della quale vi sono criminali e derelitti, che per\u00f2 si dimostrano tutti quanti disgustati dalla storia di Homer, e lo gettano in mare. Tornato a riva, Homer si convince donare il rene, ma all'ultimo momento tenta nuovamente di fuggire. Questa volta per\u00f2 Homer viene quasi investito da un camion, dal quale gli cade un'auto addosso che gli fa perdere i sensi, e mentre \u00e8 incosciente i suoi famigliari autorizzano il prelievo del rene, salvando la vita al nonno.\n\"Sindacato con la mafia\".\nDurante una convention legata al mondo della fantascienza, si scatena una rissa, e Homer riesce a tirare fuori dalla mischia l'attore Mark Hamill e Quimby, che per riconoscenza lo assume come guardia del corpo personale. Tuttavia, dopo avergli nuovamente salvato la vita, da una situazione pericolosa in cui lui stesso l'aveva messo, Homer costringe Quimby a rompere ogni accordo con la mafia gestita da Tony Ciccione. La mafia di Springfield infatti stava fornendo alla scuola elementare latte di topo. Tony Ciccione decide quindi di uccidere Quimby durante una cena al ristorante. Homer riesce a impedire che uno degli scagnozzi del boss mafioso accoltelli il sindaco, ma non a Tony Ciccione di picchiare selvaggiamente Quimby con una mazza da baseball.\n\"Viva Ned Flanders\".\nLa famiglia Simpson scopre che Ned Flanders ha sessant'anni e deve il suo aspetto giovanile a una vita all'insegna del non divertimento.\nDopo un primo momento di ammirazione per la forma fisica, i cittadini di Springfield cominciano a provare pena per la misera vita di Flanders. Riluttante, Ned chiede a Homer di aiutarlo a essere meno noioso e a insegnargli a divertirsi. Homer decide di portare il vicino di casa a Las Vegas, dove per\u00f2 dopo essersi ubriacati vengono sposati con l'inganno da due cameriere del casin\u00f2, Amber e Ginger. Dopo una rocambolesca fuga per i casin\u00f2 di Las Vegas, Homer e Ned riescono a risolvere la situazione, semplicemente abbandonando le nuove mogli.\n\"Schermaglie fra generazioni\".\nDopo che la locale squadra di baseball, gli Isotopi di Springfield, riesce a ottenere una rara vittoria, Homer, Barney, Lenny e Carl per festeggiare si ubriacano e guidano in piena notte all'interno della scuola elementare, distruggendola. Il giorno seguente, ritenendo responsabili della distruzione gli allievi della scuola, Winchester impone un coprifuoco a tutti i bambini della citt\u00e0, con soddisfazione dei cittadini di Springfield, e fa installare un enorme cartellone con la sua faccia per intimidirli.\nMa una sera Bart, Lisa, Milhouse e gli altri ragazzi decidono di violare il coprifuoco per andare a vedere il film \"L'insanguinamento\". I ragazzi vengono scoperti e condannati a ripulire il cartellone del commissario. Ma per vendicarsi, prendendo spunto dal film visto, i ragazzi decidono di creare una stazione radio con cui rivelare i segreti dei loro genitori e degli abitanti di Springfield per metterli gli uni contro gli altri. Dopo varie rivelazioni, il commissario e il professor Frink si mettono sulle tracce dei giovani e scoprono che hanno allestito la stazione radio dietro al cartellone. I genitori arrivano sul posto e, con una canzone, entrambe le parti (giovani e adulti) iniziano ad attaccarsi. Alla fine intervengono nonno Simpson e gli altri anziani della citt\u00e0 stanchi del rumore. Cos\u00ec adulti e bambini si alleano contro anziani e questi ultimi propongono un referendum per l'attuazione di un coprifuoco per coloro al di sotto dei 65 anni. La proposta passa e cos\u00ec la famiglia Simpson \u00e8 costretta a rimanere la sera a casa mentre fuori gli anziani se la godono.\n\"Domenica, orrenda domenica\".\nDopo una gita alla posta, Bart regala, per il compleanno di suo padre Homer, un coupon di buoni omaggio. Homer decide di spenderli tutti, tra questi c'\u00e8 anche una revisione gratuita dal gommista. Qui conosce l'organizzatore di viaggi Wally Kogen. I due diventano presto amici e insieme a un nutrito gruppo di uomini di Springfield organizzano una gita a Miami per assistere al Super Bowl, soltanto per scoprire una volta giunti a destinazione che i biglietti acquistati sono in realt\u00e0 dei cracker. Cercano di entrare con la forza, e per tale ragione il gruppo viene tenuto nella \"prigione dello stadio\", dal quale per\u00f2 riesce a evadere grazie alla cantante Dolly Parton e assistere alla partita. Alla fine i cittadini di Springfield finiscono per scendere in campo, rubare il trofeo e tenerlo in ostaggio negli spogliatoi. Intanto Marge e Lisa giocano con un set per colorare le uova del 1967, dal quale per\u00f2 si accorgono manca un pezzo. Nonostante tutto le due riescono comunque a contattare l'assistenza clienti.\n\"Homer il Max-imo\".\nHomer si approfitta del fatto che un personaggio di una serie televisiva molto amato ha il suo stesso nome, generando l'ammirazione e la curiosit\u00e0 dei concittadini. Tuttavia quando all'interno dello show lo stesso personaggio viene reso stupido e imbranato, di riflesso tutti iniziano a prendere in giro Homer. Per risolvere il problema Homer decide di far cambiare il proprio nome in Max Power (preso dal phon \"max power\" = \"massima potenza\"). Grazie al nuovo nome, entra nelle grazie di Burns e di un hippie dell'alta societ\u00e0 di Springfield che lo invita persino a un party esclusivo.\nDopo aver combinato una serie di danni, Max decide nuovamente di cambiare nome, ripristinando il vecchio Homer Simpson.\n\"Io sto con Cupido\".\nPer festeggiare San Valentino Apu organizza a Manjula una serie di elaborati regali, che culminano con un messaggio d'amore scritto in cielo. \nSpinti dal rancore provocati dall'invidia delle proprie mogli, Homer e altri mariti di Springfield progettano di sabotare il messaggio in cielo di Apu. L'aereo incaricato del messaggio che dovrebbe essere \"I \u2665 U MANJULA\" (Ti amo, Manjula), viene sabotato da Homer e finisce per scrivere soltanto \"I \u2665\" con a fianco uno scarabocchio incomprensibile. Tutte le donne di Springfield, dando alla scritta un significato diverso, si convincono che il messaggio proviene dal rispettivo marito, esclusa Marge, ma alla fine Homer cade dall'aereo e piomba davanti a lei con un mazzo di rose rosse.\n\"Marge ingrana la marcia\".\nHomer acquista impulsivamente un SUV, ma quando scopre che si tratta di un'automobile destinata alle donne, la lascia a Marge. \nInizialmente indecisa, Marge inizia ad apprezzare la nuova vettura, ma diventa sempre pi\u00f9 aggressiva e spericolata, finendo per causare un incidente. Mentre a Marge viene ritirata la patente, Homer e i bambini rimangono intrappolati in uno zoo in cui i rinoceronti sono riusciti a liberarsi per colpa di Homer. Per salvare i propri familiari, Marge distrae il rinoceronte che sta per aggredire Homer e i bambini con il SUV, che viene distrutto.\n\"Fate largo a Lisa\".\nPer saldare alcuni debiti, Homer accetta di installare un'antenna per cellulare nella stanza di Lisa.\nIrritata e delusa, Lisa inizia a soffrire disturbi da stress, dovuti alla convinzione di non aver nulla in comune con il padre e decide di affidarsi a una terapia New Age insieme al padre: vengono inseriti in due vasche con effetti allucinogeni. Qui Lisa si rende conto di quanto Homer le voglia bene, e quanto lei al contrario sia indisponente, e alla fine padre e figlia si riconciliano. Intanto grazie all'antenna, Marge \u00e8 in grado di ascoltare le conversazioni dei vicini tramite il baby monitor di Maggie, quindi Bart e Milhouse decidono di farle uno scherzo.\n\"Homer il camionista\".\nMentre si trova in un ristorante-mattatoio, un camionista di nome Red Barclay, sfida Homer in una gara a chi mangia pi\u00f9 carne, che finisce con la morte del camionista per \"avvelenamento da manzo\". Per coscienza e per non far perdere la consegna di Red, Homer decide di prendere il posto di Red a bordo del camion e Bart decide di seguirlo. \nA bordo del camion Homer scopre il sistema di guida automatica \"Navitron Autodrive\", di cui sono dotati tutti i camion. I camionisti impongono il silenzio a Homer, che per\u00f2 spiffera tutto. I camionisti tentano quindi di uccidere Homer, che si salva grazie a una manovra pericolosa e molto fortuita, riuscendo a consegnare in tempo il carico di Red, composto da carciofi e clandestini. Intanto Marge e Lisa decidono di portare un po' di novit\u00e0 nella propria vita facendo installare un nuovo campanello, che per\u00f2 per via di un malfunzionamento non smetter\u00e0 pi\u00f9 di suonare fino a quando non interverr\u00e0 il signor Din Don, il titolare del negozio di campanelli.\n\"Brani biblici\".\nDurante un sermone del reverendo Lovejoy, i Simpson sognano se stessi all'interno di brani biblici.\nAlla fine dei loro sogni i Simpson escono dalla chiesa e scoprono che \u00e8 arrivata la fine del mondo. Lisa viene chiamata in paradiso mentre il resto della famiglia \u00e8 destinata all'inferno, ma Homer afferra la figlia e la trascina con loro, dove il padre \u00e8 stato attratto dall'odore di hot dog.\n\"Homer e la pop art\".\nUna collezionista d'arte riconosce nel tentativo fallito di Homer di costruire un barbecue un capolavoro di arte moderna e convince l'uomo di essere un grande artista. Come risultato Homer incanala la propria irritabilit\u00e0 nella costruzione di bizzarre opere mentre diventa amico di altri artisti. Marge, che per anni ha tentato di sfondare come pittrice, diventa gelosa dei successi di Homer.\nTuttavia le nuove opere di Homer non raccolgono i consensi sperati, che viene bollato come ripetitivo. Per sorprendere il mondo dell'arte, allora Homer inonda Springfield mettendo un boccaglio agli animali. Sorprendentemente l'opera di Homer viene dichiarata un capolavoro e la citt\u00e0 dimostra di apprezzare il \"Canal Grande di Springfield\".\n\"I vecchi e il mare\".\nDopo che Bart ha mandato a monte la possibilit\u00e0 che i giochi olimpici vengano tenuti a Springfield con uno sketch contenente battute irriverenti sulla nazionalit\u00e0 dei delegati olimpici, tutti i bambini vengono puniti con delle ore di lavori socialmente utili e a Bart tocca fare volontariato presso l'ospizio. Intanto l'attivit\u00e0 di Homer di vendere quelle che avrebbero dovuto essere le mascotte delle olimpiadi va miseramente in fumo. Bart decide di portare i vecchietti dell'ospizio in una gita in barca, che per\u00f2 finisce male quando si scontra con la goletta di Burns.\nA salvare la situazione ci pensano le mascotte che Homer aveva buttato nel gabinetto per disfarsene.\n\"Monty non pu\u00f2 comprare amore\".\nIl miliardario Arthur Fortune, conquista la fiducia degli abitanti di Springfield, regalando un dollaro a tutti. Per migliorare la sua immagine, Burns cerca di avviare iniziative simili, facendosi aiutare da Homer.\nQuando per\u00f2 ogni tentativo di Burns di farsi benvolere finisce male, l'uomo viene persino deriso nella trasmissione \"Jerry Rude and the Bathroom Bunch\". Burns, per attirare l'attenzione su di s\u00e9, decide di catturare il mostro di Loch Ness, riuscendo nell'impresa grazie all'aiuto del professor Frink, di Homer e del giardiniere Willie. Una volta catturata, la bestia viene trionfalmente esposta in una vasca al molo di Springield. Burns rimane stordito a causa dei flash dei fotografi e finisce col provocare un incendio urtando contro un amplificatore. Alla fine dell'episodio il mostro di Loch Ness viene assunto a lavorare presso il casin\u00f2 di Burns.\n\"Springfield utopia delle utopie\".\nDopo aver assistito a un concorso indetto a Springfield trasformatosi in una rissa, Lisa disgustata scrive una lettera al giornale locale per denunciare la mancanza di intelligenza della citt\u00e0. Nessuno dei cittadini nota l'articolo, tranne il minuscolo gruppo del Mensa, formato dall'uomo dei fumetti, Hibbert, direttore Skinner, professor Frink e Lindsey Naegle, che invitano Lisa a unirsi a loro.\nQuando il sindaco Quimby lascia la citt\u00e0 pensando che tutta la sua corruzione \u00e8 stata scoperta, la gestione della citt\u00e0 spetta a loro, ma il potere acquisito finisce per corrompere il gruppo e a farlo comportare in maniera ancora peggiore del resto dei cittadini, finch\u00e9 non interviene Stephen Hawking. Intanto Homer posa per delle fotografie os\u00e9 da regalare a Marge, che per\u00f2 non rimane particolarmente colpita.\n\"Da Tokyo con orrore\".\nSerpente riesce a entrare nel conto bancario online dei Simpson, derubandoli via internet dei soldi che la famiglia stava risparmiando per andare in vacanza. I Simpson riescono a fare economia e, rubando dei biglietti a Ned Flanders, si concedono un viaggio in Giappone.\nLa famiglia si gode il viaggio e Homer riesce persino a sconfiggere uno dei pi\u00f9 forti lottatori di sumo. Impressionato, l'imperatore si congratula con Homer che, pensando di trovarsi di fronte a un altro sfidante, lo manda al tappeto. Per tale ragione, Homer viene arrestato e Marge spende tutti i soldi che ha per pagare la cauzione. Per potersi pagare il viaggio di ritorno i Simpson sono quindi costretti a partecipare al sadico quiz televisivo \"Happy Smile Super Challenge Family Wish Show\". Dopo aver effettuato varie prove caratteristiche dei programmi televisivi giapponesi, i Simpson riescono alla fine a recuperare i biglietti e a tornare a casa."}
{"id": "1229607", "revid": "767487", "url": "https://it.wikipedia.org/wiki?curid=1229607", "title": "Meretrix lyrata", "text": "La vongola del Pacifico (Meretrix lyrata), conosciuta comunemente come vongola bianca del Pacifico o vongola vietnamita, \u00e8 un bivalve diffuso lungo le coste di Vietnam, Taiwan e Cina meridionale.\nDescrizione.\nConchiglia robusta e spessa, equivalve, inequilaterale, alquanto rigonfia, ovaliforme; la parte posteriore della valva \u00e8 appiattita ed assai inclinata. Presenza sulla faccia esterna delle valve di numerose e marcate strie concentriche di accrescimento. Umbone leggermente rivolto anteriormente. Seno palleale ampio e piuttosto basso. Margine interno liscio. Periostraco sottile e lucido. Colorazione: Esterna: da brunastra a marrone-chiara, a bianco crema, talvolta con una larga fascia scura bruno-nerastra sul margine posteriore-dorsale; Interna: bianco porcellana.\nDistribuzione.\nPacifico occidentale: specie presente dall'Indonesia occidentale fino alle Filippine, all'Indonesia meridionale ed al Mar della Cina orientale.\nValore commerciale.\nSpecie di buon interesse sui mercati dell'area indocinese e dell'Indonesia; esportato regolarmente in Europa, ove la sua presenza \u00e8 piuttosto frequente, commercializzata viva e congelata, sia intera che sgusciata. Lunghezza massima: 6\u00a0cm."}
{"id": "1229608", "revid": "834", "url": "https://it.wikipedia.org/wiki?curid=1229608", "title": "Lago del Piano", "text": ""}
{"id": "1229611", "revid": "71155", "url": "https://it.wikipedia.org/wiki?curid=1229611", "title": "Vesubia", "text": "La Vesubia (in francese: \"V\u00e9subie\", in occitano \"Ves\u00fabia\") \u00e8 un fiume della Francia, affluente di sinistra del Varo. Il fiume scorre interamente (45\u00a0km) nel Paese nizzardo, nell'attuale dipartimento francese delle Alpi Marittime.\nLe sorgenti della Vesubia sono ubicate nel Parco nazionale del Mercantour, e precisamente presso Saint-Martin-V\u00e9subie, presso il lago Bianco (2 665 m), dopodich\u00e9 giunge alla confluenza dei torrenti di Ciriegia (Le Bor\u00e9on) e della Finestra e continua verso valle.\nIl fiume percorre poi l'intera valle omonima ed attraversa i borghi di Roccabigliera e Lantosca, fino confluire nel Varo a valle di Levenzo, appena dopo aver passato le gole della Vesubia.\nLe alte valli della Vesubia hanno fatto parte dell'Italia dal 1861 al 1947, anno in cui per via del Trattato di pace di Parigi sono state cedute alla Francia dal comune di Entracque (CN) al comune di Saint-Martin-V\u00e9subie."}
{"id": "1229612", "revid": "1005847", "url": "https://it.wikipedia.org/wiki?curid=1229612", "title": "Servizio bibliotecario nazionale", "text": "Il Servizio bibliotecario nazionale (SBN) \u00e8 la rete delle biblioteche italiane promossa dal Ministero dei Beni e delle Attivit\u00e0 Culturali e del Turismo, con la cooperazione delle Regioni e delle Universit\u00e0, e coordinata dall'Istituto centrale per il catalogo unico delle biblioteche italiane e per le informazioni bibliografiche (ICCU).\nStoria.\nIl progetto di Servizio bibliotecario nazionale nasce con l'obiettivo di superare la frammentazione e favorire la cooperazione delle strutture bibliotecarie italiane, su impulso della Conferenza nazionale delle biblioteche italiane tenutasi dal 22 al 24 gennaio 1979 a Roma. Ideato da Angela Vinay (Direttrice dell'ICCU) e da Michel Boisset (Direttore delle Biblioteca dell'Istituto Universitario Europeo), in collaborazione con un gruppo di bibliotecari e informatici. La fase di progettazione \u00e8 ufficialmente avviata il 4 aprile 1980, con la costituzione di una commissione di esperti composta da rappresentanti del Ministero dei Beni culturali (MiBAC), dell'ICCU, della Biblioteca Nazionale Centrale di Firenze, dell'Istituto universitario europeo e del Consiglio Nazionale delle Ricerche. \nIl documento finale prodotto dalla commissione propone la creazione di tale servizio, articolato in:\nNel 1982 il progetto viene presentato da Angela Vinay alla comunit\u00e0 bibliotecaria in occasione del 30\u00ba congresso della Associazione italiana biblioteche tenuto a Giardini-Naxos il 21-24 novembre 1982. Nel 1984, il MiBAC sottoscrive un protocollo di intesa con le Regioni per lo sviluppo del progetto SBN. \nNel 1985, vengono costituiti i primi due Poli, quelli delle Biblioteche Nazionali Centrali, di Roma e di Firenze. Dal 1987 al 1990, con il Progetto \"Sistema beni librari\", vengono recuperati i cataloghi della Bibliografia nazionale italiana (BNI), del Bollettino delle opere moderne straniere (BOMS) e di altri cataloghi relativi a fondi musicali e d'interesse meridionalistico, che vanno a costituire il primo consistente nucleo del catalogo. Nel 1992, il protocollo di intesa MiBAC-Regioni \u00e8 allargato al Ministero dell'universit\u00e0 e della ricerca Scientifica e Tecnologica coinvolgendo nel progetto molte biblioteche universitarie. Inoltre, attraverso il collegamento di altri Poli alla rete SBN, viene ufficialmente attivata la rete nazionale.\nNel 1996 \u00e8 avviato uno studio di fattibilit\u00e0 per realizzare un'unica banca dati, integrando le precedenti relative a libri moderni, libri antichi e musica, e permettere la gestione del materiale grafico e cartografico, consentendo anche un certo grado di interoperabilit\u00e0 con programmi non sviluppati all'interno del SBN.\nNel 2002, con l'avvio del progetto \"Evoluzione dell'Indice SBN\", avviene una ristrutturazione e razionalizzazione della banca dati centrale dell'Indice, cos\u00ec come una sua apertura ad altri sistemi di gestione bibliotecaria non legati a SBN che utilizzano i formati bibliografici pi\u00f9 diffusi (UNIMARC, MARC21).\nOrganizzazione.\nIl Servizio bibliotecario nazionale collega biblioteche statali, di enti locali, universitarie e private operanti in diversi settori disciplinari. Le biblioteche partecipanti sono raggruppate in poli locali, collegati a loro volta all'Indice SBN, che contiene il catalogo collettivo del patrimonio posseduto dalle biblioteche aderenti al servizio. L'adesione al Servizio implica per la biblioteca o per il polo locale di biblioteche la sottoscrizione di un accordo con l'ICCU, per definire i rispettivi impegni nello sviluppo di SBN e dei servizi connessi.\nUna tra le funzioni fondamentali del Servizio Bibliotecario Nazionale \u00e8 la catalogazione partecipata fra le biblioteche aderenti: ogni record bibliografico (libri, codici di autorit\u00e0 o altro) viene descritto una sola volta dalla biblioteca o dal polo di biblioteche che per primo lo acquisisce. Le altre biblioteche si limitano a riportare nel proprio catalogo il record gi\u00e0 registrato nell'Indice, aggiungendo solo l'indicazione che anche loro sono in possesso di quel dato record.\nLe singole basi dati dei poli, tuttavia, condividono la sola descrizione bibliografica di un record, mantenendo cos\u00ec totale autonomia riguardo alla possibilit\u00e0 di aggiungere ulteriori informazioni (come la collocazione locale di un libro, gli ordini di acquisto, chiavi di ricerca pi\u00f9 specifiche, eccetera). Le biblioteche hanno piena autonomia anche per quanto riguarda le scelte organizzative e gli investimenti per hardware e software.\nAl 5 novembre 2018 vi aderiscono 6.320 biblioteche (organizzate in 104 poli) e la base dati bibliografica contiene 17.162.840 notizie bibliografiche, corredate da 92.110.636 localizzazioni (ossia, indicazioni della biblioteca che le possiede). Il catalogo collettivo comprende diverse tipologie di documenti: materiale antico (monografie a stampa dal XV secolo fino al 1830), materiale moderno (monografie, registrazioni audio e video, archivi elettronici, periodici e altri materiali a partire dal 1831), musica manoscritta, musica a stampa e libretti, materiale grafico e cartografico. Gli accessi al catalogo sono compresi fra i 2,8 milioni e i 4,6 milioni al mese.\nServizi.\nLa ricerca bibliografica.\nDal 1997, il catalogo collettivo \u00e8 disponibile in Rete mediante il sistema OPAC, che nel tempo ha visto la realizzazione di varie interfacce. A corredo della ricerca sono disponibili una serie di servizi quali ad esempio il salvataggio delle ricerche effettuate nella sessione, la gestione di liste di preferiti e l'invio tramite e-mail dei risultati.\nAttraverso la consultazione OPAC \u00e8 possibile inoltre:\nIl prestito interbibliotecario.\nIl Servizio bibliotecario nazionale mette a disposizione l\"'Inter library loan SBN\" (ILL SBN), servizio nazionale di prestito interbibliotecario e di fornitura di documenti, accessibile a tutti e rivolto ai bibliotecari e agli utenti finali.\nIl servizio del prestito interbibliotecario \u00e8 stato alla base del progetto SBN, avendo integrato le competenze e i progetti avviati nel novembre 1979 dal gruppo di lavoro ECO (Esperienza di cooperazione), poi proseguito nel progetto SNADOC (Servizio nazionale di accesso ai documenti), avviato in Toscana a met\u00e0 degli anni ottanta.\nNegli anni 2010, il servizio di prestito comprende i cataloghi dell'Indice SBN, del Catalogo Italiano dei Periodici (ACNP) e del catalogo collettivo di spogli di periodici italiani di economia, scienze sociali e storia dell'Associazione ESSPER."}
{"id": "1229615", "revid": "767487", "url": "https://it.wikipedia.org/wiki?curid=1229615", "title": "Pete Finestone", "text": "\u00c8 stato il secondo batterista dei Bad Religion in cui ha suonato dal 1981 al 1982 e dal 1984 al 1991, anno in cui ha lasciato il gruppo per concentrarsi sulla sua altra band, i The Fishermen, lasciando il posto a Bobby Shayer.\nNel 2003 \u00e8 salito sul palco con i Bad Religion per suonare \"Fuck Armageddon... This is Hell\"; collabora con i Jackass ed i Black On Sunshine."}
{"id": "1229620", "revid": "33689", "url": "https://it.wikipedia.org/wiki?curid=1229620", "title": "Phobia", "text": ""}
{"id": "1229635", "revid": "12222", "url": "https://it.wikipedia.org/wiki?curid=1229635", "title": "Piretroide", "text": ""}
{"id": "1229648", "revid": "827882", "url": "https://it.wikipedia.org/wiki?curid=1229648", "title": "Pseudoprimo forte", "text": "Sia formula_1 un intero, e sia formula_2 un intero dispari positivo, non primo, e tali che formula_3, e formula_4. Scriviamo formula_5, con formula_6 dispari. Il numero formula_2 si dice uno pseudoprimo forte in base formula_1 se vale una delle seguenti condizioni:\nIn altre parole, formula_2 \u00e8 uno pesudoprimo forte se \u00e8 uno pseudoprimo per il test di Miller-Rabin.\nPropriet\u00e0.\nSia formula_2 un numero intero positivo dispari e formula_3 un intero positivo tale che formula_4. Se formula_17, allora formula_2 \u00e8 uno pseudoprimo forte in base formula_1 se e solo se formula_2 \u00e8 uno pseudoprimo di Eulero-Jacobi in base formula_1.\nInfatti, se formula_17, segue facilmente che formula_23. Quindi, formula_2 \u00e8 uno pseudoprimo forte in base formula_1 se e solo se:\nSe formula_2 \u00e8 uno pseudoprimo di Eulero-Jacobi-Jacobi in base formula_1, si ha:\ndove a destra abbiamo il simbolo di Jacobi. Quindi\ned formula_2 \u00e8 uno pseudoprimo forte in base formula_1.\nViceversa, sia formula_2 uno pseudoprimo forte in base formula_1. Poich\u00e9 formula_17, si ha che: \nformula_38\ne, dunque, \nVi sono altre due propriet\u00e0, che elenchiamo senza dimostrazione.\nGli pseudoprimi forti hanno un importante ruolo nella crittografia moderna, poich\u00e9 sono spesso utilizzati in algoritmi che sfruttano test di primalit\u00e0 probabilistici, come RSA, che usa l'algoritmo del test di Miller - Rabin per trovare dei numeri primi molto grandi."}
{"id": "1229655", "revid": "378498", "url": "https://it.wikipedia.org/wiki?curid=1229655", "title": "Rugby a 15 nel 1940-1945", "text": "Il 1\u00ba settembre 1939, con l'invasione della Polonia da parte della Germania, ebbe inizio il secondo conflitto mondiale.\nI migliori rugbysti delle Isole Britanniche e del Commonwealth furono reclutati per i combattimenti e questo provoc\u00f2 il rallentamento dei tornei dapprima nel Regno Unito, poi anche nell'emisfero australe.\nAttivit\u00e0 internazionale (1940-44).\nFermo il torneo delle Cinque Nazioni che aveva appena riammesso la , l'attivit\u00e0 internazionale fu diradata; l'unico incontro internazionale dei transalpini fu contro una selezione dell'esercito britannico, formata dai giocatori sotto le armi.\nL'incontro si svolse a Parigi il 25 febbraio 1940.\nTra il 1940 e il 1942 si tennero in Europa altri tre incontri internazionali, tutti con l' come protagonista.\nNel primo di essi, a Bucarest contro la , l'arbitro tedesco Krapp fece giocare una partita di 70' perch\u00e9 aveva erroneamente fischiato la fine del primo tempo alla mezz'ora di gioco; l'incontro fin\u00ec 3-0 per i rumeni.\nUn mese pi\u00f9 tardi, a Stoccarda, l'Italia batt\u00e9 la e due anni pi\u00f9 tardi, nel 1942, batt\u00e9 a Milano la .\nQuello fu l'ultimo match internazionale degli azzurri nel periodo bellico.\nCampionati nazionali.\nA livello di campionati nazionali, si continuano a disputare alcuni tornei, in paesi neutrali o che, pur coinvolti, non sono inizialmente toccati dalla guerra sul proprio suolo. \u00c8 Il caso dell'Italia, dell'Australia e della Francia di Vichy (essendo il Sud della Francia sotto il governo di Petain, la maggior parte delle squadre riusc\u00ec a partecipare a questi campionati di guerra). Ovviamente il livello di gioco risente della mancanza dei giocatori impegnati in guerra.\nI Barbarians.\nIn Inghilterra, la squadra ad inviti dei Barbarians disputa alcune partite contro selezioni organizzate da JE Thorneloe, segretario dei Leicester Tigers.\nAttivit\u00e0 internazionale 1945.\nL'evento pi\u00f9 importante \u00e8 l'incontro del 1\u00ba gennaio 1945 tra la Francia e l'esercito britannico.\nA marzo tornano ad incontrarsi Scozia ed Inghilterra, anche se il match non avr\u00e0 valore di test match ufficiale.\nIl 28 aprile, mentre a Berlino Hitler sta per cadere, una selezione dell'Impero Britannico, sfida la Francia a Richmond.\nAnche Paesi Bassi e Belgio tornano ad affrontarsi, appena liberati.\nA fine anno l'attivit\u00e0 si intensifica con un'amichevole tra Galles e Francia e la costituzione della squadra dei \"Kiwis\" selezione dei giocatori neozelandesi sotto le armi, di stanza in Europa."}
{"id": "1229663", "revid": "33689", "url": "https://it.wikipedia.org/wiki?curid=1229663", "title": "Quinto Edio Lolliano Plauzio Avito", "text": "Biografia.\nAvito era originario di \"Pollentia\" (Pollenzo, in Liguria); proveniva da una famiglia di rango senatoriale, con il padre, Quinto Edio Rufo Lolliano Genziano, che fu console suffetto intorno al 186, e il fratello, Edio Lolliano Terenzio Genziano che fu console ordinario nel 211.\nDal 202 al 205 circa Avito comand\u00f2 la Legio VII \"Gemina\"; nel 209 ottenne il consolato; nel 224 fu governatore d'Asia."}
{"id": "1229664", "revid": "125670550", "url": "https://it.wikipedia.org/wiki?curid=1229664", "title": "Linea di galleggiamento", "text": "La linea di galleggiamento o linea d'acqua \u00e8 l'intersezione tra il piano di galleggiamento di una nave e la superficie esterna dello scafo.\nPoich\u00e9 esistono infiniti piani di galleggiamento, esistono altrettante infinite linee d'acqua; una particolare linea d'acqua \u00e8 quella corrispondente al galleggiamento di \"progetto\" o \"normale\"."}
{"id": "1229680", "revid": "56620", "url": "https://it.wikipedia.org/wiki?curid=1229680", "title": "Lancia D20", "text": "La Lancia D20 \u00e8 un'automobile da competizione realizzata dalla casa torinese Lancia nel 1953.\nIl contesto.\nNell'immediato dopoguerra, appena insediato ai vertici dell'azienda di famiglia, l'ingegner Gianni Lancia mostra un particolare interesse per le competizioni automobilistiche, differenziandosi in questo dal padre - l'indimenticato Vincenzo- che, dopo aver partecipato con successo in prima persona al volante di vetture Fiat alle prime corse automobilistiche di inizio secolo, una volta trasformatosi in costruttore non ambisce a che le sue vetture si affermino agonisticamente.\nSubito dopo la presentazione del modello Aurelia - che, specialmente nella versione coup\u00e9 \"B20\" sembra particolarmente adatto all'uopo - l'ingegnere decide di scendere in campo nell'agone sportivo: in una prima fase (1951) in casa Lancia ci si accontenta di \u201cassistere\u201d i clienti che desiderano partecipare alle corse pi\u00f9 importanti, poi (1952) si scende in campo \u201cufficialmente\u201d con le Aurelia B20 appositamente allestite e preparate, dopodich\u00e9 si pensa di cimentarsi nelle corse con un prodotto specificatamente progettato, che debutta nel 1953.\nNasce cos\u00ec, a cavallo tra il 1952 ed il 1953, il modello D20, che molti inizialmente definiscono un po' troppo semplicisticamente e frettolosamente come \u201cAurelia 2900\u201d. In realt\u00e0 non si tratta di una ennesima versione dell'Aurelia (che, nell'eventualit\u00e0, avrebbe dovuto essere contrassegnata dalla sigla con la lettera \u201cB\u201d come in uso in quegli anni alla Lancia) ma di un prodotto, sempre progettato dal celebre Vittorio Jano, che, pur derivato dall'Aurelia, si differenziava per non poche particolarit\u00e0 tecniche.\nStoria ed evoluzione.\nDal momento della decisione di realizzare questa vettura da competizione e quello del debutto agonistico (25 aprile 1953) pare sia intercorso un anno abbondante. I progettisti che affiancano Vittorio Jano rispondono ai nomi di Ettore Zaccone Mina (specializzato in motoristica), di Francesco Faleo (telaistica), di Mattei (prove motori) e di Luigi Bosco (trasmissione). Nel primo semestre del 1952 viene realizzato un primo motore (tipo B110) avente una cilindrata di 2494 cmc ed erogante oltre 180 HP, che per\u00f2 evidentemente non soddisfa appieno e che viene presto accantonato in favore di una unit\u00e0 pi\u00f9 potente. Il motore \u2013 sempre un 6 cilindri a V di 60\u00b0 - che equipaggia la D20 sfiora infatti i tre litri di cilindrata (il motore \u00e8 pressoch\u00e9 \u201cquadro\u201d nel senso che le misure di alesaggio e di corsa sono quasi identiche, ovvero mm 86 ed 85 rispettivamente) e supera i 215 HP a 6500 giri al minuto. Caratteristiche peculiari del motore sono: quattro alberi a camme in testa, doppia accensione, alimentazione a mezzo di tre carburatori doppio corpo. Le sospensioni sono a quattro ruote indipendenti: avantreno a balestra trasversale e bracci oscillanti, retrotreno a trapezi e balestra trasversale. Dal punto di vista estetico, la D20 si presenta come un filante ed elegante coup\u00e9 dovuto alla matita di Pininfarina.\nPoich\u00e9 Gianni Lancia punta decisamente a far partecipare la sua Casa torinese al Campionato del Mondo Vetture Sport (istituito proprio nel 1953) \u00e8 evidente che la D20 non pu\u00f2 che rappresentare una sorta di trampolino di lancio sperimentale, trattandosi di un modello con potenza non sufficiente a contrastare le marche pi\u00f9 blasonate (Ferrari in primis). Quattro delle undici \u201cD20\u201d messe in cantiere vengono trasformate in corso d'opera nel nuovo tipo D23 spider, destinato a far da ponte tra la D20 e la D24, la vettura destinata a diventare famosa per la vittoria alla Carrera Messicana ed a dimostrarsi davvero in grado di competere ad armi pari con le migliori Ferrari, Alfa Romeo, Jaguar ed Aston Martin.\nL'attivit\u00e0 sportiva.\nLe berlinette D20 prendono parte, in poco pi\u00f9 di due mesi (tra il 25 aprile ed il 5 luglio del 1953) a sette competizioni: i risultati, se pur non mirabolanti, sono comunque di tutto rispetto, dal momento che annoverano due vittorie assolute (alla cronoscalata Palermo-Monte Pellegrino e soprattutto alla Targa Florio), una piazza d'onore (Coppa della Consuma) ed un terzo posto alla massacrante Mille Miglia (che, da s\u00e9, vale quanto una vittoria in una gara \"normale\"). Sfortunate invece le trasferte all'estero, con i ritiri alla \"24 ore\" di Le Mans e ad Oporto.\nItalia, 1953, 25/26 aprile, XX Mille Miglia&lt;br&gt;\nLa berlinetta D20 esordisce alla XX edizione della Mille Miglia, che si svolge sul tradizionale percorso Brescia-Roma-Brescia (Km 1512) tra il 25 ed il 26 aprile. Al \u201cvia\u201d di questa classicissima corsa italiana, si contano cinque berlinette: quattro di esse sono \u201cvere\u201d D20, munite del motore da 3 litri, mentre la quinta \u00e8 una sorta di \u201cibrido\u201d, essendo munita del motore \u201cquadro\u201d sperimentale da 2,5 litri. Le quattro D20-3 litri vengono affidate alle mani esperte di Clemente Biondetti, Felice Bonetto, Umberto Maglioli e Piero Taruffi (investito dalla qualifica di \u201ccapo-squadra\u201d), mentre la D20-2,5 litri \u00e8 destinata a Franco Bornigia. Maglioli e Taruffi, oltre al Bornigia, sono costretti al ritiro per guasti meccanici, mentre Bonetto conclude la gara in un'ottima terza posizione assoluta e Biondetti \u00e8 ottavo. Ma non si pu\u00f2 evitare di rimarcare come \u201cla volpe d'argento\u201d (questa l'affettuoso nomignolo affibbiato a Taruffi) abbia condotto una fase iniziale di assoluto rilievo, transitando al controllo di Verona in seconda posizione, alle spalle dell'Alfa Romeo Disco Volante di Consalvo Sanesi ma davanti alle numerose Ferrari e, persino, all'Alfa Romeo del \u201ccampionissimo\u201d Juan Manuel Fangio. A met\u00e0 corsa (ovvero al passaggio dalla capitale) la situazione di classifica vede Bonetto al 5\u00ba posto (preceduto da Karl Kling, Juan Manuel Fangio, Giannino Marzotto e Giovanni Bracco) con Maglioli 7\u00b0 e Biondetti 12\u00b0. Poi, sul passo della Futa, Maglioli accusa un irreparabile guasto al differenziale ed \u00e8 costretto ad abbandonare, mentre Biondetti rinviene fortissimo ma un guasto lo costringe a compiere gli ultimi chilometri al rallentatore (addirittura spingendo a forza di braccia, assieme al coequiper Barovero, la vettura) e finisce ottavo.\nQuesta la classifica finale (primi 10) della corsa (percorso totale Km 1512,000) :&lt;br&gt;\n1.[#547] Marzotto Giannino/Crosara Marco (Ferrari 340MM spider) 10h37'19\u201d (Km/h 142,346)&lt;br&gt;\n2.[#602] Fangio Juan Manuel/Sala Giulio (Alfa Romeo 6C3000CM coup\u00e9) 10h49'03\u201d&lt;br&gt;\n3.[#606] Bonetto Felice/Peruzzi U. (Lancia D20 coup\u00e9) 11h07'40\u201d&lt;br&gt;\n4.[#608] Cole Tom/Vandelli Mario (Ferrari 340MM spider) 11h20'39\u201d&lt;br&gt;\n5.[#611] Parnell Reginald/Klementaski Louis (Aston Martin DB3 spider) 11h32'43\u201d&lt;br&gt;\n6.[#525] Giletti Emilio/Bertocchi Guarino (Maserati A6GCS/53 spider) 11h38'42\u201d&lt;br&gt;\n7.[#546] Anselmi Enrico/Maggio Luigi (Lancia Aurelia B20-2500 coup\u00e9) 11h41'07\u201d&lt;br&gt;\n8.[#616] Biondetti Clemente/Barovero E. (Lancia D20 coup\u00e9) 11h49'49\u201d&lt;br&gt;\n9.[#633] Cabianca Giulio/Roghi Gianfranco (Ferrari 250MM spider) 11h51'39\u201d&lt;br&gt;\n10.[#512] Mantovani Sergio/Palazzi R. (Maserati A6GCS/53 spider) 11h51'56\u201d\nItalia, 1953, 10 maggio, Palermo-Monte Pellegrino\nScesa in Sicilia per la disputa della Targa Florio in calendario il 14 maggio, la Lancia pensa bene di iscrivere una D20 alla cronoscalata del Monte Pellegrino (Palermo), che si disputa 4 giorni prima, domenica 10 maggio, su un percorso di 8750 metri. L'idea non \u00e8 malvagia, dal momento che Umberto Maglioli (pilota designato a guidare la macchina lungo le rampe del monte palermitano) si aggiudica la vittoria assoluta. \nQuesta la classifica finale (primi 10) della corsa (percorso Km 8,750):&lt;br&gt;\n1.[#130] Maglioli Umberto (Lancia D20 coup\u00e9) 5'47\u201d4/5, media Km/h 90,569&lt;br&gt;\n2.[#122] Bordonaro Luigi (Ferrari 212 spider) 5'55\u201d2/5&lt;br&gt;\n3.[#114] Grimaldi Enzo (Osca 1100 spider) 6'09\u201d4/5&lt;br&gt;\n4.[#---] Pucci Antonio (Lancia Aurelia B20-2500 coup\u00e9) 6'14\u201d&lt;br&gt;\n5.[#124] Bornigia Franco (Lancia B20-2500) 6'17\u201d4/5&lt;br&gt;\n6.[#---] Sebasti Scalera Sandro (Alfa Romeo 1900 TI berlina) 6'29\u201d&lt;br&gt;\n7.[#---] Musmeci Nicola (Alfa Romeo 1900 TI berlina) 6'29\u201d2/5&lt;br&gt;\n8.[#---] Donato Francesco (Ferrari 166) 6'34\u201d4/5&lt;br&gt;\n9.[#---] Piccolo Mario (Nardi Danese-Bmw 750 spider) 6'37\u201d&lt;br&gt;\n10.[#---] Casales Giovanni (Cisitalia 202) 6'43\u201d\nItalia, 1953, 14 maggio, XXXVII Targa Florio\nAnche se un incidente alla vigilia della gara che mette fuori uso la D20 di Felice Bonetto potrebbe avere le sembianze di presagio negativo per la Lancia, cos\u00ec non sar\u00e0 e, delle tre D20 regolarmente presentatesi al \u201cvia\u201d (affidate a Giovanni Bracco, Umberto Maglioli e Piero Taruffi), una sola riuscir\u00e0 a tagliare il traguardo, ma si aggiudicher\u00e0 la vittoria assoluta, grazie anche all'abilit\u00e0 del suo pilota, Umberto Maglioli. Piero Taruffi, dal canto suo, compie una gara tutta d'attacco (tanto \u00e8 vero che segna il giro pi\u00f9 veloce della giornata) e transita in testa sino al settimo degli otto giri in programma, finendo per\u00f2 per uscire di strada proprio all'ultimo giro. La terza vettura, quella di Bracco, compie una gara pi\u00f9 regolare ma \u00e8 comunque costretta al ritiro per un incidente avvenuto nel corso del 4\u00ba giro.\nQuesta la classifica finale (primi 10) della corsa (percorso, 8 giri per totali Km 576,000):&lt;br&gt;\n1.[#76] Maglioli Umberto (Lancia D20 coup\u00e9) 7h08'35\u201d4/5, media Km/h 80,635&lt;br&gt;\n2.[#98] Giletti Emilio (Maserati A6GCS/53 spider) 7h10'15\u201d&lt;br&gt;\n3.[#66] Mantovani Sergio/Fangio Juan Manuel (Maserati A6GCS/53 spider) 7h13'43\u201d&lt;br&gt;\n4.[#62] Valenzano Luigi (Lancia Aurelia B20-2500 coup\u00e9) 7h18'47\u201d2/5&lt;br&gt;\n5.[#64] Bordoni Franco (Gordini 23S spider) 7h19'26\u201d&lt;br&gt;\n6.[#70] Cabianca Giulio (Ferrari 250 MM) 7h27'01\u201d3/5&lt;br&gt;\n7.[#48] Bornigia Mario (Lancia Aurelia B20-2500 coup\u00e9) 7h29'11\u201d&lt;br&gt;\n8.[#50] Bonomi Roberto (Ferrari 225S) 7h35'18\u201d&lt;br&gt;\n9.[#22] Stagnoli Antonio (Ferrari 225S) 7h37'24\u201d4/5&lt;br&gt;\n10.[#72] Pucci Antonio (Lancia Aurelia B20-2500 coup\u00e9) 7h39'25\u201d&lt;br&gt;\nGiro pi\u00f9 veloce: il 7\u00b0 di Taruffi Piero (Lancia D20 coup\u00e9) in 49'37\u201d alla media di km/h 87,067\nFrancia, 1953, 13/14 giugno, XXI \u201c24 Ore\u201d di Le Mans&lt;br&gt;\nDecisamente sfortunata la \u201cspedizione\u201d oltralpe della Lancia per la ventunesima edizione della celeberrima \u201c24 Ore\u201d francese. Per l'occasione, la Casa torinese prepara 4 vetture, riducendone la cilindrata a 2693\u00a0cm\u00b3 e munendole di compressore Roots. Cos\u00ec modificati, i motori raggiungono una potenza di 240 HP (contro i 217 del motore 3 litri ad alimentazione atmosferica) che dovrebbe consentire alla vettura di superare i 230\u00a0km/h di velocit\u00e0 massima. Malgrado la meticolosa anche se un po' affrettata preparazione e l'utilizzo di piloti di provata capacit\u00e0 ed esperienza, la corsa ha un esito veramente disastroso per i nostri colori e nessuna delle 4 Lancia che si allineano al \u201cvia\u201d riesce a vedere la bandiera a scacchi. Ma non solo: queste Lancia sovralimentate mostrano il loro limite anche nelle prestazioni velocistiche, dal momento che mai appaiono in grado di battersi con le varie Jaguar, Ferrari, Alfa Romeo, Cunningham e Gordini. A titolo di curiosit\u00e0 si pu\u00f2 riferire che, sul rettilineo delle Hunaudi\u00e9res, la D20 pi\u00f9 veloce viene cronometrata alla velocit\u00e0 di km/h 219,647, un valore dunque in assoluto solamente \u201cdiscreto\u201d.\nPer la cronaca, questa la sequenza dei ritiri:&lt;br&gt;\nalla VI ora, dopo 65 giri, si ritira, causa un guasto allo spinterogeno, la D20 #32 di Felice Bonetto/Luigi Valenzano; alla XII ora, dopo 119 giri, \u00e8 la volta della # 30 (Piero Taruffi/Umberto Maglioli) che accusa un guasto alla dinamo. Trascorrono circa 6 ore quando, alla diciottesima ora, cede la guarnizione della testata alla D20 #31 di Robert Manzon/Louis Chiron. Infine, pare a seguito di incidente (altre fonti parlano invece di problemi di motore), alla XXI ora (212 giri) esce di scena anche l'ultima D20 superstite, la #63 di Froilan Gonzales/Clemente Biondetti.\nPortogallo, 1953, 20 giugno, III Gran Premio del Portogallo&lt;br&gt;\nUna settimana dopo la disfatta di Le Mans, un'altra pesante sconfitta attende la squadra Lancia. La localit\u00e0 dello scontro \u00e8 sul circuito cittadino di Oporto, dove \u00e8 in programma il locale Gran Premio, aperto alle vetture del gruppo sport. Partono tre D20 (Piero Taruffi, col #10, Felice Bonetto, col #12, e Robert Manzon col #14) ma, anche stavolta, nessuna di loro riesce a portare a termine la gara: Taruffi esce di strada, mentre Bonetto e Manzon vengono fermati da avarie meccaniche. C'\u00e8 per\u00f2 da dire che in questa corsa, quanto meno, le D20 si dimostrano pi\u00f9 competitive, al punto che Felice Bonetto \u00e8 in testa quando, a 5 giri dalla fine, viene messo KO da un irreparabile guasto al motore.\nMa in casa Lancia si sta correndo rapidamente ai ripari, predisponendo l'erede naturale della D20, lo spider D23, destinato a debuttare a Monza il 29 giugno.\nItalia, 1953, 29 giugno, VI Gran Premio dell'Autodromo di Monza&lt;br&gt;\nIn questa corsa monzese, che vede il debutto della erede spider D23, la berlinetta D20 disputa la sua ultima gara in circuito. \u00c8 ancora una volta una prestazione non troppo soddisfacente, che relega la berlinetta (affidata a Robert Manzon) al 13\u00ba posto nella \u201cprima manche\u201d e che si conclude con un ritiro per bloccaggio del motore nella \u201cseconda manche\u201d. Ma ormai gli occhi e le attenzioni sono puntate sulla nuova D23.\nQuesta, comunque, la classifica (completa) relativa alla prima manche (35 giri, pari a Km 220,500):&lt;br&gt;\n1.[#12] Villoresi Luigi (Ferrari 250 MM coup\u00e9) 1h15'36\u201d3/10, media Km/h 174,988&lt;br&gt;\n2.[# 4] Bonetto Felice (Lancia D23 spider) 1h15'44\u201d7/10&lt;br&gt;\n3.[#---] Farina Nino (Ferrari) 1h15'46\u201d3/10&lt;br&gt;\n4.[#---] Hawthorn Mike (Ferrari) 1h17'05\u201d5/10&lt;br&gt;\n5.[#---] Castellotti Eugenio (Ferrari) 1h16'52\u201d8/10 a 1 giro&lt;br&gt;\n6.[#---] Casella Salvatore (Gordini) 1h17'43\u201d a 1 giro&lt;br&gt;\n7.[#---] Bordoni Franco (Gordini) 1h15'41\u201d a 2 giri&lt;br&gt;\n8.[#---] Piotti Luigi (Ferrari) 1h15'59\u201d7/10 a 2 giri&lt;br&gt;\n9.[#---] Bonomi Roberto (Ferrari) 1h16'31\u201d3/10 a 2 giri&lt;br&gt;\n10.[#---] Scotti Piero (Ferrari) 1h15'37\u201d9/10 a 3 giri&lt;br&gt;\n11.[#---] Stagnoli Antonio (Ferrari) 1h15'38\u201d2/10 a 3 giri&lt;br&gt;\n12.[#---] Giletti Emilio (Maserati A6GCS/53 spider) 1h15'41\u201d7/10 a 3 giri&lt;br&gt;\n13.[# 6] Manzon Robert (Lancia D20 coup\u00e9) 1h15'42\u201d4/10 a 3 giri&lt;br&gt;\n14.[#---] Simon Yvonne (Ferrari 166 spider) 1h15'49\u201d8/10 a 8 giri\nItalia, 1953, 5 luglio, XVI Coppa della Consuma&lt;br&gt;\nIl 5 luglio 1953 segna la data dell'ultima apparizione in corsa di una berlinetta D20. L'occasione \u00e8 fornita, in quel di Firenze, dalla corsa in salita lungo le rampe che conducono da Pontassieve al Passo della Consuma. Nella fattispecie, la pensionanda berlinetta \u00e8 affidata a Clemente Biondetti, che compie un'ottima prova classificandosi secondo assoluto alle spalle della barchetta \u201c3 litri\u201d Ferrari di Piero Scotti.\nQuesta la classifica finale (primi 10) della corsa (percorso Km 12,500):&lt;br&gt;\n1.[#142] Scotti Piero (Ferrari 3000 spider) 7'56\u201d3/5, media Km/h 94,418&lt;br&gt;\n2.[#140] Biondetti Clemente (Lancia D20 coup\u00e9) 8'14\u201d4/5&lt;br&gt;\n3.[#---] Piodi Roberto (Lancia Aurelia B20-2500 coup\u00e9) 8'21\u201d2/5&lt;br&gt;\n4.[#---] Bona Plinio (Lancia Aurelia B20-2500 coup\u00e9) 8'27\u201d1/5&lt;br&gt;\n5.[#---] Cornacchia Franco (Ferrari 212) 8'36\u201d1/5&lt;br&gt;\n6.[#---] Terigi Aldo (Ermini-Fiat 1100) 8'46\u201d2/5&lt;br&gt;\n7.[#---] Brandi Attilio (Ermini-Fiat 1100) 8'49\u201d2/5&lt;br&gt;\n8.[#---] Contini Ettore (Lancia Aurelia B20-2500 coup\u00e9) 9'00\u201d4/5&lt;br&gt;\n9.[#---] Puma Ugo (Ermini-Fiat 1100) 9'01\u201d1/5&lt;br&gt;\n10.[#---] Soldaini Piero (Alfa Romeo 1900 Sprint) 9'14\u201d."}
{"id": "1229687", "revid": "1305772", "url": "https://it.wikipedia.org/wiki?curid=1229687", "title": "Linea d'acqua", "text": "Linea d'acqua si pu\u00f2 riferire a:"}
{"id": "1229688", "revid": "107577024", "url": "https://it.wikipedia.org/wiki?curid=1229688", "title": "Pseudoprimo di Eulero", "text": "Un numero \"n\" \u00e8 detto pseudoprimo di Eulero in base \"a\" (con MCD(\"n\",\"a\")=1) se \u00e8 un numero dispari composto e \ndove mod \u00e8 l'operazione modulo.\nQuesti numeri sono detti pseudoprimi perch\u00e9 tutti i numeri primi verificano questa propriet\u00e0, in base al piccolo teorema di Fermat. Infatti, secondo questo ogni numero \"a\" coprimo con \"n\" verifica\nSe ora \"p\"&gt;2, si ha\nUna forma pi\u00f9 forte della relazione precedente \u00e8\ndove (\"a\"/\"n\") \u00e8 il simbolo di Legendre. Un numero che verifica questa uguaglianza \u00e8 detto pseudoprimo di Eulero-Jacobi in base \"a\". Ogni pseudoprimo di Eulero-Jacobi \u00e8 anche uno pseudoprimo di Eulero, poich\u00e9 il simbolo di Legendre pu\u00f2 essere solamente 1 e -1, tuttavia esistono numeri del secondo tipo che non appartengono al primo insieme. Ad esempio 9 \u00e8 uno pseudoprimo di Eulero in base 17, ma non uno pseudoprimo di Eulero-Jacobi; mentre in base 19 \u00e8 uno pseudoprimo di Eulero e di Eulero-Jacobi. Infatti:\nInvece, \nLa differenza dei due casi (pseudoprimi di Eulero o di Eulero-Jacobi) si trova nella scelta di +1 o -1, che rende pi\u00f9 raffinata la valutazione di Eulero-Jacobi.\nOgni pseudoprimo di Eulero \u00e8 anche uno pseudoprimo di Fermat in base \"a\", ma non vale il viceversa.\nEsistono inoltre numeri che sono pseudoprimi di Eulero in ogni base \"a\" coprima con loro stessi; tali numeri sono detti \"pseudoprimi assoluti di Eulero\". Questi numeri sono un sottoinsieme degli pseudoprimi assoluti di Fermat, generalmente chiamati numeri di Carmichael. Il pi\u00f9 piccolo pseudoprimo assoluto di Eulero \u00e8 1729."}
{"id": "1229691", "revid": "174852", "url": "https://it.wikipedia.org/wiki?curid=1229691", "title": "Splenomegalie", "text": ""}
{"id": "1229696", "revid": "287204", "url": "https://it.wikipedia.org/wiki?curid=1229696", "title": "Cesare Maccari", "text": "\u00c8 stato anche un importante acquafortista.\nBiografia.\nNato nel 1840 a Siena, Maccari inizi\u00f2 la sua attivit\u00e0 artistica inizialmente come scultore; in seguito pass\u00f2 alla pittura, divenendo allievo di Luigi Mussini all'Accademia di Siena.&lt;br&gt;\nDopo aver studiato i pi\u00f9 importanti pittori veneti del XVI secolo, si rec\u00f2 a Firenze per studiare i grandi pittori rinascimentali fiorentini, quali Raffaello, Leonardo da Vinci ecc. Giunto a Roma, la famiglia Savoia, appena diventata la famiglia reale italiana, gli affid\u00f2 la decorazione della Cappella Reale del Sudario, che fin\u00ec di affrescare nel 1873.\nLa fama che gli deriv\u00f2 da questo importante lavoro aument\u00f2 dopo la realizzazione dei famosi affreschi nella \u00absala Maccari\u00bb (che non a caso prende il nome da lui) del Palazzo del Senato (1881 - 1888), affidatigli in seguito ad un concorso da lui vinto. Il 5 giugno 1888 fu iniziato in Massoneria nella Loggia \"Rienzi\" di Roma. \nNella natale Siena sono opera sua gli affreschi nella \"Sala del Risorgimento\" del Palazzo Pubblico; qui si conserva inoltre il quadro \u00abFabiola\u00bb, che ottenne un grande successo ed il parere favorevole della critica in una mostra del pittore svoltasi a Roma nel 1870. Altri importanti affreschi si trovano nella chiesa della Consolazione a Genova, nella basilica cattedrale di Santa Maria Assunta di Nard\u00f2 (Lecce).\nInoltre, considerati il suo capolavoro, sono gli affreschi della cupola del Santuario di Loreto (1895 - 1907).\nDivenuto uno dei pittori di successo della Roma umbertina, Maccari partecip\u00f2 alla lottizzazione del nuovo rione Ludovisi facendo realizzare, a partire dal 1902, il villino neogotico agli Horti Sallustiani (completo di torrette, parzialmente abusivo) che ancora mantiene il suo nome. Mentre si occupava di importanti lavori nel Palazzo di Giustizia di Roma, fu colpito da paralisi nel 1909; a seguito di ci\u00f2 dovette abbandonare ogni attivit\u00e0. Mor\u00ec a Roma nel 1919. \u00c8 sepolto presso il Cimitero del Verano di Roma."}
{"id": "1229698", "revid": "124895226", "url": "https://it.wikipedia.org/wiki?curid=1229698", "title": "Volont\u00e0", "text": "La volont\u00e0 \u00e8 la determinazione fattiva e intenzionale di una persona ad intraprendere una o pi\u00f9 azioni volte al raggiungimento di uno scopo preciso.\nLa volont\u00e0 consiste quindi nella forza di spirito diretta dall'essere umano verso il fine, o i fini, che egli si propone di realizzare nella sua vita, o anche solamente nel potere impiegato nelle sue azioni semplici e quotidiane. Esempi di volont\u00e0 possono essere il desiderio di lasciare un'eredit\u00e0 ai figli e/o ai parenti, o il proposito di comprare una casa. Generalmente la volont\u00e0 rappresenta la facolt\u00e0 di una persona di scegliere e raggiungere con sufficiente convinzione un dato obiettivo.\nDa un punto di vista esclusivo, la volont\u00e0 di una persona \u00e8 la sua capacit\u00e0 di non farsi condizionare dalle altre persone. In questo senso, la volont\u00e0 si pu\u00f2 accomunare alla parola assertivit\u00e0.\nQuestioni filosofiche.\nQuello di volont\u00e0 \u00e8 un concetto fondamentale e a lungo dibattuto nell'ambito della filosofia, in quanto inestricabilmente legato all'interpretazione dei concetti di libert\u00e0 e virt\u00f9. Particolarmente problematico \u00e8 poi il suo rapporto con le interpretazioni meccanicistiche del mondo: se l'uomo sia capace di atti volitivi che, in quanto tali, rompono il meccanicismo della realt\u00e0, o se invece la sua volont\u00e0 sia determinata dalle leggi che regolano l'universo, e sia quindi snaturata e priva di ogni valore morale. Sono qui evidenti i rapporti col concetto di libert\u00e0.\nLa concezione intellettualistica dei Greci.\nUna visione intellettualistica della volont\u00e0, condizionata dal sapere, era nelle tesi di Socrate basate sul principio della naturale attrazione verso il Bene e dell'involontariet\u00e0 del male: l'uomo per sua natura \u00e8 orientato a scegliere ci\u00f2 che \u00e8 bene per lui. La virt\u00f9 \u00e8 scienza, e consiste nel dominio di s\u00e9 e nella capacit\u00e0 di dare ascolto alle esigenze dell'anima. Se non si fa il Bene, \u00e8 perch\u00e9 non lo si conosce.\nIl male quindi non dipende da una libera volont\u00e0, ma \u00e8 la conseguenza dell'ignoranza umana che scambia il male per bene, proiettando quest'ultimo sui piaceri o su qualit\u00e0 esteriori.\nPlatone approfond\u00ec quest'aspetto dell'etica socratica, in particolare nel \"Gorgia\" e nel \"Filebo\". Nel mito della Caverna egli sosteneva come la volont\u00e0 abbia quale unico suo oggetto il Bene, dato che il male \u00e8 un semplice non-essere. Non si pu\u00f2 scegliere ci\u00f2 che non \u00e8: di qui la contrapposizione tra la volont\u00e0 attiva dei pochi che si volgono verso il mondo delle idee, spinti dal desiderio dell\"'eros\", e la passivit\u00e0 di coloro che rimangono relegati nell'antro della caverna, schiavi dell'ignoranza.\nAnche per Aristotele un'azione volontaria e libera \u00e8 quella che nasce dall'individuo e non da condizionanti fattori esterni, purch\u00e9 sia predisposta dal soggetto con un'adeguata conoscenza di tutte le circostanze particolari che contornano la scelta: tanto pi\u00f9 accurata sar\u00e0 questa indagine tanto pi\u00f9 libera sar\u00e0 la scelta corrispondente.\nNello stoicismo \u00e8 centrale il tema della volont\u00e0 del saggio che aderisce perfettamente al suo dovere (\"kath\u00e8kon\"), obbedendo a una forza che non agisce esteriormente su di lui, bens\u00ec dall'interno. Siccome tutto avviene secondo necessit\u00e0, la volont\u00e0 consiste nell'accettare con favore il destino, qualunque esso sia, altrimenti si \u00e8 comunque destinati a farsi trascinare da esso contro voglia. Il dovere stoico non \u00e8 quindi da intendersi come un esercizio forzato di vita, ma sempre come il risultato di una libera scelta, effettuata in conformit\u00e0 con le leggi del L\u00f2gos. E poich\u00e9 il Bene consiste appunto nel vivere secondo ragione, il male \u00e8 solo ci\u00f2 che in apparenza vi si oppone.\nPlotino, rifacendosi a Platone, sostenne analogamente che il male non ha consistenza, essendo soltanto una privazione del Bene che \u00e8 l'Uno assoluto. La volont\u00e0 umana consiste quindi nella capacit\u00e0 di ritornare all'origine indifferenziata del tutto attraverso l'estasi, la quale per\u00f2 non pu\u00f2 essere mai il risultato di un'azione pianificata o deliberata. Si ha infatti in Plotino la rivalutazione del procedere inconscio, dato che il pensiero cosciente e puramente logico non \u00e8 sufficiente. Lo stesso Uno genera da s\u00e9 i livelli spirituali a lui inferiori non in vista di uno scopo finale, ma in una maniera non razionalizzabile, poich\u00e9 l'attivit\u00e0 giustificatrice della ragione prende ad agire solo ad un certo punto della discesa in poi.\nIl volontarismo del Cristianesimo.\nIl concetto di volont\u00e0 divenne centrale nel pensiero cristiano per la sua stretta relazione con i concetti di peccato e virt\u00f9: si pensi alla difficolt\u00e0 di definire o concepire una colpa in assenza della possibilit\u00e0 di determinare le proprie azioni. La teologia cristiana accentu\u00f2 l'aspetto volontaristico del neoplatonismo, a scapito di quello intellettualistico, riprendendo ad esempio da Plotino il concetto dell'origine imperscrutabile della volont\u00e0 divina, ma attribuendovi decisamente il connotato di Persona, come soggetto che agisce intenzionalmente in vista di un fine.\nLa buona volont\u00e0, e non pi\u00f9 la razionalit\u00e0, \u00e8 quella che consente di volgersi alla realizzazione del Bene. Ma non \u00e8 possibile raggiungere quest'ultimo senza l'intervento divino elargitore della grazia, mezzo essenziale di liberazione dell'uomo. La volont\u00e0 non potrebbe indirizzarsi al bene, corrotta com'\u00e8 dalla schiavit\u00f9 delle passioni corporee, se non ci fosse la rinascita dell'uomo operata da Cristo.\nPermase tuttavia l'aspetto conoscitivo della volont\u00e0, che si verifica attraverso un'illuminazione dell'intelletto per opera dello Spirito Santo. Volont\u00e0 e conoscenza rimasero cos\u00ec per Agostino indissolubilmente legati: non si pu\u00f2 credere senza capire, e non si pu\u00f2 capire senza credere. La virt\u00f9 che ne scaturisce divenne cos\u00ec la volont\u00e0 di aderire al disegno divino.\nAgostino contro Pelagio.\nIn polemica contro Pelagio, Agostino aggiunse che la volont\u00e0 umana \u00e8 stata irrimediabilmente corrotta dal peccato originale, che ha inficiato la nostra capacit\u00e0 di compiere delle scelte, e quindi la nostra stessa libert\u00e0. A causa del peccato originale nessun uomo sarebbe degno della salvezza, ma Dio pu\u00f2 scegliere in anticipo chi salvare, illuminandolo su cosa \u00e8 bene, e infondendogli anche la volont\u00e0 effettiva di perseguirlo, volont\u00e0 che altrimenti sarebbe facile preda delle tentazioni malvagie. Ci\u00f2 non toglie che l'uomo possegga un libero arbitrio, ossia la capacit\u00e0 razionale di scegliere tra il bene e il male, ma senza l'intervento divino una tale scelta non avrebbe alcuna efficacia realizzativa, sarebbe cio\u00e8 preda di inerzia o arrendevolezza.\nIl conflitto tra la scelta operata dal libero arbitrio e l'impossibilit\u00e0 di attuarla secondo libert\u00e0 denota una condizione di duplicit\u00e0 della volont\u00e0: non si tratta di un disaccordo tra la volont\u00e0 e l'intelletto, n\u00e9 tra due principi contrapposti in forma manichea, bens\u00ec di un conflitto tutto interno alla volont\u00e0, che \u00e8 come dilaniata: sente di volere, ma non completamente, e quindi in un certo senso vorrebbe volere.\nIntelletto e volont\u00e0 nella Scolastica.\nIl connubio tra intelletto e volont\u00e0 permase nelle opere di Scoto Eriugena, e soprattutto di Tommaso d'Aquino, secondo cui il libero arbitrio non \u00e8 in contraddizione con la predestinazione alla salvezza, poich\u00e9 la libert\u00e0 umana e l'azione divina della Grazia tendono ad unico fine, ed hanno una medesima causa, cio\u00e8 Dio. Tommaso, come Bonaventura da Bagnoregio, sostenne inoltre che l'uomo ha sinderesi, ovvero la naturale disposizione e tendenza al bene e alla conoscenza di tale bene. Per Bonaventura tuttavia la volont\u00e0 ha il primato sull'intelletto.\nAll'interno della scuola francescana di cui Bonaventura era stato il capostipite, Duns Scoto si spinse pi\u00f9 in l\u00e0, diventando assertore della dottrina del volontarismo, secondo cui Dio sarebbe animato da una volont\u00e0 incomprensibile e arbitraria, in gran parte slegata da criteri razionali che altrimenti ne limiterebbero la libert\u00e0 d'azione. Questa posizione ebbe come conseguenza un crescente fideismo, ossia una fiducia cieca in Dio, non motivata da argomenti.\nAl fideismo ader\u00ec il francescano Guglielmo di Ockham, esponente della corrente nominalista, il quale radicalizz\u00f2 la teologia di Scoto, affermando che Dio non ha creato il mondo per \u00abintelletto e volont\u00e0\u00bb come sosteneva Tommaso d'Aquino, ma per sola volont\u00e0, e dunque in modo arbitrario, senza n\u00e9 regole n\u00e9 leggi. Come Dio, anche l'essere umano \u00e8 del tutto libero, e solo questa libert\u00e0 pu\u00f2 fondare la moralit\u00e0 dell'uomo, la cui salvezza per\u00f2 non \u00e8 frutto della predestinazione, n\u00e9 delle sue opere. \u00c8 soltanto la volont\u00e0 di Dio che determina, in modo del tutto inconoscibile, il destino del singolo essere umano.\nLe dispute tra Lutero, Erasmo, Calvino.\nCon l'avvento della Riforma, Martin Lutero fece propria la teoria della predestinazione negando alla radice l'esistenza del libero arbitrio: non \u00e8 la buona volont\u00e0 che consente all'uomo di salvarsi, ma solo la fede, infusa dalla grazia divina. \u00c8 solo Dio, quello \"absconditus\" della tradizione occamista, a spingerlo in direzione della dannazione o della salvezza. \nAlla dottrina del \"servo arbitrio\" invano Erasmo da Rotterdam replic\u00f2 che il libero arbitrio \u00e8 stato s\u00ec viziato ma non distrutto completamente dal peccato originale, e che senza un minimo di libert\u00e0 da parte dell'uomo la giustizia e la misericordia divina diventano prive di significato.\nAlla concezione volontaristica di Dio ader\u00ec tra gli altri Giovanni Calvino, che radicalizz\u00f2 il concetto di predestinazione fino a interpretarlo in un senso rigorosamente determinista. \u00c8 la Provvidenza a guidare gli uomini, indipendentemente dai loro meriti, sulla base della prescienza e onnipotenza divina. L'uomo tuttavia pu\u00f2 ricevere alcuni \"segni\" del proprio destino ultraterreno in base al successo o meno ottenuto nella propria vita politica ed economica.\nLa dottrina molinista e giansenista.\nAnche all'interno della Chiesa cattolica, che pure si era schierata contro le tesi di Lutero e Calvino, iniziarono una serie di dispute sul concetto di volont\u00e0. Secondo Luis de Molina la salvezza era sempre possibile per l'uomo dotato di buona volont\u00e0. Egli sostenne che:\nA lui si contrappose Giansenio, fautore di un ritorno ad Agostino: secondo Giansenio l'uomo \u00e8 corrotto dalla concupiscenza, per cui senza la grazia \u00e8 destinato a peccare e compiere il male; questa corruzione viene trasmessa ereditariamente. Il punto centrale del sistema di Agostino risiedeva per i giansenisti nella differenza essenziale tra il governo divino della grazia prima e dopo la caduta di Adamo. All'atto della creazione Dio avrebbe dotato l'uomo di piena libert\u00e0 e della \u00abgrazia sufficiente\u00bb, ma questi l'aveva persa con il peccato originale. Allora Dio avrebbe deciso di donare, attraverso la morte e resurrezione di Cristo, una \u00abgrazia efficace\u00bb agli uomini da lui predestinati, resi giusti dalla fede e dalle opere.\nLe divergenze tra le due posizioni, che diedero vita a una disputa tra i religiosi di Port-Royal e i gesuiti molinisti, saranno risolte con il formulario \"Regiminis apostolicis\" del 1665.\nLa concezione del pensiero moderno.\nNell'ambito della concezione religiosa della libert\u00e0 il pensiero moderno ha assunto una visione razionalista con Cartesio che, identificando la volont\u00e0 con la libert\u00e0, concepiva quest'ultima in senso intellettuale come scelta impegnativa di cercare la verit\u00e0 tramite il dubbio. Una cattiva volont\u00e0 \u00e8 ci\u00f2 che pu\u00f2 essere di ostacolo in questa ricerca e causa l'insorgere degli errori.\nMentre per\u00f2 Cartesio si aren\u00f2 nella duplice accezione di \"res cogitans\" e \"res extensa\", attribuendo assoluta volont\u00e0 alla prima e passivit\u00e0 meccanica alla seconda, Spinoza si propose di conciliarle in un'unica sostanza, riprendendo il tema stoico di un Dio immanente alla Natura, dove tutto avviene secondo necessit\u00e0. La libera volont\u00e0 dell'uomo dunque non \u00e8 altro che la capacit\u00e0 di accettare la legge universale ineluttabile che domina l'universo.\nLeibniz.\nLeibniz accett\u00f2 l'idea della volont\u00e0 come semplice autonomia dell'uomo, ossia accettazione di una legge che egli stesso riconosce come tale, ma cercando di conciliarla con la concezione cristiana della libert\u00e0 individuale e della conseguente responsabilit\u00e0. Egli ricorse pertanto al concetto di monade, ossia \"centro di forza\" dotato di una propria volont\u00e0, che sussiste insieme ad altre infinite monadi, tutte inserite in un quadro di armonia prestabilita, la quale per\u00f2 non \u00e8 dominata da una razionalit\u00e0 rigidamente meccanica. Si tratta di una razionalit\u00e0 superiore, voluta da Dio per un'esigenza di moralit\u00e0, da comprendere in un'ottica finalistica, nella quale anche il male trova la sua giustificazione: come elemento che nonostante tutto concorre al bene e che \"all'infinito\" si risolve in quest'ultimo.\nDa Kant a Hegel.\nPer Kant la volont\u00e0 \u00e8 lo strumento che ci permette di agire, obbedendo sia agli imperativi ipotetici (in vista di un obiettivo), sia a quelli categorici, dettati unicamente dalla legge morale. Solo nel caso degli imperativi categorici la volont\u00e0 \u00e8 \"pura\", perch\u00e9 in tal caso non comanda alcunch\u00e9 di particolare: essa \u00e8 formale, cio\u00e8 prescrive solo come la volont\u00e0 debba atteggiarsi, non quali singoli atti deve compiere.\nIn un mondo dominato dalle leggi deterministiche della natura (fenomeni), la volont\u00e0 morale \u00e8 ci\u00f2 che rende possibile la libert\u00e0, perch\u00e9 obbedisce ad un comando che essa stessa si \u00e8 liberamente dato, non certo in maniera arbitraria, bens\u00ec conformemente alla sua natura razionale (noumeno). Essa per\u00f2 non comanda il \"Bene\": per Kant l'unica cosa buona \u00e8 la volont\u00e0 intrinsecamente buona.\nRiprendendo il Kant della \"Critica del Giudizio\", Fichte e Schelling esaltarono la volont\u00e0 come assoluta attivit\u00e0 dell'Io, o dello Spirito, in contrapposizione alla passivit\u00e0 del non-io, o della Natura, nell'ottica per\u00f2 di un rapporto dialettico che si risolve nella supremazia dell'etica per il primo, o dell'arte per il secondo.\nPer Hegel invece un tale rapporto si risolve nella supremazia della Ragione dialettica stessa, dando adito alle critiche di chi, come Schelling, sostenne l'impossibilit\u00e0 di ricondurre un libero atto di volont\u00e0 entro il rigido schema razionale della dialettica.\nSchopenhauer e Nietzsche.\nIl tema della volont\u00e0 \u00e8 centrale nel pensiero di Schopenhauer, il quale, riprendendo Kant, sostenne che l'essenza del noumeno \u00e8 proprio la volont\u00e0. In polemica contro Hegel, secondo Schopenhauer la natura e il mondo non hanno un'origine razionale, ma nascono da un istinto irrazionale di vita, da una pulsione informe e incontrollata che \u00e8 appunto volont\u00e0. Non c'\u00e8 dunque spazio per l'ottimismo della ragione, dal momento che questa volont\u00e0 di vivere sfrenata e arbitraria \u00e8 causa di sofferenza. Da questa se ne esce attraverso la sublimazione e la presa di coscienza che il mondo \u00e8 l'oggettivazione della volont\u00e0, cio\u00e8 \u00e8 una mia stessa rappresentazione, fenomenica e illusoria (velo di Maya): concetto di origine orientale e in parte neoplatonica, che si traduce nel desiderio della vita stessa (\"eros\") di diventare finalmente consapevole di s\u00e9; questa consapevolezza coincide con l'auto-negazione della volont\u00e0 e permette cos\u00ec di uscire dal ciclo insensato dei desideri, morti e rinascite.\nA differenza di Schopenhauer, Nietzsche esaltava questa volont\u00e0 di vivere sfrenata e irrazionale, ponendo in primo piano il valore dell'aspetto vitale e \"dionisiaco\" dell'essere umano, in contrapposizione a quello riflessivo e \"apollineo\". Solo dalla volont\u00e0 di potenza, cio\u00e8 dalla volont\u00e0 che vuole se stessa e il proprio accrescimento senza sosta, nasce la possibilit\u00e0 infinita del rinnovamento e della vita. La rigidit\u00e0 della ragione, viceversa, che costringe la realt\u00e0 dentro uno schema, \u00e8 una non-volont\u00e0, alleata della morte perch\u00e9 nega la possibilit\u00e0 del cambiamento che \u00e8 l'essenza del vivere. La volont\u00e0 di potenza pertanto non si afferma come desiderio concreto di uno o pi\u00f9 oggetti specifici, ma come il meccanismo stesso del desiderio nel suo funzionamento incessante: soffermarsi sulle forme che essa produce sarebbe morire, e quindi deve ogni volta paradossalmente negarle per potersi riaffermare di nuovo, in una continua oscillazione.\nQuestioni sociologiche.\nNel campo della sociologia, Ferdinand T\u00f6nnies ha proposto una \u00abteoria della volont\u00e0\u00bb che distingue due diverse forme di volont\u00e0: una basata sulla natura, cio\u00e8 sul sentimento di appartenenza e sulla partecipazione spontanea alla comunit\u00e0 (\"Wesenwillen\"); l'altra costruita artificialmente, fondata essenzialmente sulla convenienza e sullo scambio economico, da cui deriva la moderna societ\u00e0 post-industriale (\"K\u00fcrwillen\"). Questa concezione sociologica influenz\u00f2 anche i filosofi Paul Barth, Dimitrie Gusti e Georg Jacoby.\nLessico e modi di dire.\nFrasi fatte e combinazioni di parole di uso frequente della parola \"volont\u00e0\" sono: \u00able ultime volont\u00e0\u00bb, riferita in genere alle decisioni prese in punto di morte; \u00abvolont\u00e0 di ferro\u00bb, a indicarne l'energica fermezza e costanza.\nTipica di Vittorio Alfieri \u00e8 il motto \u00abvolli, sempre volli, fortissimamente volli\u00bb, con la quale il drammaturgo settecentesco spronava se stesso a studiare ininterrottamente facendosi legare alla sedia per poter acquisire una valida cultura classica a partire dai ventisette anni."}
{"id": "1229704", "revid": "1892728", "url": "https://it.wikipedia.org/wiki?curid=1229704", "title": "La paura fa novanta VI", "text": ""}
{"id": "1229708", "revid": "767487", "url": "https://it.wikipedia.org/wiki?curid=1229708", "title": "Greatest Hits (The Jam)", "text": "Greatest Hits \u00e8 una compilation dei The Jam pubblicata nel 1991. Include i 18 singoli della band oltre a \"Precious\" (pubblicata come doppio A-side con \"Town Called Malice\"). Include inoltre entrambi i singoli entrati nelle classifiche britanniche senza che fossero venduti in Gran Bretagna (sono entrati in classifica dopo un'importazione massiccia dall'Europa continentale)."}
{"id": "1229712", "revid": "15756", "url": "https://it.wikipedia.org/wiki?curid=1229712", "title": "Guerra d'Italia del 1536-1538", "text": "La guerra d'Italia del 1536-1538, la cosiddetta sesta guerra delle guerre d'Italia del XVI secolo, dur\u00f2 dal 1535 al 1538; \u00e8 il terzo conflitto che vede coinvolti Carlo V e Francesco I di Francia.\"Chi sta bene in armi opera pi\u00f9 fermo e parla pi\u00f9 stretto.\" \nPremesse.\nIl conflitto tra i due sembrava essersi placato dopo il matrimonio tra Francesco I e la sorella di Carlo V e soprattutto dopo la pace di Cambrai, stipulata nel 1529 per porre fine alla cosiddetta quinta guerra (o guerra della Lega di Cognac). La tregua in realt\u00e0 si dimostr\u00f2 presto solo apparente.\nLe condizioni di pace stabilite, infatti, umiliavano la Francia: Francesco I fu costretto a rinunciare al Ducato di Milano (la Lombardia veniva infatti riconfermata agli Sforza) e ad ogni pretesa sul Regno di Napoli; gli fu comunque concesso di tenere la Borgogna (conquistata prima del 1526).\nLa Spagna quindi aveva ribadito definitivamente il proprio dominio sull'Italia.\nInfatti Carlo V non aveva rinunciato alla propria concezione dell'Impero universale sotto la guida degli Asburgo: egli intendeva ripristinare gli antichi confini della Borgogna, operazione che poteva attuarsi soltanto a spese di una sottrazione di territori dalla Francia. Inoltre, la Lombardia era sempre stata l\u2019obiettivo primario della politica dell\u2019Imperatore, gi\u00e0 subito dopo la sua elezione.\nMercurino Arborio di Gattinara, consigliere italiano di Carlo V, recitava cos\u00ec:\"Sire, poich\u00e9 Dio vi ha concesso la prodigiosa grazia di elevarvi sopra tutti i re e i principi della cristianit\u00e0, ad una potenza che fino a oggi ebbe soltanto il vostro predecessore Carlo Magno, voi siete sul cammino della monarchia universale, della riunione della cristianit\u00e0 sotto un solo pastore\"Francesco I restava comunque intenzionato ad impedire tale disegno.\nPer questi motivi la tregua era solo apparente.\nLa rottura degli equilibri.\nLa rottura dell\u2019equilibrio fu causata dalla morte, avvenuta nella notte tra 1 e 2 novembre 1535 (oppure il 24 ottobre del 1535) a soli 43 anni, di Francesco II, ultimo esponente degli Sforza (che erano stati restaurati duchi di Milano).\nFrancesco I vide in questa prematura scomparsa l\u2019occasione tanto attesa per riproporre nuovamente i diritti che la propria dinastia accampava sul milanese. Carlo V, d\u2019altra parte, non aveva alcuna intenzione di cederlo al suo rivale, cos\u00ec ne approfitt\u00f2 per impossessarsi il territorio del ducato e lasciarlo in eredit\u00e0 a suo figlio, Filippo II di Spagna.Il territorio milanese \u00abal tempo dei Visconti e degli Sforza era uno degli Stati pi\u00f9 floridi e potenti, non solo d\u2019Italia ma d\u2019Europa\u00bb: era un territorio strategico, seppur non grandissimo), uno dei nodi decisivi intorno a cui si organizzava il sistema di equilibrio delle grandi potenze europee, tanto che Margherita d\u2019Austria lo definiva la \u201cchiave d\u2019Italia\u201d.\n\u00abOccupare il Milanese significava controllare militarmente e diplomaticamente i numerosi Stati che affacciavano sulla pianura padana. A sua volta il controllo sull\u2019Italia settentrionale risultava decisivo per proteggere Napoli e Genova, entrambe essenziali per la Spagna [\u2026] Milano costituiva il fulcro dell\u2019intera strategia asburgica in Europa.\u00bb\nPer Carlo V, la Lombardia rappresent\u00f2 l\u2019unico collegamento possibile tra i domini mediterranei e quelli dell\u2019Europa centrale e settentrionale, assicurando la continuit\u00e0 territoriale del suo vastissimo impero continentale.\nMilano divent\u00f2 cos\u00ec una colonia dell\u2019impero di Carlo, affidata al governatore spagnolo Antonio de Leyva, nominato da Madrid: i suoi poteri equivalevano a quelli di un vicer\u00e9 e la cui volont\u00e0 era subordinata a quella dell\u2019Imperatore.\nIl re di Francia avanz\u00f2 a sua volta pretese sullo stesso Ducato di Milano, in nome del \"testamento dei Visconti\".\"Ma intanto accamp\u00f2 il re nuove pretese: l\u2019usufrutto [\u2026] immantinente del ducato di Milano\".Ma come sostiene de Leva, sebbene il re si dicesse spinto soltanto dai diritti ereditari dei propri figli, in realt\u00e0 \u00abaveva in mente ben altro e pi\u00f9 alto scopo politico: di recuperare cio\u00e8, segnatamente in Italia, la superiorit\u00e0 perduta per l\u2019infortunio delle armi\u00bb.\"Qui dunque accade soggiugnere che i due rivali non erano n\u00e9 potevano essere mai [\u2026] concordi fra loro\"\nIl motivo reale del conflitto.\nIn realt\u00e0 la motivazione principale che spinse il sovrano di Francia a riaprire le ostilit\u00e0 \u00e8 da ricercare in una sua azione diplomatica. In quel periodo l'Impero asburgico era minacciato sia dai principi luterani in Germania (riunitisi nella cosiddetta lega di Smalcalda), che dai turchi a Est.\nLa strategica decisione di Francesco I fu di allearsi con il sultano turco Solimano I il Magnifico (nominando come ambasciatore permanente Jean de La For\u00eat) nonch\u00e9 con gli stessi principi luterani e con Enrico VIII d'Inghilterra (ostile a Carlo V per la questione del divorzio, \u00abda lui decisa con un atto di forza\u00bb), inaugurando una politica cosiddetta di \"equilibrio di poteri\". Il sovrano di Francia si mise cos\u00ec a capo di questa \u201clega antiasburgica\u201d e, cos\u00ec motivato, fu spinto ad attaccare, rompendo la tregua e dando inizio ad un nuovo conflitto.\"Vedemmo il re Francesco, senz\u2019alcun rispetto al trattato di Cambrai, giovarsi di ogni occasione per rinnovare a nome de\u2019 suoi figli le antiche pretensioni sull\u2019Italia [\u2026]\"L'alleanza franco-ottomana fu la prima alleanza tra un impero cristiano e uno non cristiano e fu per questo ritenuta \"scandalosa\".\nInizio della guerra e svolgimento.\nIl re di Francia diede inizio alle ostilit\u00e0 nel febbraio del 1536, rispondendo all'occupazione asburgica di Milano con l\u2019invio di circa 6/7.000 uomini armati in Italia al fine di invadere lo Stato sabaudo (guidato, in quel momento, dal duca Carlo II, cognato dell'Imperatore). Il possesso del Ducato di Savoia ere necessario per la Francia al fine di poter avere, poi, libero passaggio verso la conquista di Milano. Philippe de Chabot, un generale francese, condusse il suo esercito fino in Piemonte, giungendovi nel marzo 1536.\nPochi giorni dopo (il 3 aprile) Torino si arrese ai francesi, i quali poi riuscirono ad impadronirsi anche di buona parte del Piemonte Sabaudo. Nel frattempo il duca fuggiva con una zattera sul Po per rifugiarsi a Vercelli, mentre l\u2019occupazione francese si estendeva a buona parte del Piemonte.\"L\u2019invasione francese ricideva l\u2019ultimo filo di qualunque accordo. L\u2019imperatore non l\u2019aveva [\u2026] creduta possibile\"Carlo V rimase sorpreso ma dovette rispondere al pi\u00f9 presto: \u00abmetter\u00f2 lo stato di Milano contro al ducato di Borgogna, sebbene anche questo mi appartenga, o contro qualunque altra cosa equivalente: gli abbia ambidue il vincitore. Ma il re non vuol n\u00e9 pace, n\u00e9 duello, sia pur guerra: noi metteremo tutto per il tutto: sar\u00e0 la rovina dell\u2019uno o dell\u2019altro\u00bb\nNell'estate del 1536, Carlo part\u00ec con 50.000 uomini (20.000 tedeschi, 20.000 italiani e 10.000 spagnoli): ne lasci\u00f2 10.000 a Torino e con il resto attacc\u00f2 Francesco I su due fronti: dalle Fiandre e dalla Provenza, spingendosi fino a Aix-en-Provence e conquistandola ad agosto. La speranza era che, invadendo la Francia da due lati, il re sarebbe stato costretto a dividere le forze e quindi ne sarebbe risultato indebolito; questa mossa aument\u00f2 i consensi dell'opinione pubblica europea verso l'Imperatore.\nSuccessivamente, un terzo fronte fu aperto dal re di Francia, forte delle sue strategiche alleanze dalle quali riceveva massicci rinforzi (approvvigionamenti, truppe, generali, \u2026). Era infatti in progetto un attacco dei francesi verso Genova insieme agli alleati Turchi.\nUna flotta franco-turca, composta da 12 galee francesi e una piccola flotta ottomana sotto il comando dell\u2019ammiraglio Barbarossa, fu di stanza a Marsiglia alla fine del 1536, minacciando Genova: il progetto era quello di attaccare, insieme alle altre truppe francesi che marciavano su terra verso la citt\u00e0. Ma quando vi giunsero nell'agosto del 1536, le difese della citt\u00e0 erano state recentemente rinforzate. Le truppe ripiegarono cos\u00ec sul Piemonte, conquistandone circa la met\u00e0.\nCarlo V fu fermato dall'esercito francese che bloccava le rotte verso Marsiglia. Inoltre l\u2019imperatore \u00abdopo esplorate con varie scorrerie e riconosciute difficili ad espugnarsi le fortificazioni di Avignone, di Arles e di Marsiglia\u00bb decise il 3 settembre di ritirare in Spagna le proprie truppe, anche quelle sul fronte fiammingo.\nSecondo una leggenda, le truppe francesi lasciarono deliberatamente marcire i frutti sugli alberi allo scopo di causare la dissenteria alle truppe spagnole.\nLe operazioni belliche fallirono cos\u00ec su tutti i fronti.\nSi giunse ad una posizione di stallo in cui nessuno poteva dichiararsi vincitore.\nVerso la fine del 1536 Carlo V, rimproverato per il proprio disinteresse verso gli affari spagnoli, torn\u00f2 in Spagna per occuparsi degli affari di stato, cosa che fece per tutto il corso dell\u2019anno 1537.\nNel frattempo per\u00f2 continu\u00f2 a studiare e progettare una strategia che gli permettesse di chiudere onorevolmente il conflitto con la Francia al fine di dedicarsi anche alla risoluzione dei problemi creati dai luterani in Germania e dai Turchi ai confini orientali dell'Impero.\nChiusura del conflitto.\nNella primavera del 1537 fu nuovamente la Francia a rompere gli indugi, lanciando una nuova violenta offensiva nei Paesi Bassi. Furono combattute battaglie sanguinosissime a Lens, Arras, Cr\u00e9cy e Hesdin, che indussero sia i francesi che gli imperiali a concludere un armistizio a Bomy il 30 luglio 1537.\nFrancesco I non poteva pi\u00f9 mantenere il suo poderoso esercito nelle piazze piemontesi e proprio con questa motivazione giustific\u00f2 la tregua di tre mesi per l\u2019Italia, rogata a Monzone il 16 novembre 1537, lasciando a ciascuno ci\u00f2 che possedeva. Subito dopo Carlo V avanz\u00f2 delle proposte di pace, prolungando la tregua fino al 1 giugno, le quali consistevano sostanzialmente nella riconferma e nel rispetto del precedente trattato di Cambrai; il sovrano francese accett\u00f2 a patto di un intervento del pontefice come mediatore delle parti.\nPapa Paolo III, dichiaratosi neutrale fin dall'inizio e desideroso di riunificare le forze cristiane contro il nemico turco, avanz\u00f2 la propria mediazione che port\u00f2 \u00abdopo molte esitanze e difficolt\u00e0\u00bb all\u2019armistizio firmato a Nizza, il 18 giugno 1538.\nLa tregua di Nizza.\nCarlo V e Francesco I si rifiutarono di sedere nella stessa stanza insieme, tale era il loro odio reciproco. I negoziati furono portati a termine dal Papa, che, andando di stanza in stanza, riusc\u00ec alla fine a raggiungere un accordo.\n\"Parl\u00f2 pi\u00f9 volte il Papa alternatamente coi due rivali. Ma essi non acconsentirono neppure a vedersi; sicch\u00e9 le negoziazioni durate un mese si fecero o con lui direttamente o col mezzo di tre cardinali volanti [\u2026] Questo rifiuto non pure di avere colloquio fra loro, ma fino di vedersi, parve testimonio irrefragabile di odii ostinati, sinistro augurio di un prossimo avvenire.\"\nFrancesco si rifiut\u00f2 di rompere le alleanze che aveva sancito e di restituire il Piemonte; \u00ab[\u2026] meglio valevagli infatti il Piemonte senza Milano, che Milano senza il Piemonte\u00bb.In sostanza, il conflitto si concluse con la riconferma della situazione precedente, in quanto \u00ablasciava confermati [\u2026] i patti degli antecedenti armistizi\u00bb: fu concordata una tregua decennale con il riconoscimento dello \"status quo\".\nLa Francia aveva fallito nel proprio obiettivo di conquistare Milano e la Lombardia; tuttavia il trattato di pace gli concedeva di mantenere i territori occupati, che consistevano nei passi delle Alpi e nelle piazze piemontesi pi\u00f9 importanti.\nNon ci furono altre significative modifiche tra gli stati Italiani.\nSi concludeva cos\u00ec, con un nulla di fatto, il terzo conflitto tra Francesco I e Carlo V, che serv\u00ec solo a rafforzare l\u2019alleanza tra francesi e Turchi Ottomani.\nQuando, nel 1540, Carlo V conferir\u00e0 il titolo di duca di Milano al figlio Filippo (suo successore sul trono di Spagna), Francesco I scatener\u00e0 una nuova offensiva, che porter\u00e0 ad un nuovo conflitto, ovvero la settima guerra d\u2019Italia.\nIl ruolo della penisola italiana.\nQuesta guerra significava che l'indipendenza di diversi stati italiani era finita e che la maggior parte della penisola sarebbe stata governata (o influenzata) da monarchi stranieri. La frammentazione politica dell'Italia e la mancanza di una risposta unitaria alle pressioni di Francia e Spagna, la resero molto suscettibile alla politica europea e alle invasioni straniere anche in futuro.\nPer quanto riguarda i meccanismi bellici, le truppe spagnole messe in campo da Carlo V durante questo conflitto adottarono una tecnica di combattimento gi\u00e0 sperimentata da loro stessi nelle precedenti battaglie: l\u2019uso massiccio delle armi da fuoco portatili (archibugio).\nCos\u00ec in territorio italiano venivano ideate e costruite nuove fortificazioni per resistere al bombardamento dell'artiglieria e alle nuove tecnologie belliche. Assistiamo cos\u00ec alla creazione del bastione e della \"trace italienne\" (o fortificazione all'italiana).\nPer questo motivo dopo il 1530 circa il teatro di guerra italiano perse la propria centralit\u00e0 e, salvo alcune eccezioni, le battaglie pi\u00f9 rilevanti \u201cemigrarono\u201d per lo pi\u00f9 in Francia e nei Paesi bassi.\nLa soluzione della \"trace italienne\" era pensata per favorire i piccoli Stati italiani in lotta contro le grandi potenze europee, ma fin\u00ec paradossalmente per ritorcersi contro di essi: questi stati infatti furono travolti dalle invasioni francesi e spagnole quando non avevano ancora completato gli ambiziosi piani di fortificazione e non avevano nemmeno i fondi necessari per reclutare le truppe necessarie alla propria difesa."}
{"id": "1229713", "revid": "121837", "url": "https://it.wikipedia.org/wiki?curid=1229713", "title": "Tipografo", "text": ""}
{"id": "1229714", "revid": "1048993", "url": "https://it.wikipedia.org/wiki?curid=1229714", "title": "Luc\u00eda Ram\u00edrez", "text": "Biografia.\nScoperta da Joe D'Amato, che la fece debuttare nel cinema dandole una parte in \"Orgasmo nero\", Lucia Ramirez \u00e8 stata presente nel cast dei film del cosiddetto \"periodo esotico-erotico\" di D'Amato a fianco di Annj Goren, Dirce Funari, George Eastman e Mark Shanon. Interpret\u00f2 infatti anche \"Le notti erotiche dei morti viventi\", \"Sesso nero\" (primo film hard italiano), e \"Porno Holocaust\", girando scene pornografiche. Partecip\u00f2 anche all'horror \"Rosso sangue\", sempre diretta da D'Amato. Stando a Andrea Napoli e Franco Grattarola, autori del saggio \"Luce rossa - La nascita e le prime fasi del cinema pornografico in Italia\", Lucia Ramirez \u00e8 solo un nome di comodo."}
{"id": "1229727", "revid": "110157", "url": "https://it.wikipedia.org/wiki?curid=1229727", "title": "DIRE", "text": "La DIRE \u00e8 un'agenzia di stampa italiana con sede a Roma.\nDescrizione.\nFu fondata nel 1988 da Antonio Tat\u00f2 (responsabile dell'Ufficio stampa del PCI e segretario di Enrico Berlinguer dal 1969 al 1984).\n\u00c8 ricevuta dalle istituzioni politiche, dai partiti politici, dagli organismi rappresentativi degli enti locali, dalle organizzazioni di categoria e dal mondo dell'associazionismo.\nSedi.\nLa DIRE ha sedi a Roma, Milano, Bologna, Napoli, Cosenza, Firenze e nella Repubblica di San Marino, oltre alle redazioni politiche a palazzo Chigi, al Senato della Repubblica e alla Camera dei deputati.\n\"Dire Oggi\".\nNel 2019 l'agenzia ha varato un quotidiano online gratuito, \"Dire Oggi\", curato dai giornalisti dell'agenzia. Il quotidiano pu\u00f2 essere letto tramite un'app, oltre che tramite computer, ed esce tutti i giorni tranne il sabato e la domenica."}
{"id": "1229728", "revid": "371529", "url": "https://it.wikipedia.org/wiki?curid=1229728", "title": "Snap! (album)", "text": "Snap! \u00e8 una raccolta dei The Jam pubblicata nel 1983, un anno dopo lo scioglimento del gruppo. Il doppio album include tutti i 16 singoli della band, pi\u00f9 i B Side, tracce di album e rarit\u00e0.\nI primi dischi venduti contenevano anche un terzo disco contenente un live dalla Wembley Arena del 1982.\nNel 2006 \u00e8 uscita per la prima volta la versione in CD, con il nome di Compact Snap!, contenente solo 21 delle 29 tracce."}
{"id": "1229736", "revid": "1501558", "url": "https://it.wikipedia.org/wiki?curid=1229736", "title": "Lords of Magic", "text": "Lords of Magic \u00e8 un videogioco di strategia a turni pubblicato per Windows 95 e Windows 98 nel 1997 dalla Sierra Entertainment. Inteso come combinazione tra \"Heroes of Might and Magic II\" e \"Lords of the Realm II\", il gioco ha ricevuto anche una \"Special Edition\", che contiene tra le altre cose un pacchetto d'espansione chiamato \"Legends of Urak\", cinque missioni individuali che ruotano intorno a storie non collegate alla trama principale del gioco.\nTrama.\nIl gioco \u00e8 ambientato nella leggendaria terra di Urak, divisa nelle otto religioni di Terra, Aria, Fuoco, Acqua, Vita, Morte, Ordine e Caos. Queste otto religioni fanno parte del Cerchio della Vita, ma ognuna di esse \u00e8 l'opposta e mortale nemica di un'altra. L'atmosfera del gioco si presenta in genere high fantasy, ed \u00e8 ispirata alle opere di Tolkien e a Dungeons and Dragons. La terra di Urak \u00e8 per\u00f2 minacciata da Balkoth, Signore della Morte, che guida una campagna per distruggere tutte le altre fedi in onore di Golgoth, il suo Dio oscuro. Il giocatore \u00e8 dunque chiamato a guidare una delle altre sette religioni, e dovr\u00e0 espandere i suoi ranghi per difendersi dalla minaccia oscura, e distruggere una volta per tutte la nemesi oscura.\nModalit\u00e0 di gioco.\nIn \"Lords of Magic\", lo scopo \u00e8 quello di allargare i propri possedimenti e conquistare popoli e terre. Gli otto popoli si distinguono in altrettante fazioni diverse, ossia Aria, Ordine, Fuoco, Vita, Terra, Caos, Acqua e Morte. Tutte queste fedi sono in contrapposizione tra loro, e possono essere comandate da tre tipi di personaggio: Guerriero (che agisce come \"carrarmato\" in testa al suo esercito), Ladro (abile nello spionaggio e nel furto di denaro, birra e cristalli magici, e persino in grado di rapire altri eroi e restituirli in cambio di un riscatto in risorse) o Mago (debole fisicamente, ma in grado di utilizzare potenti magie). L'obiettivo del gioco finale, a prescindere dalla fazione iniziale, \u00e8 sconfiggere Balkoth, Signore della Morte, con ogni mezzo necessario; una volta fatto, il gioco sar\u00e0 vinto e il giocatore pu\u00f2 giocare nei panni della religione della Morte e usarla per conquistare Urak.\nLa durata di ciascuna partita pu\u00f2 dipendere dalla sopravvivenza del personaggio principale, denominato appunto Lord o Signore, che all'inizio del gioco controlla un numero ristretto di elementi, allargabile con il proseguire della partita raggiungendo altre costruzioni, conquistando altri popoli, costruendo e potenziando edifici, aumentando l'afflusso di risorse impiegandoli in citt\u00e0 e creando unit\u00e0 dalle costruzioni apposite. Nel caso un Lord muoia in battaglia, la fazione viene rimossa dal gioco, a meno che il giocatore non abbia ottenuto un \"erede\", che si ottiene facendosi amica un'altra fazione e poi liberando il suo Grande Tempio prima di loro, e in tal caso la fede apparterr\u00e0 al giocatore e il suo signore di turno diverr\u00e0 l'erede. Il gioco si differenzia da tutti gli altri strategici dell'epoca in quanto presenta una sola mappa, e ogni fede comincia in una posizione specifica; questo, nonostante i luoghi d'interesse siano spesso disposti in posizioni diverse, porta a una natura ripetitiva, contrastata per\u00f2 da un editor di mappe.\nIl gioco \u00e8 diviso in una modalit\u00e0 strategica a turni nella mappa mondiale, dove si gestiscono le citt\u00e0 e si spostano gli eserciti, e una tattica in tempo reale nelle battaglie tra gli eserciti. I Campioni e i Signori, che comandano ciascuno un esercito di un massimo di tre unit\u00e0 e nove truppe, possono equipaggiarsi con i vari oggetti che trovano nel gioco, ottenibili attraverso le grotte o dalle altre fazioni. Il gioco contiene anche un sistema di eserciti neutrali che possono scorrazzare di reame in reame per creare scompiglio tra i giocatori, e include un sistema di diplomazia che permette di interagire con le altre fazioni, con le quali commerciare o scambiare i progressi di ricerca o evitare una battaglia. Il gioco contiene persino oltre 160 magie, tutte diverse per ogni fazione, e divise in \"offensive\", \"difensive\", \"mondiali\" e \"sapienza generale\", e pi\u00f9 di 90 artefatti da scoprire.\nFazioni giocabili.\nIl gioco \u00e8 diviso in otto fazioni diverse, ossia Morte, Vita, Terra, Aria, Ordine, Caos, Acqua e Fuoco, e ognuna di esse rappresenta il loro elemento con le loro unit\u00e0, i loro eroi e le loro magie.\n\"Legends of Urak\".\nL'espansione \"Legends of Urak\", uscita nel 1998, \u00e8 inclusa nella Special Edition del gioco, e contiene cinque avventure speciali.\nAccoglienza.\n\"Lords of Magic\" ha ricevuto un'accoglienza mediamente favorevole stando alle recensioni aggregate su GameRankings.\nRispetto al gioco originale, \"Legends of Urak\" ha ricevuto un'accoglienza pi\u00f9 altalenante stando alle recensioni aggregate su GameRankings."}
{"id": "1229742", "revid": "161374", "url": "https://it.wikipedia.org/wiki?curid=1229742", "title": "Menippeo (Diego Velazquez)", "text": ""}
{"id": "1229746", "revid": "29990", "url": "https://it.wikipedia.org/wiki?curid=1229746", "title": "Menippo", "text": ""}
{"id": "1229755", "revid": "78273", "url": "https://it.wikipedia.org/wiki?curid=1229755", "title": "Esopo (Diego Velazquez)", "text": ""}
{"id": "1229758", "revid": "767487", "url": "https://it.wikipedia.org/wiki?curid=1229758", "title": "Nomina sacra", "text": "Nomina sacra (al singolare: \"nomen sacrum\"), espressione latina che significa \"nomi sacri\", \u00e8 un termine tecnico della paleografia che viene utilizzato per indicare una serie di nomi e titoli che nei manoscritti greci delle sacre scritture venivano scritti solitamente facendo ricorso ad abbreviazioni. L'espressione \"nomina sacra\" per designare il fenomeno si \u00e8 diffusa in seguito alla pubblicazione del libro omonimo da parte del medievista tedesco Ludwig Traube. \nIl libro di Bruce Metzger \"Manuscripts of the Greek Bible\" riporta 15 espressioni abbreviate presenti nei papiri greci: i corrispondenti greci delle parole \"Dio\", \"Signore\", \"Ges\u00f9\", \"Cristo\", \"Figlio\", \"Spirito\", \"Davide\", \"croce\", \"Maria\", \"Padre\", \"Israele\", \"Redentore\", \"Uomo\", \"Gerusalemme\" e \"Paradiso\". Le abbreviazioni venivano scritte con una linea sovrascritta.\nCi sono delle dispute in merito alla natura dei \"nomina sacra\", se servivano solo come \u201cscorciatoia\u201d nella scrittura o se le parole sovralineate servissero a indicare il loro carattere sacro.\nA partire dal III secolo i \"nomina sacra\" presenti nelle iscrizioni cristiane vengono talvolta abbreviati tramite delle contrazioni grammaticali, il che porta a delle sequenze di lettere greche come IH (iota-eta), IC (iota-sigma) o IHC (iota-eta-sigma) per Ges\u00f9 (greco I\u0113sous) e XC (chi-sigma), XP (chi-ro) e XPC (chi-rho-sigma) per Cristo (greco Christos). La \"C\" \u00e8 la forma lunata della lettera greca sigma; sigma viene anche trascritto nell'alfabeto latino tramite la pronuncia e quindi pu\u00f2 risultare IHS e XPS.\nQuesta tradizione fu importata anche nei manoscritti in cirillico. Vedere \"titlo\" per i particolari.\nForme.\nDue forme esistevano dei \"nomina sacra\". Nella forma \"contratta\", si scriveva la prima lettera e l'ultima, ci\u00f2 che permetteva di indicare anche il caso grammaticale, come per \u1f38\u03b7\u03c3\u03bf\u1fe6\u03c2 \"Ges\u00f9\" (nominativo), per \u1f38\u03b7\u03c3\u03bf\u1fe6 (genitivo o vocativo), per \u1f38\u03b7\u03c3\u03bf\u1fe6\u03bd (accusativo). Un'altra forma, quella \"sospesa\", testimoniata intorno all'anno 100 dalla \"Lettera di Barnaba\", \u00e8 quella di indicare invece le prime lettere, come per \u1f38\u03b7\u03c3\u03bf\u1fe6(\u03c2/\u03bd).\nChristopher M. Tuckett riconosce che \u00e8 pi\u00f9 probabile che la forma contratta dei \"nomina sacra\" (per esempio ), che predomina nei manoscritti pi\u00f9 tardivi, sia posteriore a quella sospesa (per esempio ), che appare invece in alcuni dei primi manoscritti.\nLa forma contratta aveva il vantaggio di distinguere i casi grammaticali del nome, per esempio (nominativo), ma (genitivo).\nI primi.\nIn appoggio alla sua ipotesi che negli originali testi neotestamentari, pur scritti in greco, pot\u00e9 apparire in caratteri ebraici il tetragramma biblico \u05d9\u05d4\u05d5\u05d4, rimpiazzato a partire dalla fine del I secolo con \u03ba\u03cd\u03c1\u03b9\u03bf\u03c2 e \u03b8\u03b5\u03cc\u03c2 (per cui non ne rimane traccia nei manoscritti esistenti), George Howard propose che questi due vocaboli greci, scritti come e , fossero i primi \"nomina sacra\".\nL'opinione maggioritaria \u00e8 invece che la forma \"sospesa\" sia certamente quella iniziale. Questo lo affermano Michael J. Kruger e gli altri studiosi da lui citati. Larry W. Hurtado concorda.\nSecondo quanto afferma Colin Roberts, con il quale Hurtado si dichiara d'accordo, il primo \"nomen sacrum\" fu quello che rappresenta il nome \u1f38\u03b7\u03c3\u03bf\u1fe6\u03c2 (Ges\u00f9). Anche Tomas Bokedal dice che il primo fu quello di \u1f38\u03b7\u03c3\u03bf\u1fe6\u03c2 (inizialmente nella forma ), presto seguito da quello di \u03a7\u03c1\u03b9\u03c3\u03c4\u03cc\u03c2 e poi da \u039a\u03cd\u03c1\u03b9\u03bf\u03c2 e \u0398\u03b5\u03cc\u03c2.\nInvenzione cristiana?\nGeneralmente si suppone che la presenza di \"nomina sacra\" in un manoscritto indichi che lo scrisse uno scriba cristiano. Essi per\u00f2 si trovano anche in qualche manoscritto che forse \u00e8 opera di giudei. Inoltre, in alcuni pochi manoscritti forse cristiani i nomi che potevano essere messi nelle forma di \"nomina sacra\" sono invece scritti per intero.\nNei testi cristiani l'uso dei \"nomina sacra\" non \u00e8 limitato a quelli biblici canonici. I \"nomina sacra\" si trovano gi\u00e0 nel II secolo anche in iscrizioni sepolcrali nella Licaonia.\nLista dei manoscritti greci del Nuovo Testamento che contengono \"Nomina Sacra\".\nTutti i \"Nomina Sacra\" e le \"datazioni dei manoscritti\" vengono da \"Text of the Earliest New Testament Greek manuscripts\" - Philip Comfort and David Barett (1999)."}
{"id": "1229765", "revid": "1543377", "url": "https://it.wikipedia.org/wiki?curid=1229765", "title": "Menippo (Vel\u00e1zquez)", "text": "Menippo \u00e8 un dipinto a olio su tela (179x94 cm) realizzato tra il 1639 ed il 1642 dal pittore Diego Vel\u00e1zquez. \u00c8 conservato nel Museo del Prado.\nRaffigura il filosofo greco Menippo di Gadara, autore di alcuni poemetti satirici contro gli epicurei. In alto a sinistra si pu\u00f2 leggere \"MOENIPPVS\"."}
{"id": "1229767", "revid": "74801", "url": "https://it.wikipedia.org/wiki?curid=1229767", "title": "Monte Genna Strinta", "text": "Il monte Genna Strinta \u00e8 un rilievo del massiccio del Sulcis, alto .\n\u00c8 situato nel settore centrosettentrionale del massiccio montuoso lungo uno spartiacque che congiunge da nord a sud il monte Arcosu con il monte Lattias, sul confine occidentale del lotto originario della riserva WWF di Monte Arcosu e lungo il confine fra i territori comunali di Siliqua e Uta.\nBibliografia.\nCoordinate (stima con approssimazione alla sesta cifra decimale):"}
{"id": "1229768", "revid": "78273", "url": "https://it.wikipedia.org/wiki?curid=1229768", "title": "Marte (Diego Velazquez)", "text": ""}
{"id": "1229770", "revid": "1543377", "url": "https://it.wikipedia.org/wiki?curid=1229770", "title": "Ritratto di Juan Calabazas", "text": "Juan Calabazas (altrimenti noto come Juan Calabazas detto Calabacillas) \u00e8 un dipinto a olio su tela (106x83 cm) realizzato tra il 1638 ed il 1639 dal pittore Diego Vel\u00e1zquez. \u00c8 conservato nel Museo del Prado.\nIl cognome \"Calabacillas\" deriva da \"calabazas\", ovvero \"zucche\": \u00e8 probabilmente un nomignolo allusivo alla condizione disagiata del buffone. Proprio per questo, il pittore ha raffigurato due zucche ai suoi piedi, delle quali, quella di destra, \u00e8 stata oggetto di un vistoso ripensamento che ne ha ridimensionato l'impatto visivo.\nLa fronte ampia del buffone, lo sguardo strabico, la posa per terra sbilenca (dovuta a qualche malfermit\u00e0), ed il sorriso ebete quasi privo di ragione, ne fanno uno dei pi\u00f9 affascinanti ritratti di Velazquez, ma anche una delle sue pi\u00f9 inquietanti letture della realt\u00e0, accentuate anche dalla preziosa e raffinatissima tecnica e l'illuminazione usate per la realizzazione."}
{"id": "1229771", "revid": "1543377", "url": "https://it.wikipedia.org/wiki?curid=1229771", "title": "Esopo (Vel\u00e1zquez)", "text": "Esopo \u00e8 un dipinto a olio su tela (179 \u00d7 94\u00a0cm) realizzato tra il 1639 e il 1642 dal pittore Diego Vel\u00e1zquez. \u00c8 conservato nel Museo del Prado.\nIn alto a destra \u00e8 possibile leggere la scritta \"\u00c6SOPUS\"."}
{"id": "1229773", "revid": "135224", "url": "https://it.wikipedia.org/wiki?curid=1229773", "title": "Palazzo Terragni", "text": "Palazzo Terragni \u00e8 uno storico edificio di Lissone, fu costruito tra il 1938 e il 1940 inizialmente come Casa del Fascio, poi divenne Casa del Popolo. Costituisce un notevole esempio di architettura razionalista.\nStoria.\nNella seconda met\u00e0 degli anni trenta viene istituito a Lissone un concorso pubblico per la costruzione della Casa del Fascio, da costruirsi in Piazza Vittorio Emanuele II, attuale Piazza della Libert\u00e0.\nIl progetto che risulta vincitore porta la firma degli architetti razionalisti Giuseppe Terragni e Antonio Carminati.\n&lt;br&gt;\u00c8 prevista la costruzione di un edificio che si affacci sulla piazza, con un lungo corpo orizzontale, chiuso sul lato destro da una \"Torre Littoria\" con Arengario, in pietra di Moltrasio ed un annesso un Sacrario dei Caduti della Prima guerra mondiale.\nLungo la facciata vengono distribuiti gli uffici, e nella parte retrostante il Teatro ed uno spazio a gradinate per riunioni e manifestazioni.\nI lavori, iniziati nel 1938, vengono ultimati nel 1940. L'edificio verr\u00e0 utilizzato dal regime fascista come \"Casa del Fascio\". Dopo la liberazione, diverr\u00e0 \"Casa del Popolo\", e vi verranno alloggiate le sedi di alcuni partiti politici, mentre la sala teatrale verr\u00e0 utilizzata come sala cinematografica e teatrale.\nNegli anni successivi la mancanza di ordinaria manutenzione all'edificio provocher\u00e0 danni alla struttura ed agli impianti.\nIl Palazzo oggi viene utilizzato dal Comune che ne \u00e8 divenuto proprietario nel 1968, e che ha effettuato un intervento di recupero per ospitarvi mostre d'arte e spettacoli teatrali.\nL'edificio, cos\u00ec ridenominato nel 1975 dal nome dell'architetto Giuseppe Terragni che lo ha progettato, \u00e8 adibito a Pinacoteca comunale.\nDestinazione attuale del palazzo.\nLa costruzione principale, al piano rialzato, contiene una sala teatrale di circa 300 posti disposti tra platea e galleria, un bar, un guardaroba per gli spettatori, i servizi igienici e i camerini per gli artisti.\n&lt;br&gt;Al primo piano si trovano una sala per esposizioni d'arte e la \"sala Missaglia\" per riunioni.\nLa Torre Littoria del Palazzo Terragni.\nLa Torre Littoria \u00e8 una massiccia torre in \"pietra di Moltrasio\", annessa al Palazzo Terragni. Al suo interno la torre contiene il Sacrario in memoria dei soldati lissonesi caduti nel corso della prima e della seconda guerra mondiale."}
{"id": "1229776", "revid": "198277", "url": "https://it.wikipedia.org/wiki?curid=1229776", "title": "Associazione Calcio Fiorentina 1972-1973", "text": "Questa voce raccoglie le informazioni riguardanti l'Associazione Calcio Fiorentina nelle competizioni ufficiali della stagione 1972-1973.\nStagione.\nNella stagione 1972-1973 la Fiorentina disputa il campionato di Serie A, con 37 punti ottiene il quarto posto. Lo scudetto \u00e8 stato vinto dalla Juventus con 45 punti, secondo il Milan con 44 punti, superato sul filo di lana nell'ultima giornata, stante la sconfitta di Verona (5-3). Retrocedono in Serie B l'Atalanta con 24 punti, il Palermo con 17 punti e la Ternana con 16 punti.\nSi assiste a un ulteriore ringiovanimento della rosa della Fiorentina. Se ne vanno alcuni resti dell'anno dello scudetto quali Luciano Chiarugi e Ugo Ferrante, mentre fanno il loro esordio in maglia viola molti giovani come Domenico Caso, Moreno Roggi e Nello Saltutti. Fa il suo esordio anche il giovane centrocampista Giancarlo Antognoni acquistato dall'Asti Ma.co.bi, squadra piemontese di Serie D. Ad allenare la squadra gigliata in questa stagione \u00e8 lo svedese Nils Liedholm. Miglior marcatore viola di questa stagione \u00e8 Sergio Clerici autore di 17 reti, di cui 10 in campionato, 1 in Coppa Italia, 4 in Coppa UEFA e 2 nella Coppa Anglo-Italiana.\nI viola in Coppa UEFA non vanno oltre i sedicesimi, superano nel primo turno i turchi del Eskisehirspor, sono estromessi nel secondo turno dai portoghesi del Vitoria Setubal. In Coppa Italia inseriti nel quinto girone di qualificazione sono stati eliminati al primo turno. Partecipano inoltre alla Coppa Anglo-Italiana, arrivata alla quarta edizione del torneo riservato a squadre provenienti dal campionato italiano e inglese, dove i gigliati perdono la finale disputata a Firenze il 3 giugno 1973 contro il Newcastle United (1-2).\nRisultati.\nSerie A.\nGirone di ritorno.\n Statistiche campionato \nCoppa UEFA.\nSedicesimi di Finale.\n Statistiche Coppa UEFA "}
{"id": "1229779", "revid": "339392", "url": "https://it.wikipedia.org/wiki?curid=1229779", "title": "Nano con cane (Diego Velazquez)", "text": ""}
{"id": "1229785", "revid": "466539", "url": "https://it.wikipedia.org/wiki?curid=1229785", "title": "Tromba di Eustachio", "text": "La tromba di Eustachio (o tuba uditiva) \u00e8 un condotto che collega l'orecchio medio alla faringe.\nPrende il nome dall'anatomista del XVI secolo Bartolomeo Eustachi.\nAnatomia.\nLa tuba di Eustachio \u00e8 un condotto complesso che mette in comunicazione il rinofaringe con l'orecchio medio. La tuba \u00e8 costituita da un lume rivestito da mucosa di tipo respiratorio, da una impalcatura ossea e cartilaginea (cartilagine tubarica) e da 4 muscoli: il muscolo tensore del velo palatino, il muscolo elevatore del velo palatino, il salpingo-faringeo ed il tensore del timpano (o del martello).\nIl principale muscolo dilatatore della tuba \u00e8 il tensore del velo del palato la cui attivit\u00e0 \u00e8 fondamentale per l'espletamento della funzione ventilatoria.\nFisiologia.\nLe funzioni fisiologiche delle tube (destra e sinistra) sono molteplici:\nFisiopatologia.\nUna alterata funzione tubarica comporta un maggior rischio di infiammazioni dell'orecchio medio (otite media acuta recidivante ed otite media effusiva o sieromucosa). Tali patologie interessano soprattutto i bambini che presentano ancora una immaturit\u00e0 tubarica: inefficace contrazione del muscolo tensore del velo-pendulo, scarsa elasticit\u00e0 della cartilagine tubarica, scarsa rappresentazione del cuscinetto adiposo di Ostmann. Tali alterazioni comportano da un lato una ridotta ventilazione dell'orecchio medio e dall'altro il venir meno della funzione protettiva con maggior rischio di reflusso di secrezioni infette dal rinofaringe all'orecchio medio."}
{"id": "1229797", "revid": "287204", "url": "https://it.wikipedia.org/wiki?curid=1229797", "title": "Al'met'evsk", "text": "Al'met'evsk (anche traslitterata come \"Almetyevsk\"; in tataro, \"Almet\" o \"Elmet\") \u00e8 una citt\u00e0 della Russia europea centro-orientale, situata sul fiume Zaj nella parte sudorientale della Repubblica Autonoma del Tatarstan.\nLa citt\u00e0 stata fondata nel XVII secolo; il suo sviluppo \u00e8 per\u00f2 recente, ed \u00e8 collegato (come si pu\u00f2 dedurre dallo stemma municipale) all'industria petrolifera.\nLa citt\u00e0 \u00e8 terminale di alcuni oleodotti nonch\u00e9 capoluogo dell'Al'met'evskij rajon."}
{"id": "1229799", "revid": "899609", "url": "https://it.wikipedia.org/wiki?curid=1229799", "title": "Nano con cane", "text": "Nano con cane (Enano con un perro), ma anche Ritratto di buffone con cane oppure Don Antonio \"l'Inglese\", \u00e8 un dipinto a olio su tela (142x107 cm) di Diego Vel\u00e1zquez o della sua cerchia, realizzato fra il 1640 e il 1645 e conservato a Madrid presso il Museo del Prado (n. cat. P01203).\nStoria.\nLa paternit\u00e0 di Vel\u00e1zquez, sostenuta e celebrata dallo storico dell'arte Antonio Palomino, ha resistito a lungo e, bench\u00e9 la tecnica esecutiva - sempre leggera e pastosa - sia pi\u00f9 limitata e abborracciata rispetto a quella usuale del maestro sivigliano, nondimeno l'opera venne e viene tuttora considerata come un ottimo esempio del ritratto di corte secondo il modello da lui diffuso nel barocco spagnolo. Fra gli altri possibili autori si \u00e8 comunque pensato a Juan Carre\u00f1o de Miranda, in base agli studi per l'identificazione del personaggio, la data di esecuzione e la tecnica pittorica.\nGi\u00e0 annoverata fra le opere di Vel\u00e1zquez negli inventari del Palazzo reale, dove era collocata nel Settecento (gabinetto reale) e nell'Ottocento (camera da letto della prima principessa), fu lo studioso Juan Allende-Salazar nel 1925 il primo a porre in dubbio l'attribuzione tradizionale e a suggerire il nome di Juan Carre\u00f1o de Miranda. Nel 1957, lo storico dell'arte tedesco Kurt Gerstenberg colleg\u00f2 il ritratto con la pittura di Juan Bautista Mart\u00ednez del Mazo, sottolineando l'estrema somiglianza fra il cane qui raffigurato e il mastino presente nella \"Cacer\u00eda del tabladillo en Aranjuez\", opera sicuramente di del Mazo pure conservata al Museo del Prado.\nEspunto dal catalogo delle opere di Vel\u00e1zquez sia da Jos\u00e9 L\u00f3pez-Rey che da Jonathan Brown (due fra i pi\u00f9 autorevoli studiosi della vita e delle opere di Vel\u00e1zquez) con l'avallo della maggior parte della cr\u00edtica specializzata, oggi si tende a considerare il \"Nano con cane\" come un prodotto tardo (intorno al 1650) della cerchia di Vel\u00e1zquez o comunque influenzato dalla sua tecnica compositiva, senza giungere per\u00f2 a definirne l'esatta paternit\u00e0 ed evidenziandone al contrario i limiti di esecuzione, ad esempio nella concezione spaziale, che suggeriscono trattarsi di un'opera incompiuta.\nDescrizione.\nIl nano o buffone di corte, che vi \u00e8 raffigurato in posizione eretta, indossa un ricco ed elegante vestito color ocra con marezzatura e bordi dorati e con pizzi bianchi per colletto e polsini; il cappello piumato di bianco che tiene nella mano destra, la spada alla cintola e gli stivali in tinta completano l'abbigliamento che nel suo insieme sembra conferire alla figura una sorta di vaga nobilt\u00e0. Tale effetto \u00e8 per\u00f2 contraddetto dall'ingombrante presenza di un mastino, tenuto al guinzaglio con la mano sinistra e forse con qualche apprensione: la mole dell'animale pare sottolineare non solo la modesta altezza del protagonista umano ma anche la mediocrit\u00e0 del suo rango sociale e cortigianesco, di poco superiore a quello appunto di un cane.\nIl soggetto dell'opera rientra in un genere rappresentativo piuttosto frequentato nella pittura di corte spagnola, ma non solo, di cui Vel\u00e1zquez fu il principale cultore; suoi infatti sono i ritratti di diversi nani e buffoni al seguito di Filippo IV, come quelli di \"Juan Calabazas\", \"Francisco Lezcano\", \"Diego de Acedo, el Primo\" o \"Sebastian de Morra\". Nello specifico, per\u00f2, la corrispondenza del soggetto e dell'impostazione, oltre alla prossimit\u00e0 della data di realizzazione, richiamano in particolare \"Le nain du cardinal de Granvelle tenant un gros chien\" di Antonio Moro, conservato nel Louvre.\nNell'Ottocento il personaggio venne individuato dallo storico e critico d'arte Pedro de Madrazo nel buffone di corte don Antonio \"l'Inglese\", nome con il quale l'opera fu poi a lungo conosciuta. Nel secolo successivo lo studioso Jos\u00e9 Moreno Villa confut\u00f2 per\u00f2 tale ipotesi dimostrando che \"l'Inglese\" era morto prima del 1617 e che quella data era incompatibile con la tecnica esecutiva della tela e con l'abbigliamento raffiguratovi; propose pertanto l'identificazione con un altro nano inglese, Nicholas Hodson (giunto dalle Fiandre e corrispondente al genovese Antonio Mascarelli), la cui presenza alla corte spagnola \u00e8 tuttavia documentata dal 1673 al 1693, cio\u00e8 diversi anni dopo la morte di Vel\u00e1zquez."}
{"id": "1229800", "revid": "1543377", "url": "https://it.wikipedia.org/wiki?curid=1229800", "title": "Marte (Vel\u00e1zquez)", "text": "Marte \u00e8 un dipinto a olio su tela (179x95 cm) realizzato nel 1640 dal pittore Diego Vel\u00e1zquez. \u00c8 conservato nel Museo del Prado.\nDescrizione.\nIl dio della guerra \u00e8 rappresentato in tono possente, con una vigorosa pennellata che ne mette in evidenza il corpo muscoloso. Per la realizzazione del dipinto, Vel\u00e1zquez tenne in considerazione le sculture antiche che aveva avuto modo di ammirare durante i primi soggiorni italiani, dalle quali trasse le posture energiche ed eroiche.\nL'armatura abbandonata a terra \u00e8 una straordinaria fonte di lucentezza, grazie a rapide pennellate, come i delicati tessuti che avvolgono la figura della divinit\u00e0. Marte \u00e8 qui raffigurato, pi\u00f9 che in una posa da vincitore, in un momento di sconforto e meditazione, probabilmente di conseguenza al tradimento di Venere, sua amante, in favore del giovane Adone."}
{"id": "1229801", "revid": "287204", "url": "https://it.wikipedia.org/wiki?curid=1229801", "title": "Gene Youngblood", "text": "Gene Youngblood fu \"scholar-in-Residence\" al Collegio di Santa Fe (Nuovo Messico), dove attese al libro \"Virtual Space: The Challenge to Create on the same Scale as we Destroy\". Divenne noto come una delle voci pionieristiche nel movimento di democrazia dei media.\nBiografia.\nGli inizi.\nFu un teorico di fama internazionale, autore e insegnante di arti e media elettronici nonch\u00e9 autorevole studioso di storia e teoria del cinema e del video, materia che insegna da pi\u00f9 di vent'anni. \nLa sua carriera ebbe inizio negli anni sessanta; lavor\u00f2 per oltre dieci anni, come reporter e critico cinematografico per la testata giornalistica \"Los Angeles Herald Examiner\", poi come reporter presso KHJ TV, una stazione televisiva di Los Angeles, fu critico d'arte per la KPFK, Pacifica Radio di Los Angeles e dal 1967 al 1970 fu coredattore e articolista per il \"Los Angeles Free Prees\", il primo e tra i pi\u00f9 grandi giornali underground di quel periodo.\nLa carriera accademica.\nPer diciassette anni, a partire dal 1970, fu membro della facolt\u00e0 di film e video del California Institute of Arts. Youngblood insegn\u00f2 in vari e prestigiosi istituti negli Stati Uniti, fra cui il California Institute of Technology, la Columbia University, la University of California di Los Angeles. Scrisse numerosi saggi e articoli pubblicati un po' dovunque nel mondo, e tenne conferenze internazionali sul futuro dei media elettronici, cos\u00ec come svolse lezioni in pi\u00f9 di trecento college e universit\u00e0 di Nord America, Europa, Giappone e Australia. Fu consulente per varie istituzioni fra cui la Library of Congress, il Metropolitan Museum of Art, la Rockefeller Foundation, il U.S. National Endowment for the Arts e la J. Paul Getty Trust.\nGli ultimi anni.\nNegli ultimi anni approfond\u00ec le proprie ricerche sul rapporto fra creativit\u00e0 e tecnologia, focalizzando l'attenzione sulle immagini offerte dal video e dal computer come nuove forme di cinema: il suo approccio, fortemente progettuale, si caratterizzava per la costante sensibilit\u00e0 al futuro della comunicazione e a una sua \"rivoluzione\" che si attuava a partire dalle capacit\u00e0 creative consentite dai nuovi mezzi, il computer in particolare. Ma, nella prospettiva di un potenziamento e di una \"democratizzazione\" della creativit\u00e0, la sua attenzione si accentr\u00f2 anche su una tradizione di video amatoriale e \"neo-underground\", in un fecondo percorso teorico che va, quindi, dal film alle pi\u00f9 sofisticate tecnologie (come l'olografia e la computer-grafica) passando per gli esperimenti \"marginali\" di comunicazione.\nL'opera maggiore.\nFu autore di un'opera di fondamentale importanza, \"Expanded Cinema\", del 1970, in cui si analizzano i legami fra sperimentazione cinematografica e ricerca video. Un testo pionieristico sui necessari scambi fra le varie arti del nostro secolo, per una creativit\u00e0 che sappia usare liberamente le sinergie offerte da scienza, arte, tecnologia, svincolandosi dai modelli rigidi e chiusi. Un testo in cui viene tracciata l'evoluzione del linguaggio cinematografico alla fine della narrativa, del dramma, e del realismo.\nIl lavoro \u00e8 concentrato sulle tecnologie avanzate di creazione dell'immagine, di computer film , di televisione sperimentale, di laser film, e di ambienti multi-proiezione. Lavori notevoli in ogni campo sono analizzati in dettaglio. Metodi di produzione sono descritti meticolosamente, incluso interviste con artisti e tecnologi. In \"The Paleocybernetic Age\", \"The videosphere\", c'\u00e8 tutto il contesto di quello che l'autore chiama \"la rete intermediale globale.\""}
{"id": "1229802", "revid": "80339", "url": "https://it.wikipedia.org/wiki?curid=1229802", "title": "Almetyevsk", "text": ""}
{"id": "1229803", "revid": "217591", "url": "https://it.wikipedia.org/wiki?curid=1229803", "title": "Cristogramma", "text": "I cristogrammi sono combinazioni di lettere dell'alfabeto greco o latino che formano una abbreviazione del nome di Ges\u00f9. Essi vengono tradizionalmente usati come simboli cristiani nella decorazione di edifici, arredi e paramenti. Alcuni cristogrammi sono nati come semplici abbreviazioni o acronimi, anche se sono diventati successivamente dei monogrammi, cio\u00e8 dei simboli grafici unitari. Altri, come il notissimo Chi Rho, sono stati pensati sin dall'inizio come monogrammi.\nPrincipali cristogrammi.\nI principali cristogrammi sono:\nSimbolismo solare associato a Cristo.\nCostantino il Grande, che adott\u00f2 e diffuse il Chi Rho, lo rappresent\u00f2 entro un cerchio, forse una corona d'alloro in segno di vittoria; questo cerchio, per\u00f2, poteva essere interpretato come un simbolo solare. Secondo alcuni, inoltre, la lettera \"chi\" \u00e8 spesso disegnata orizzontale in modo che l'angolo fra le due aste che la compongono alluda all'angolo fra il piano dell'eclittica e il piano dell'equatore celeste.\nAnche Bernardino da Siena, che diffuse e promosse il culto del Nome di Ges\u00f9, arricch\u00ec un simbolo preesistente inscrivendolo all'interno di un disco solare con dodici raggi serpeggianti.\nPer questi motivi alcune chiese protestanti, in particolare i restaurazionisti rifiutano questi cristogrammi, ritenendoli eredi di simbologie solari pagane.\nSecondo i cattolici e altre confessioni cristiane, invece, il simbolismo solare per indicare Cristo \u00e8 ben radicato nella Bibbia. I libri profetici della Bibbia giudaica che non e'l'estratto cristiano e si chiama torah e va spesso presa anche come ideale interpretativo e favola educativa laddove non concerne la storia vissuta si concludevano proprio con l'aspettativa di un sole di giustizia: \nQuesta immagine della giustizia di Dio come un astro splendente risale al Libro di Isaia (Is., 30, 26 e 62, 1) ed \u00e8 ripreso anche nel Libro della Sapienza (Sap., 5, 6). L'annuncio dell'arrivo di un sole di giustizia proprio nelle ultime frasi del libro che concludeva la Bibbia ebraica \u00e8 stata interpretata dai cristiani, ma ovviamente non dagli ebrei, come un annuncio profetico della nascita di Ges\u00f9. Anche il nome \"Malachia\" favoriva questa interpretazione; esso infatti non \u00e8 il nome dell'autore del libro, ma significa \"angelo\", cio\u00e8 \"messaggero\". L'identificazione di Ges\u00f9 con il sole preannunciato dal profeta \u00e8 implicita gi\u00e0 nel primo capitolo del vangelo di Luca (vv. 78-79), in cui San Zaccaria, quando preannuncia che Giovanni Battista andr\u00e0 \"dinanzi al Signore a preparargli la via\", loda la misericordia di Dio per la quale \"verr\u00e0 a visitarci dall'alto un sole che sorge per rischiarare quelli che stanno nelle tenebre e nell'ombra della morte\" (Lc 1,78-79) e infatti nel capitolo successivo Ges\u00f9 \u00e8 presentato come \"luce per illuminare le nazioni\" (cfr. Lc 2,32). Anche nel Vangelo di Giovanni il Verbo-Ges\u00f9 \u00e8 presentato come \"la luce che brilla nelle tenebre\" e \"la luce vera, quella che illumina ogni uomo\" (cfr. Gv. 1,5 e Gv 1,9)\nLa metafora solare, quindi, consiste nel fatto che come il sole illumina la terra, cos\u00ec Cristo illumina le coscienze di tutte le genti. Questa metafora compariva gi\u00e0 nel Salmo 19, ma era applicata alla Torah.\nLa luce, inoltre, compare in tutti i racconti biblici di teofania e, in particolare, nel Nuovo Testamento compare nel racconto della Trasfigurazione, durante la quale il volto di Cristo \"splendeva come il sole\" () e in . Questa metafora \u00e8 stata istituzionalizzata dalla chiesa cristiana nel Simbolo di Nicea (comunemente chiamato \"Credo\"), un riassunto della teologia cristiana che tutti i fedeli recitano durante la Messa a partire dall'anno 325. In esso Cristo \u00e8 chiamato \"luce da luce, Dio vero da Dio vero\".\nUna seconda metafora solare trae origine dalla Resurrezione di Cristo, analoga al fatto che il sole risorge ogni mattina dalla \"morte\" notturna. In accordo con questa analogia i primi cristiani pregavano in direzione del sole nascente. Nei primissimi anni della fede cristiana, quando la predicazione si indirizzava verso le sinagoghe della diaspora ebraica, \u00e8 probabile che i cristiani pregassero in direzione del tempio di Gerusalemme, come gli ebrei. Quest'uso, per\u00f2, era incomprensibile ai fedeli d'origine greco-romana e a maggior ragione dopo la distruzione del tempio (nell'anno 70). I cristiani, perci\u00f2, posero sulla parete orientale dei propri luoghi cristiani una croce e pregarono in quella direzione. Per molti secoli le chiese furono costruite con l'abside (su cui era rappresentata la croce e successivamente il Cristo pantocratore) orientata a est. La preghiera verso la croce nella direzione del sol levante alludeva simultaneamente alla Resurrezione e al definitivo ritorno del Cristo con la Parusia.\nDato che i cristiani pregavano rivolti a oriente e festeggiavano la domenica, il \"dies solis\" per i pagani, si diffuse l'opinione che i cristiani adorassero il sole. Ne parla Tertulliano circa un secolo e mezzo prima di Costantino e afferma che si trattava di un'accusa benevola e verosimile in confronto alle tremende calunnie a cui erano spesso sottoposti i cristiani."}
{"id": "1229804", "revid": "80339", "url": "https://it.wikipedia.org/wiki?curid=1229804", "title": "Almetjevsk", "text": ""}
{"id": "1229805", "revid": "28592", "url": "https://it.wikipedia.org/wiki?curid=1229805", "title": "Neozelandese", "text": ""}
{"id": "1229806", "revid": "80339", "url": "https://it.wikipedia.org/wiki?curid=1229806", "title": "Almetevsk", "text": ""}
{"id": "1229807", "revid": "80339", "url": "https://it.wikipedia.org/wiki?curid=1229807", "title": "Almet", "text": ""}
{"id": "1229808", "revid": "1543377", "url": "https://it.wikipedia.org/wiki?curid=1229808", "title": "Esame baropodometrico", "text": "L'esame baropodometrico \u00e8 un test che permette di valutare la qualit\u00e0 dell'appoggio a terra dei piedi. Il test fornisce informazioni sulle pressioni che vengono scambiate tra la superficie di appoggio del piede ed il terreno e valuta in modo approfondito la modalit\u00e0 di esecuzione del passo ed eventuali alterazioni della deambulazione.\nDescrizione.\nIl soggetto viene messo in una posizione statica, sopra un tappeto sensibile alla pressione, mentre il suo sguardo \u00e8 posto in avanti. Al tappetino \u00e8 collegato un sistema computerizzato che permette di far vedere all'esaminatore, su di un monitor, gli appoggi del piede. L'analisi \u00e8 costituita da due fasi principali:\nAnalisi statica.\nValuta l'appoggio del piede identificando le aree di maggiore e minore carico (che sul monitor appaiono come variazione tra il colore rosso ed il blu). \nNella stessa seduta in pochi minuti, si registrano anche:\nAnalisi dinamica.\nViene effettuata chiedendo al paziente di camminare sulla pedana fino alla sua estremit\u00e0 e ritorno. La camminata pu\u00f2 essere ripetuta pi\u00f9 volte. Questa analisi verifica lo spostamento del peso, l'appoggio, i tempi di carico, durante la camminata.\nA monitor \u00e8 possibile evidenziare la percentuale di appoggio sull'avampiede rispetto al retropiede, ed il dispiegarsi della deambulazione.\nValutazione.\nL'esame permette una valutazione anatomica e funzionale del piede, fornendo inoltre una registrazione grafica della pressione esercitata sul terreno, sia quando il paziente si trova in posizione completamente eretta, sia quando cammina. Lo studio della distribuzione di queste pressioni consente di valutare la biomeccanica posturale e locomotoria unitamente alle sue variazioni patologiche.\nL'esame pertanto \u00e8 utile nel descrivere la morfologia, la funzione e disfunzione statica e dinamica del piede. L'esaminatore ne riceve anche un'impressione di eventuali patologie proprie del piede cos\u00ec come di altri segmenti corporei interconnessi anatomicamente e funzionalmente con esso.\nRicerche sperimentali hanno evidenziato come le differenze sessuali e le variazioni allometriche associate con l'aumento della superficie plantare o la statura non sono quantitativamente rilevanti n\u00e9 significative in rapporto alle variazioni di carico.\nApplicazioni cliniche.\nIn ambito clinico, l'esame permette lo studio del carico del piede e di eventuali disturbi del sistema muscolo-scheletrico, prevalentemente di interesse ortopedico (ad esempio piede piatto o piede cavo) o neurologico.\nTramite questo esame si possono comunque identificare anche patologie correlate al diabete, di tipo vascolare, ortodontico oppure otorinolaringoiatrico, manifestatesi sia durante lo sviluppo che nell'et\u00e0 adulta.&lt;br&gt;\nIl test baropodometrico mette chiaramente in evidenza come l'aumento del grasso corporeo dovuto al sovrappeso ed all'obesit\u00e0 possa alterare, in modo anche grave ed in entrambi i sessi, la superficie plantare di contatto con il terreno e la distribuzione della pressione al suolo.&lt;br&gt;\nLo studio baropodometrico ha finalit\u00e0 di tipo diagnostico, ma ad esso si ricorre anche per valutazioni di tipo chirurgico (pre e post intervento), riabilitativo o di trattamento ortesico (finalizzato pertanto alla realizzazione di un plantare adeguato)."}
{"id": "1229815", "revid": "144796", "url": "https://it.wikipedia.org/wiki?curid=1229815", "title": "Incoronazione della Vergine (Vel\u00e1zquez)", "text": "L'incoronazione della Vergine \u00e8 un dipinto a olio su tela (176x134 cm) realizzato tra il 1641 ed il 1644 circa dal pittore Diego Vel\u00e1zquez. \u00c8 conservato nel Museo del Prado.\nProbabilmente il dipinto venne commissionato per l'oratorio di corte di Elisabetta di Francia, regina consorte di Filippo IV di Spagna all'Alcazar di Madrid.\nDescrizione.\nIl dipinto di Vel\u00e1zquez \u00e8 uno dei pochi lavori a tema religioso dell'artista (noto soprattutto come ritrattista). La composizione dell'opera \u00e8 orientata sulla base di una figura di un triangolo invertito, dando cos\u00ec il senso di grande equilibrio e linee armoniche. La figura principale della Vergine Maria, in atteggiamento di modestia, riverenza ed emozione, con gli occhi abbassati e le labbra incurvate, \u00e8 posta al centro del dipinto."}
{"id": "1229817", "revid": "183483", "url": "https://it.wikipedia.org/wiki?curid=1229817", "title": "IC 1396", "text": "IC 1396 \u00e8 un ammasso aperto molto sparso associato a una vasta nebulosa diffusa, visibile nella costellazione boreale di Cefeo; si trova in un tratto di Via Lattea parzialmente oscurato da densi banchi di nebulose oscure, in una regione galattica ricca di polveri e gas neutri con associate stelle giovani e calde di colore blu.\nOsservazione.\n\u00c8 facilmente individuabile la sua posizione, subito a sud della stella , una delle stelle pi\u00f9 rosse che si conoscano; individuare per\u00f2 l'ammasso in s\u00e9 non \u00e8 facile, perch\u00e9 \u00e8 molto disperso e quasi si confonde con il campo stellare circostante. Ci\u00f2 che, nelle foto a lunga posa prese attraverso un telescopio, appare ben evidente, \u00e8 il grande complesso nebuloso che circonda l'ammasso; il suo aspetto \u00e8 rozzamente circolare e attraversato da numerose macchie scure, che ad un'analisi pi\u00f9 attenta si rivelano essere dei globuli di Bok, ossia regioni della nebulosa particolarmente concentrate dove avviene la formazione di nuove stelle. Si tratta dunque di una regione H II, e fa parte di un vasto sistema di nubi molecolari e associazioni OB chiamato Complesso nebuloso di Cefeo.\nUna particolare nebulosa oscura che si sovrappone all'oggetto, vdB 142, viene chiamata anche \"Proboscide d'Elefante\". IC 1396 dista dal Sole circa 3000 anni-luce.\nCaratteristiche.\nI gas del complesso nebuloso di IC 1396 sono eccitati dal vento stellare della gigante blu HD 206267, appartenente all'associazione Cepheus OB2. Sembra che l'espansione di questa regione H II abbia creato un ampio anello di gas molecolare dal raggio di circa 12 parsec, in un lasso di tempo di almeno 3 milioni di anni. La struttura ad anello si estende per circa 3\u00b0 ed \u00e8 circondata da un gran numero di globuli scuri, al cui interno probabilmente avviene la formazione di nuove stelle a causa della compressione ad opera della ionizzazione, del fronte dell'onda d'urto dei venti stellari e della pressione di radiazione; i globuli maggiori si trovano sul lato nord-occidentale della regione nebulosa.\nNegli anni ottanta sono stati identificati 32 globuli, che hanno ricevuto una designazione numerica da 1 a 32 con prefisso GRS (\"Globules of Radial Systems\"); quattro sistemi radiali di globuli sono stati identificati nei pressi di IC 1396, mentre uno di questi \u00e8 centrato esattamente sulla nebulosa. Fra i globuli \u00e8 presente anche la famosa struttura nota come Proboscide d'elefante (vdB 142). All'infrarosso sono state invece condotte delle ricerche per la localizzazione degli oggetti stellari giovani associati ai globuli; si \u00e8 scoperto cos\u00ec che solo sei sorgenti associate con globuli possiedono una struttura e luminosit\u00e0 tali da poter essere state causate da un riscaldamento esterno, mentre la gran parte di queste non sarebbero legate ai fenomeni di formazione stellare. Nel 2005, tramite uno studio condotto nel vicino infrarosso, sono stati identificati 25 globuli, dei quali quattro non erano stati riportati nel catalogo SIMBAD; per tutti i globuli eccetto quattro, fu possibile determinare la massa, mentre non fu possibile misurare il diametro per sette di essi. Cinque globuli contengono una ricca popolazione di oggetti dalla luce arrossata, probabilmente stelle in formazione; questi cinque globuli possiedono il pi\u00f9 alto tasso di estinzione, che farebbe pensare ad una relazione fra l'intensit\u00e0 dell'attivit\u00e0 di formazione stellare e la massa dei globuli stessi.\nNei globuli con la massa pi\u00f9 piccola si crede che la formazione stellare sia spesso influenzata dalla pressione di radiazione di una stella brillante posta nelle vicinanze; in uno studio condotto su uno di questi, illuminato dalla brillante gigante blu HD 206267, \u00e8 stato evidenziato un legame con la distanza di questa stella, suggerendo che l'evaporazione a causa della fotoionizzazione influenzi la distribuzione della massa del globulo attorno alla gigante blu. L'influenza della stella \u00e8 data dalla compressione dei gas ad opera della pressione di radiazione."}
{"id": "1229819", "revid": "1983214", "url": "https://it.wikipedia.org/wiki?curid=1229819", "title": "Glinka", "text": ""}
{"id": "1229820", "revid": "1543377", "url": "https://it.wikipedia.org/wiki?curid=1229820", "title": "Cavour (Italia)", "text": "Cavour (: ; \"Cavor\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nCavour (300 m s.l.m.) \u00e8 situata all'inizio della Valle Po, non lontana dalla sorgente del fiume, e si trova proprio sul confine tra la citt\u00e0 metropolitana di Torino e la provincia di Cuneo.\nLa sua caratteristica principale \u00e8 quella di essere ai piedi di una singolare conformazione rocciosa che si eleva per soli 162 metri sulla pianura circostante, la \"Rocca\", tutelata come \"Riserva Naturale Speciale\" per le sue caratteristiche archeologiche, storiche e naturalistiche e sulla cui vetta si gode un incomparabile panorama.\nDi vocazione prevalentemente agricola, vanta una tradizione gastronomica che si \u00e8 gi\u00e0 distinta negli anni cinquanta con i famosi \"pranzi dei grassoni\" e che oggi si \u00e8 affinata con accostamenti di altre tipicit\u00e0 locali come le locali mele, le carni DOC, i salumi, grazie anche ai numerosi ristoranti ed alle aziende agrituristiche presenti sul territorio.\nGiovanni Peyron diceva: \u00ab[...] alla Rocca di Cavour nell'et\u00e0 preistorica deve essere stato riconosciuto un privilegio di centralit\u00e0 ed un particolare carattere sacro per le sue particolarit\u00e0: un monte isolato, una sorgente di acqua. Il monte \u00e8 sempre stato, nei periodi preistorici, oggetto di culto particolare perch\u00e9 rappresentava una forza della natura interpretata come divinit\u00e0. La stessa probabile denominazione antica del luogo, Kab-UR, era stata creata dai primitivi che volevano far sapere ai loro simili, secondo la toponomastica antica, che in quel posto vi era \"un'altura\" capace di essere \"abitazione\" e una \"presenza di acqua sorgente\"\u00bb.\nOrigini del nome.\nChiamato in passato \"Caburrum\" o \"Cavurrum\", dal latino \"Forum Vibii Caburrum\", per via del castrum \"Forum Vibii\" costruito dagli antichi Romani del I secolo a.C.. \"Caburrum\" deriverebbe dal poleonimo-etnonimo \"Caburriates\", piccola trib\u00f9 celtica del luogo, a sua volta dal termine celtico \"caburius\", \"cabusa\", \"cabu\", \"cabo\", forse a indicare avvallamento, gola o bocca, pianoro rispetto a una collina o a un arroccamento, probabilmente la famosa Rocca di Cavour..\nStoria.\nLa preistoria.\nCon l'esaurimento dell'ultima glaciazione (10.000/7000 a.C.) all'interno del sistema alpino si costituiscono le condizioni indispensabili alla vita umana. I nostri progenitori si insediano all'aperto e in ripari naturali pi\u00f9 confortevoli, preferibilmente su alture dominanti come la Rocca di Cavour.\nTito Livio (66 a.C.-17 d.C.) nella sua \"Historiae ab Urbe condita libri\" colloca i Caburriates fra le popolazioni celtiche o celtico-liguri piemontesi sottomesse dai romani nel 179 a.C., ma questo \u00e8 un avvenimento che non esclude un anteriore lungo processo storico iniziato quasi sicuramente ad opera dei Liguri alcuni millenni prima. I Celti infatti usavano tracciati di itinerari esistiti \"da sempre\".\nSecondo Plinio il Vecchio (23-79 d.C.), i Liguri Vagienni erano stanziati nei territori del Monviso e nella piana del Po. Nella \"Naturalis historia\" ci parla dell\"oppidum Vibi forum\", collocandone il sito nella zona del \"forovibiensium agro\".\nI \"Celti Caburriates\", successori delle primitive trib\u00f9 liguri, li troviamo citati nei \"Commentarii bellici\" di Gaio Giulio Cesare (100-44 a.C.). Egli, infatti, narra delle gesta di due giovani di grande valore e abilit\u00e0, figli di Caio Valerio Caburo, \"ottimate gallico\" (principe) che aveva ottenuto la cittadinanza romana in Gallia Cisalpina.\nEpoca romana.\nLa romanizzazione del territorio di Caburrum \u00e8 fatta risalire alla fine dell'et\u00e0 cesariana, quando l\"oppidum\" viene trasformato nel \"municipium\" romano denominato Forum Vibii o, come ritengono alcuni studiosi, il secondo fu affiancato al primo diventando parte della Transpadana nella Regio XI con il nome di Forum Vibii-Caburrum (44/45 a.C.).\nNumerose scoperte archeologiche nel territorio di Cavour testimoniano questo importante periodo storico: tombe a inumazione e incinerazione, necropoli con arredi funebri, vasellame, tratti di acquedotto, fondamenta di siti abitativi, frammenti di ceramica e laterizio, lapidi ascritte.\nForum Vibii-Caburrum, l'importante centro mercato affidato dal fondatore Gaio Vibio Pansa alla trib\u00f9 Stellatina, conoscer\u00e0 il suo massimo splendore nell'epoca Augustea (I sec. a.C. e d.C.), dopodich\u00e9 seguir\u00e0 gradatamente la decadenza di tutto l'Impero.\nMedioevo.\nNel 568 giungono nell'Italia settentrionale i Longobardi, cui faranno seguito i Franchi ed infine, nel X secolo, i Saraceni.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo sorsero della stessa regola, l'abbazia della Novalesa, l'abbazia di Villar San Costanzo e l'abbazia di Pagno e da quest'ultima dipese l'organizzazione e la gestione del territorio, che fonderanno un priorato monastico anche a Cavour, che sar\u00e0 distrutto dai Saraceni verso il X secolo e su cui nell'XI secolo sorger\u00e0 sempre da parte dei monaci benedettini l'abbazia di Santa Maria di Cavour, da cui dipender\u00e0 il territorio e le valli.\nAnche Cavour subisce un susseguirsi di distruzioni e di ricostruzioni che troviamo documentate soprattutto nelle strutture dell'abbazia di Santa Maria, costruita nel 1037 su antiche preesistenze benedettine.\nInsieme con l'avvento del Monachesimo, incomincia anche la ripartizione fra i SAVOIA delle antiche contee carolinge \"al di qua\" e \"al di l\u00e0\" dei monti. Cavour, pur essendo situata in aperta campagna, era una localit\u00e0 tutt'altro che insignificante; inoltre, per la posizione di confine fra il Pinerolese ed il Saluzzese, diventa oggetto di contesa permanente fra i Savoia-Acaja e il Marchesato di Saluzzo.\nSotto gli Acaja, nel XIV secolo, Cavour conosce un periodo di prosperit\u00e0. Viene istituita la \"Societ\u00e0 popolare per la difesa della terra e la punizione dei malfattori\", permettendo all'elemento democratico di prendere parte al governo del Comune quando grande era l'assolutismo e la potenza aristocratica. Viene anche creato il primo prototipo di ospedale (1351).\nPotenziata la rete irrigua realizzata nell'XI secolo dai monaci dell'Abbazia, viene costruita anche la via rialzata per Villafranca, prezioso allacciamento con il Po, allora grande via di commercio.\nAll'inizio del Quattrocento, il Borgo medievale era cinto da mura con due castelli sulla Rocca che ospitavano 250 nuclei famigliari. \nCon l'estinzione del ramo Acaja (1418), il borgo di Cavour viene infeudato dai Savoia a Ludovico di Racconigi, figlio naturale di Ludovico, ultimo Principe D'Acaja.\nNei due secoli di governo dei Signori di Racconigi, a Cavour si sviluppa la vocazione mercatale.\nSi registra un arricchimento architettonico sia in paese che in periferia dove vengono edificate anche diverse cappelle. Vengono inoltre riadattate tutte le fortificazioni con l'intento di costituire un baluardo di difesa contro i francesi, con i quali, a causa delle diverse correnti religiose, si vanno rompendo le alleanze.\nNel 1561, nella Casa-forte degli Acaja-Racconigi, viene firmata la cosiddetta \"Pace di Cavour\", primo esempio di tolleranza religiosa fra i Savoia e i Valdesi.\nNel 1592 il Lesdiguieres, dopo un lungo assedio, conquista Cavour e la Rocca: soltanto dopo tre anni, nel 1595, il duca Carlo Emanuele I riuscir\u00e0 con grande strategia a riportarli ai Savoia. Per ricordare quel fatto glorioso fu posta sulla Rocca la grande croce che la tradizione ha fatto giungere fino ai giorni nostri.\nDai Benso in poi.\nAlla morte di Vittorio Amedeo I, Cavour si trova coinvolta nelle lotte interne di Casa Savoia per la reggenza.\nCavour viene rivendicata dalla Francia ancora una volta, e ancora una volta, il forte viene distrutto e, successivamente, ricostruito.\nNel 1649 avviene la prima infeudazione ai Benso di Santena Ponticelli, che d'ora in poi si chiameranno \"I Cavour\", da cui discender\u00e0 il celebre Conte Camillo Benso, conte di Cavour.\nNel 1685 nuove minacce arrivano dalla Francia: Luigi XIV rompe l'alleanza con Vittorio Amedeo II, reo di lasciare insediare \"al di qua dei monti\" i suoi sudditi protestanti che, dopo la revoca dell'Editto di Nantes, fuggono verso le Valli valdesi ricevendo ospitalit\u00e0. Le soldatesche del generale Nicolas de Catinat avanzano inesorabili portando morte e distruzione anche a Cavour (Eccidio del 1690).\nCavour rimane luogo quasi deserto con le fortificazioni che non verranno mai pi\u00f9 ricostruite, la popolazione decimata ed inoltre raccolti distrutti e clima insalubre provocati dallo straripamento del torrente Pellice.\nAncora una volta per\u00f2 inizia un lento risorgere dalle rovine: una colonia di monregalesi viene a stanziarsi nel cavourese, si amplia l'ospedale, si costruisce il ponte sul Rio Marone e, per favorire ulteriormente la popolazione, viene adattata a Chiesa parrocchiale la cosiddetta Cappella della Concezione, ai piedi della Rocca, in sostituzione dell'antica Parrocchiale di S. Lorenzo \"extra-muros\" ormai pericolante.\nL'abitato di Cavour, definito a Nord e ad Ovest da canali di acque che influiscono fortemente sulla morfologia urbana e sul favorevole sviluppo dell'economia locale, con il dominio napoleonico conosce un altro periodo di decadenza: vengono soppressi gli ordini religiosi, l'Ufficio di Registratura viene trasferito a Villafranca e la diocesi subisce una nuova suddivisione.\nI terremoti del 1804 e del 1808 obbligano ad intraprendere parecchi lavori di ristrutturazione con migliorie per le strade e per gli edifici pubblici: la zona del Gerbido, fino ad allora incolta, viene dotata di un'ala nuova per il mercato (1838).\nUn intervento di grandissima importanza (1881) \u00e8 la costruzione della tranvia Pinerolo-Cavour-Saluzzo, a cui avrebbe dovuto seguire la Cavour-Villafranca, mai realizzata.\nSi costruiscono i primi opifici per la lavorazione della seta, segherie, mulini; l'agricoltura si intensifica con prati irrigui, gelseti, allevamento di bestiame.\nIn questo secolo molti edifici e monumenti nuovi vengono ad arricchire la struttura architettonica del paese: il cimitero nuovo (1817), la fontana romana (1829), l'asilo infantile (1848), il campanile di S. Lorenzo (1862). \nNascono anche i primi edifici industriali, episodi abbastanza isolati e comunque sempre collegati alle principali attivit\u00e0 del paese che restano quelle agricole.\nNotevoli migliorie vengono apportate alla Parrocchiale che verr\u00e0 definitivamente consacrata a San Lorenzo (come quella antica) nel 1874.\nAlla fine dell'Ottocento una grave recessione si abbatte sulle campagne: molti cavouresi prenderanno la via dell'emigrazione verso la Francia, gli Stati Uniti d'America e, soprattutto, l'Argentina.\nIl Novecento.\nAll'inizio del Novecento la vita di Cavour si basa su due indirizzi economici complementari: l'agricoltura e l'attivit\u00e0 commerciale-artigianale, che influenzeranno la trasformazione del centro urbano e del territorio circostante fino ai giorni nostri.\nGiovanni Giolitti si stabilisce definitivamente nella sua casa di Via Plochi\u00f9 e va ad accrescere il numero degli illustri che da secoli ormai hanno scelto Cavour come dimora preferita: i Benso, i Peyron, i Buffa di Perrero, i Lupi di Moirano, i Portis, i Bottiglia di Savoulx.\nQuasi tutte le case del centro hanno il piano terra adattato a bottega e, nell'attivit\u00e0 agricola, compare la meccanizzazione; il territorio circostante \u00e8 gradatamente reso irriguo da una serie di canali derivanti dal Pellice ed attraverso la trivellazione di pozzi artesiani.\nCavour, centro commerciale, gi\u00e0 noto nei dintorni per le sue numerose trattorie, citate anche dal De Amicis ne \"Alle Porte d'Italia\", poco alla volta affianca timidamente la vocazione turistica alla gastronomia e la Rocca diventa Parco Naturale Regionale.\nLe conseguenze della prima e della seconda guerra mondiale non impediranno un ulteriore sviluppo delle infrastrutture urbane e delle attivit\u00e0 economiche.\nDagli anni sessanta agli anni novanta, nascono nuove piazze e collegamenti con le borgate, trasporti e acquedotti, ospizi, nuove strutture scolastiche, restauri all'Abbazia di S. Maria, ristrutturazioni di edifici, creazione di strutture polivalenti per lo sport e per lo spettacolo fino alla pavimentazione di tutto il centro storico.\nInsediamento celto-ligure romanizzato nel I secolo a.C., Cavour conserva le testimonianze di tutto il suo grande patrimonio storico e la memoria di molti personaggi illustri che in diversi modi sono legati al suo sviluppo e al suo prestigio: fra tutti Giovanni Giolitti ed il conte Camillo Benso.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cavour sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nEventi.\nOgni anno nel mese di novembre, a partire dal 1980, si svolge la grande manifestazione fieristica di \"Tuttomele\" dedicata alla produzione (locale e non) di quei frutti che rivestono grande importanza nell'economia agricola del cavourese. Tale evento enogastronomico ha ormai raggiunto fama internazionale ed ha reso il piccolo centro di Cavour noto in tutto il mondo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1229828", "revid": "793215", "url": "https://it.wikipedia.org/wiki?curid=1229828", "title": "W\u0142adys\u0142aw Bartoszewski", "text": "Biografia.\nNacque nella citt\u00e0 di Varsavia, in Polonia, e studi\u00f2 all'Universit\u00e0 di Varsavia. Fu soldato dell'Armia Krajowa (l'esercito nazionale polacco). Nel 1940 venne internato nel Campo di concentramento di Auschwitz, da cui venne rilasciato per problemi di salute l'8 aprile 1941 grazie all'intervento della Croce Rossa polacca. \nDivenne il membro pi\u00f9 famoso del Consiglio di assistenza agli ebrei, in seguito divenuto noto come \u017begota, l'unica organizzazione clandestina europea dedicata esclusivamente al salvataggio degli ebrei; inoltre fu attivista dello Stato segreto polacco, partecip\u00f2 alla Rivolta di Varsavia, tenne per due volte il Ministero degli Affari Esteri, fu ambasciatore polacco in Austria, senatore del IV mandato e Segretario di Stato nella cancelleria del Presidente del Consiglio Donald Tusk.\nNel 1983 vinse il Premio Herder. \u00c8 autore di alcuni dei libri pi\u00f9 importanti sulla resistenza polacca, scomparve nel 2015."}
{"id": "1229838", "revid": "293377", "url": "https://it.wikipedia.org/wiki?curid=1229838", "title": "Cleveland Stokers", "text": "I Cleveland Stokers furono un club calcistico statunitense di Cleveland (Ohio): nato nel 1967 e sciolto un anno dopo disput\u00f2 nel 1967 l'unica edizione del campionato dell'USA-United Soccer Association; nel 1968 milit\u00f2 invece nella stagione d'esordio della North American Soccer League.\nStoria.\nGli Stokers erano una delle squadre facenti parte dell'USA (in pratica la NASL con un diverso nome, ma che conservava il diritto a fregiarsi del campionato di Prima Divisione su riconoscimento della FIFA) nel 1967: quell'edizione della Lega fu disputata utilizzando squadre europee e sudamericane in rappresentanza di quelle della USA, che non avevano avuto tempo di riorganizzarsi dopo la scissione che aveva dato vita al campionato concorrente della National Professional Soccer League I. \nLa squadra di Cleveland fu rappresentata dagli inglesi dello Stoke City (da cui il nome di \"Stokers\", in omaggio alla squadra d'oltreoceano), ma non si qualific\u00f2 per i \"play-off\".\nLa franchigia originale era di propriet\u00e0 del maggiore azionista dei Cleveland Indians, squadra di baseball. Alla fine del 1967 il marchio fu ceduto e venne rilevato da una cordata che, per prepararsi al torneo NASL 1968, acquist\u00f2 in blocco i (che avevano partecipato alla effimera NPSL I, ma il cui club non aveva intenzione di disputare la NASL).\nNel 1968 la squadra disput\u00f2 il campionato della NASL e giunse fino alla semifinale e ivi sconfitta dagli Atlanta Chiefs, che avrebbero poi vinto il titolo.\nIl club fu sciolto alla fine del 1968 dopo che non ebbe lo sperato ritorno di immagine (5.400 spettatori fu la media per gara del biennio)."}
{"id": "1229839", "revid": "767487", "url": "https://it.wikipedia.org/wiki?curid=1229839", "title": "Il barbaro e la geisha", "text": "Il barbaro e la geisha (\"The Barbarian and the Geisha\") \u00e8 un film del 1958 diretto da John Huston, interpretato da John Wayne ed ambientato nel Giappone del diciannovesimo secolo.\nTrama.\nL'americano Henry (definito dai giapponesi 'barbaro' in quanto straniero), che in qualit\u00e0 di console venne in visita per stabilire contatti con l'impero giapponese, nel tentativo di convincerlo ad aprire i porti, uscire dall'isolamento e firmare un trattato di collaborazione con gli USA. I fatti sono ambientati attorno al 1858, un secolo prima di quest'opera.\nHenry viene ospitato dal nobile Tamura, che gli fa da protettore.\nGli viene assegnata come donna d'accompagnamento Ochici. Lei diventa la sua geisha. Henry, dopo avere conosciuto Ochici e avere ammirato la sua gentilezza ed eleganza, commenta che ha visto donne orientali di ogni genere, come le danzatrici thailandesi, ma preferisce le geishe giapponesi ad ogni altra. Ochici si presenta con poche parole, dicendo di s\u00e9: \"prima di me sono nate molte sorelle, tornate agli Dei. Io sono stata fortunata: sono nata in un anno in cui il raccolto di riso era abbondante\". Questa terribile frase sottintendeva l'infanticidio per la sopravvivenza in quelle comunit\u00e0 cos\u00ec vulnerabili agli eventi esterni.\nA quel punto accade che la tensione tra i giapponesi e i 'barbari' aumenta. La situazione internazionale \u00e8 sempre pi\u00f9 tesa e le potenze straniere sono impazienti di conquistare il suo mercato.\nOchici viene considerata talmente male dalle donne del villaggio che non le permettono di fare il bagno insieme, come negli usi della comunit\u00e0. Questo \u00e8 uno dei tanti elementi descrittivi in questo kolossal storico, che presta molta attenzione all'illustrare le tradizioni e usanze dei giapponesi dell'epoca (una delle primissime, se non la prima opera che le port\u00f2 a conoscenza del grande pubblico americano), e del contrasto inevitabile con la mentalit\u00e0 occidentale e segnatamente, americana..\nAd un certo punto si verifica un momento di grave tensione, e Henry di metter\u00e0 in gioco in prima persona, salvo poi, quasi certamente, pentirsene amaramente. Un giorno, al largo della baia del piccolo villaggio costiero, compare una piccola nave americana. Henry alza la bandiera americana da casa sua, ma Tomura arriva e gli intima di toglierla: non ci sono consoli americani in Giappone, perch\u00e9 il Giappone non ha relazioni diplomatiche con gli USA. E annuncia inoltre, che 'i cannoni sono carichi'. Le artiglierie giapponesi, in particolare un enorme cannone costiero, sono puntate sulla nave.\nHenry arriva e senza dire una parola, si piazza davanti al cannone. E tanto i giapponesi lo spostano, per seguire la nave, tanto lui si piazza davanti alla bocca da fuoco. Alla fine i giapponesi lasciano perdere. Ma la nave americana \u00e8 ben pi\u00f9 di un pericolo diplomatico. Essa si \u00e8 avvicinata per un motivo preciso alle coste giapponesi. Henry, contento di rivedere una nave nazionale, arriva in barca in prossimit\u00e0 di questa. Ma a quel punto gli viene detto di non avvicinarsi: hanno a bordo il colera, con 10 malati e 3 morti. Poi la tragedia: 4 marinai si gettano in acqua e si avvicinano alla costa a nuoto, mentre il comandante della nave implora Henry di fermare quegli uomini sparandogli. Purtroppo non accadr\u00e0.\nL'epidemia di colera si scatena e flagella il villaggio. Henry e Ochici si danno da fare per curare le persone. Mentre Henry si sforza di portare cure mediche, i giapponesi fanno ricorso ai rimedi 'tradizionali' ovvero compiono colorati rituali contro il demone che flagella le loro vite. Ma n\u00e9 questi n\u00e9 il poco che la medicina occidentale poteva offrire erano efficaci. I morti aumentano, e tra colorati riti religiosi vengono portati a bruciare su alte pire funebri. A quel punto Henry propone una soluzione drastica. \"Ci sono solo 2 cose che fermano il colera: il fuoco e il gelo. Ma solo Dio pu\u00f2 mandare il gelo\". Quindi comincia a bruciare le case. Ovviamente, gli abitanti non sono d'accordo e scoppiano tafferugli al che Henry, accusato di avere portato scompenso e morte, ora viene accusato anche di volere incenerire il villaggio. Il lavoro \u00e8 fatto solo a met\u00e0 e Henry teme che non sia sufficiente. Ma invece, la morte viene fermata e l'epidemia diminuisce e scompare.\nCon Ochici il rapporto d'amore \u00e8 tenero e sincero. Henry fa grandi piani per il futuro. Ochici gli chiede se \u00e8 vero che le donne occidentali non camminano seguendo l'uomo, ed Henry gli risponde che in effetti stanno a fianco, o anche davanti a lui.\nMa vari intrighi si succedono e alla fine Tomura decide di uccidere Henry, proprio alla vigilia del Trattato. Si presenta vestito da ninja, e Ochici viene avvertita di quello che \u00e8 stato deciso. Ochici non si ribella, essendo 'cosa sua'. Ma si fa trovare nel letto al posto di Henry, cosa di cui Tomura si accorge solo all'ultimo. Tomura, di fronte a questo sacrificio volontario della donna, esista, e confuso, non uccide Ochici: incontrando Henry gli dice, gettandogi un fazzoletto rosso ai piedi, che ora \u00e8 sua come l\u00f2 \u00e8 la sua vita. Ma siccome ha sfoderato la sua spada questa dovr\u00e0 bere del sangue e infatti, il nobile giapponese va a suicidarsi per mantenere intatto il proprio onore.\nLa felicit\u00e0 sognata dal 'barbaro' Henry e da Ochici si \u00e8 infranta. Morto il suo signore, Ochici, in nome del codice di disciplina della sua cultura, decide di sparire. Lascia un pettine (simbolo della rottura del legame) e uno specchio (simbolo dell'anima), e si vota come monaca in un tempio shintoista. Lei non ha pi\u00f9 rivisto Henry, ma ricorda la sua voce fuori campo, lo ha seguito nei suoi successi diplomatici, e il suo cuore \u00e8 sempre rimasto con lui, anche ora che non possono pi\u00f9 essere insieme.\nInquadramento storico e artistico del film.\nUno dei pi\u00f9 famosi e complessi film storici degli anni '50, venne interpretato da John Wayne in un insolito ruolo oltreoceano, lui che aveva gi\u00e0 avuto a che fare con i giapponesi, ma in film bellici totalmente diversi, come \"Iwo Jima, deserto di fuoco\" e \"I falchi di Rangoon\".\nFord avrebbe poi fatto visita in estremo oriente con \"Missione in Manciuria\", il suo ultimo film, nel quale per\u00f2 non vi era Wayne. Questo il destino della coppia pi\u00f9 famosa dell'epopea western, arrivata in Estremo oriente in due vie separate, che portarono ad altrettanti capolavori del cinema americano.\nIn questo ruolo si cala in un diplomatico venuto in pace a capire un popolo diverso dal suo. Rispetto ai film di propaganda, si tratta di un cambiamento notevole, reso possibile dalla fine della seconda guerra mondiale che caus\u00f2 anche la fase dei film di propaganda bellica (e di denigrazione dell'avversario). Il dopoguerra, con l'occupazione americana del Giappone venne caratterizzato dall'effettivo incremento di rapporti, per la prima volta cospicui, fra i due Paesi, che con la conoscenza reciproca provocarono uno dei pi\u00f9 importanti fenomeni di condivisione culturale del XX secolo.\nCome tutti i film di questo genere, punta quanto pi\u00f9 possibile l'attenzione sulle differenze che scaturiscono tra due mondi tanti diversi quando vengono a contatto, portando in dote contributi spesso conflittuali in idee, malattie, religione, usi sociali. Altri film dell'epoca vennero incentrati sul tema dei rapporti, non sempre cristallini, nippo-americani, ma in quel caso ambientati nel periodo contemporaneo. Uno di questi, \"La casa di bamb\u00f9\" di Samuel Fuller, era incentrato sul Giappone occupato dopo la guerra, con infiltrazioni criminali da parte di gangster americani, arrivati a seguito delle truppe di occupazione, ai danni dei giapponesi."}
{"id": "1229845", "revid": "111968474", "url": "https://it.wikipedia.org/wiki?curid=1229845", "title": "Padiglione di Arianna nel giardino di Villa Medici a Roma", "text": "Il padiglione di Arianna nel giardino di Villa Medici a Roma \u00e8 un dipinto a olio su tela (44x38 cm) realizzato nel 1650 circa dal pittore Diego Vel\u00e1zquez. \u00c8 conservato nel Museo del Prado.\nL'edificio raffigurato esiste ancora oggi, perfettamente intatto."}
{"id": "1229846", "revid": "1745361", "url": "https://it.wikipedia.org/wiki?curid=1229846", "title": "Individuazione", "text": "Individuazione (o processo di individuazione) \u00e8 un concetto elaborato nell'ambito della psicologia analitica dallo psichiatra svizzero Carl Gustav Jung negli anni '20.\n\u00c8 sinonimo di quel processo psichico unico e irripetibile di ogni individuo che consiste nell'approssimarsi dell'Io al S\u00e9, cio\u00e8 in una progressiva integrazione e unificazione delle ombre e dei complessi che formano la personalit\u00e0 dentro di s\u00e9. \nL'avvicinamento avviene tramite l'attribuzione di significato ai simboli che l'individuo incontra durante la sua vita, cio\u00e8 con la loro interpretazione. Il simbolo lo si pu\u00f2 trovare tanto nel mondo interno come in quello esterno. La formazione interna avviene tramite regressioni e progressioni della libido. La sincronicit\u00e0 invece aiuterebbe l'individuo a vedere simboli non solo al suo interno ma anche nel mondo che lo circonda.\nQuesto percorso designa quindi una sorta di \"viaggio spirituale\" verso una maggiore consapevolezza di s\u00e9.\nLe tappe.\nIl processo in termini ancora pi\u00f9 collettivi \u00e8 riconoscibile tramite le sue tappe, assimilate da Jung alle fasi di realizzazione alchemica della Grande Opera: \"nigredo\", \"albedo\", \"rubedo\". L'inconscio personale e l'inconscio collettivo vengono esperiti dall'individuo in modo semplicemente diverso: dal viverli in modo passivo ossia inconscio al viverli in modo attivo ossia consapevole. Sotto questa luce l'individuazione \u00e8 il frutto della continua collaborazione tra Coscienza, Inconscio, Io e S\u00e9.\nIndividuazione e psicoterapia.\nIl percorso di individuazione caratterizzato dalle sue tappe rappresenta quindi una possibilit\u00e0 per l'individuo di non sentirsi bloccato nel suo percorso personale, scavalcare i suoi blocchi e andare avanti. Ogni individuo ha un proprio percorso, filtrato dalla sua personalit\u00e0. Seguire la propria strada, che si dispiega da sola e viene dispiegata dall'individuo, \u00e8 secondo la scuola junghiana un ottimo primo passo verso la crescita e la maturazione individuale. Non andarci incontro significherebbe scontrarsi con equilibri instabili nati dalla polarit\u00e0 troppo forte e ingestibile del mondo interiore (inconscio, anima) e mondo esteriore (maschera, persona), che creano sofferenze ed emotivit\u00e0 troppo alterate causando danni a se stessi e agli altri. Essendo l'inconscio ricco di fini, poterli gestire coscientemente diventa quindi un atto automaticamente terapeutico.\nEssendo un percorso impegnativo, ricco di trappole ma anche di tesori, ogni individuo ha un suo tempo personale a disposizione che dipende dalla struttura fisiologica. Secondo Jung, dare un fine alla propria vita non potrebbe fare altro che migliorarla.\nOriente e psicoanalisi.\nLa filosofia buddista, e anche in alcuni tratti quella taoista e induista, \u00e8 indirizzata verso la liberazione dell'individuo dal Sa\u1e43s\u0101ra verso il Nirvana tramite l'illuminazione. Jung scrisse un saggio riguardante un testo cinese sacro tradotto in \"Il Segreto del Fiore d'Oro\". In quel saggio not\u00f2 e mise in luce i parallelismi tra le sue teorie psicoanalitiche dell'individuazione e le idee di consapevolezza spirituale e liberazione dall'eterno ciclo della vita dell'uomo. Jung lo si pu\u00f2 definire come il pioniere che vide un ponte tra occidente e oriente basandosi sulle sue esperienze decennali con i pazienti.\nAutopoiesi e Individuo.\nNei concetti epistemologici espressi dalla teoria dei sistemi autopoietici l'individuo autopoietico viene definito come entit\u00e0 capace di organizzarsi e di mantenere la sua integrit\u00e0 e unit\u00e0 nonostante venga perturbato. Queste organizzazioni interne al sistema non sono finalizzate a niente se non soltanto per il mantenimento del sistema e per evitare la sua disintegrazione. Dal punto di vista dell'osservatore, cio\u00e8 in un altro dominio, il sistema individuale mantiene una sua teleonomia.\nCon questa epistemologia di base si pu\u00f2 quindi intendere il principio terapeutico junghiano di individuazione come un ristabilire un equilibrio tra inconscio e conscio in modo da preservare e aiutare la naturale e spontanea organizzazione del sistema psichico di un individuo."}
{"id": "1229849", "revid": "2186996", "url": "https://it.wikipedia.org/wiki?curid=1229849", "title": "Stefano Sibaldi", "text": "Biografia.\nEsord\u00ec sulle scene nel 1928 con la compagnia diretta da Palmarini, per poi recitare come primattore con Sem Benelli (1930). Si avvicin\u00f2 presto alla radio; fra le prime interpretazioni radiofoniche si ricordano \"Una parte difficile\" di Roma (1935), \"L'antenato\" di Veneziani (1935), il radiodramma \"Chi va l\u00e0?\" di Galvano (1936) e \"La prima cornetta\" di Fornelli (1936), tutti per la regia di Alberto Casella, dal 1937 inizia la sua attivit\u00e0 nel mondo del doppiaggio cinematografico.\nSuccessivamente a teatro fece parte della compagnia Falconi (1937), della Benassi-Morelli (1938) e della Besozzi-Ferrati (1939), tornando ai microfoni sporadicamente, nel \"Don Giovanni\" di Moli\u00e8re (1942, regia di Nino Meloni).\nTra i migliori doppiatori del dopoguerra (prest\u00f2 la voce, tra gli altri, a Frank Sinatra, Glenn Ford, Robert Cummings, Danny Kaye e Dan Dailey, poi tra gli anni 1960 e 1970 a Louis de Fun\u00e8s), dagli anni cinquanta si dedic\u00f2 pi\u00f9 intensamente alla radio. \nHa doppiato anche molti film della Disney, come il topolino Timoteo in Dumbo, uno dei due narratori in I tre caballeros e in \"Musica maestro\", il granduca Monocolao in Cenerentola (doppiaggio del 1950), Fratel Coniglietto in I racconti dello zio Tom (doppiaggio del 1950), lo Stregatto in Alice nel paese delle meraviglie, Capitan Uncino e la voce narrante in Le avventure di Peter Pan (doppiaggio del 1953), la voce narrante in Pierino e il lupo e Biagio in Lilli e il Vagabondo (doppiaggio del 1955).\nNel 1958 fu socio fondatore della Societ\u00e0 Attori Sincronizzatori, che fu tra le pi\u00f9 importanti societ\u00e0 di doppiaggio italiane per alcuni decenni.\nTra le numerose trasmissioni di teatro radiofonico cui prese parte: \"La baracca dei saltimbanchi\" di Aleksander Blok (1950, regia di Guglielmo Morandi), \"Una domanda di matrimonio\" di \u010cechov (1950, regia di Anton Giulio Majano), \"Volpone\" di Ben Jonson (1951, regia di Pietro Masserano Taricco), \"La farsa di Calandrino\" di Boccaccio (1953, regia di Masserano Taricco), \"La signora Rosa\" di Sabatino Lopez (1958, con Sarah Ferrati, regia di Umberto Benedetto), il radiodramma \"In panne\" di Friedrich D\u00fcrrenmatt (1958, regia di Benedetto), la favola radiofonica \"La contadina furba\" di Cesare Vico Lodovici (1958, regia di Meloni) e \"L'allegra centenaria\" di Brett (1959, regia di Dante Raiteri).\nInnumerevoli le partecipazioni a sceneggiati televisivi. Fra tutte emerge per qualit\u00e0 recitativa e delicatezza la parte dello squinternato Mr. Dick in \"David Copperfield\"; memorabile rimane anche la partecipazione all'episodio \"Non si uccidono i poveri diavoli\", della serie \"Le inchieste del commissario Maigret\". \u00c8 stato anche il commissario Ferretti nella serie poliziesca \"Le avventure di Laura Storm\".\nVoce narrante della pellicola \"Mondo cane\" di Gualtiero Jacopetti (1961), continu\u00f2 successivamente a frequentare i microfoni della radio per varie trasmissioni, dal romanzo sceneggiato \"Il naso di un notaio\" di Edmond About (1966, regia di Benedetto) alla radiocommedia \"Il venditore di tappeti falsi\" di Thierry Mechler (1968, regia di Raiteri), ma si dedic\u00f2 via via sempre pi\u00f9 al doppiaggio e alla televisione fino agli inizi degli anni ottanta.\nMor\u00ec il 2 luglio 1996, a 91 anni."}
{"id": "1229853", "revid": "287204", "url": "https://it.wikipedia.org/wiki?curid=1229853", "title": "Wladyslaw Bartoszewski", "text": ""}
{"id": "1229855", "revid": "287204", "url": "https://it.wikipedia.org/wiki?curid=1229855", "title": "NGC 7160", "text": "NGC 7160 \u00e8 un giovane ammasso aperto visibile nella Costellazione di Cefeo.\nOsservazione.\nSi individua 4,0 gradi ad est della stella Alderamin (), di magnitudine 2,45, in direzione di un ricco campo stellare prevaso da numerose nebulosit\u00e0. Un binocolo 10x50 \u00e8 sufficiente per individuarlo e anche per risolverlo in parte: appare dominato da cinque stelline di nona magnitudine, molto raccolte; un telescopio da 100mm individua fra queste altre componenti meno luminose, fino alla magnitudine 11, mentre strumenti ancora pi\u00f9 grandi si limitano a separare ulteriormente le stelle pi\u00f9 brillanti, che appaiono di un colore marcatamente azzurro.\nLa declinazione fortemente settentrionale di quest'ammasso favorisce notevolmente gli osservatori dell'emisfero nord, da cui si presenta circumpolare fino alle basse latitudini; dall'emisfero australe d'altra parte resta piuttosto basso e non \u00e8 neppure osservabile dalle latitudini lontane dalla zona tropicale. Il periodo migliore per la sua osservazione nel cielo serale \u00e8 quello compreso fra giugno e novembre.\nStoria delle osservazioni.\nNGC 7160 venne individuato per la prima volta da William Herschel nel 1787, assieme a numerosi altri oggetti circostanti, attraverso il suo telescopio riflettore da 18,7\u00a0pollici; suo figlio John Herschel lo inser\u00ec nel General Catalogue of Nebulae and Clusters col numero 2136.\nCaratteristiche.\nNGC 7160 \u00e8 un ammasso piuttosto giovane situato sul Braccio di Orione alla distanza di circa 789\u00a0parsec (2570 anni luce); fisicamente si trova in una zona particolarmente ricca di regioni H II in cui i processi di formazione stellare hanno dato origine a numerose associazioni OB, in particolare Cepheus OB2.\nSi ritiene che circa 2-3 milioni di anni fa una delle stelle originariamente pi\u00f9 massicce di NGC 7160 sia esplosa come supernova, generando una grande struttura a superbolla nota come \"Cepheus Bubble\"; questo evento potrebbe essere stato la causa dell'avvio dei processi di formazione stellare che hanno portato alla nascita dell'associazione Cepheus\u00a0OB2 e in particolare del sottogruppo Cepheus\u00a0OB2a, come sembra essere testimoniato dalla presenza di alcune regioni H II e sorgenti di radiazione infrarossa che paiono contenere giovani stelle in formazione.\nL'et\u00e0 dell'ammasso si aggira sui 10 o 12 milioni di anni e contiene pertanto numerose stelle delle prime classi spettrali. La sua componente pi\u00f9 luminosa \u00e8 HD\u00a0208392, una stella subgigante con classe B1 e magnitudine 7,02; \u00e8 anche una stella variabile del tipo a eclisse, con oscillazioni comprese fra 7,02 e 7,17 con un periodo di 0,8 giorni. Numerose altre componenti sono di classe B e A. La metallicit\u00e0 delle sue stelle non \u00e8 molto diversa da quella del Sole ed \u00e8 caratteristica degli ammassi aperti ricchi di metalli tipici del disco galattico."}
{"id": "1229860", "revid": "76963", "url": "https://it.wikipedia.org/wiki?curid=1229860", "title": "Hope Davis", "text": "Biografia.\nSi diploma nel 1982 alla \"Tenafly High School\" nel New Jersey. Debutta nel 1990 in \"Linea mortale\" di Joel Schumacher e in seguito ottiene una piccola parte in \"Mamma, ho perso l'aereo\".\nNel 1996 recita nel film indipendente \"L'amante in citt\u00e0\", negli anni successivi prende parte a film come \"Cuori in Atlantide\" e \"A proposito di Schmidt\". Nel 2003 ottiene una nomination ai Golden Globe ed altri riconoscimenti per l'interpretazione in \"American Splendor\".\nHa preso parte ai film \"The Weather Man - L'uomo delle previsioni\", \"Proof - La prova\" e \"L'imbroglio - The Hoax\", inoltre ha preso parte alla serie tv \"Six Degrees - Sei gradi di separazione\". Nel 2008 recita nei film \"Genova - Un luogo per ricominciare\" di Michael Winterbottom e \"Synecdoche, New York\" di Charlie Kaufman.\nDoppiatrici italiane.\nNelle versioni in italiano dei suoi lavori, Hope Davis \u00e8 stata doppiata da:"}
{"id": "1229861", "revid": "729019", "url": "https://it.wikipedia.org/wiki?curid=1229861", "title": "Steatorrea", "text": "La steatorrea \u00e8 una condizione patologica relativa alla defecazione, caratterizzata dalla presenza di grandi quantit\u00e0 di sostanze grasse nel materiale fecale.\nEtimologia.\nIl termine ha derivazione greca: \"\u03c3\u03c4\u03ad\u03b1\u03c1\", \u00abgrasso\u00bb, e \"\u1fe5\u03ad\u03c9\", \u00abscorrere\u00bb.\nAspetto.\nIl fenomeno della steatorrea \u2014 cui possono accompagnarsi malassorbimento o diarrea \u2014 \u00e8 correlato all'espulsione di feci maleodoranti, con visibile presenza di grassi e consistenza oleosa.\nEziopatogenesi.\nGli acidi biliari sono fondamentali per un corretto assorbimento dei lipidi, comportando una corretta formazione delle micelle. Ne consegue che ogni alterazione che determini una riduzione o mancanza degli acidi biliari (patologie epatiche, farmaci ipolipemizzanti, una pregressa colecistectomia) pu\u00f2 associarsi a steatorrea. Anche le anomalie della mucosa intestinale, correlate ad esempio alla celiachia o alla malattia di Crohn, possono causare steatorrea. Alterazioni in senso ostruttivo del sistema linfatico intestinale si possono associare a cattivo assorbimento delle lipoproteine e quindi a steatorrea. L'insufficienza pancreatica (e le conseguenti alterazioni nella secrezione di enzimi come la lipasi) si associa a steatorrea, in particolare dei soggetti in et\u00e0 avanzata.\nCause.\nQuesta particolare patologia \u00e8 causata da malattie che pregiudicano la normale capacit\u00e0 di assorbimento da parte dell'intestino.\nUn malassorbimento di grassi particolarmente grave (escrezione totale di grasso nelle feci superiore a 40 g nelle 24 ore) \u00e8 quasi sempre associato a una insufficienza pancreatica o una malattia della mucosa del piccolo intestino.\nUna rara causa di steatorrea pu\u00f2 essere dovuta all'effetto collaterale della assunzione di alcuni farmaci, come l'octreotide o la lanreotide, che sono degli analoghi della somatostatina, il cui utilizzo clinico \u00e8 destinato al trattamento dell'acromegalia. Anche alcuni farmaci che riducono l'assorbimento dei grassi presenti nella dieta, come ad esempio l'Orlistat, possono provocare steatorrea.\nDiagnosi.\nLa diagnosi \u00e8 prevalentemente clinica. Esistono tuttavia dei test per una determinazione pi\u00f9 certa del disturbo. \nUna definizione pi\u00f9 certa di steatorrea si ha con la raccolta delle feci nelle 72 ore. Se a monte del disturbo vi \u00e8 un malassorbimento di grassi, oltre i 7 g/die della eliminazione dei grassi con le stesse. Prima della esecuzione del test, i soggetti debbono osservare una dieta con assunzione controllata e costante di grassi, in misura non superiore a 80-100 g/die nei 3-4 giorni che precedono la raccolta delle feci.\nIl test del d-xilosio permette di differenziare una steatorrea da malattia pancreatica rispetto a una steatorrea associata a malattia della mucosa del piccolo intestino."}
{"id": "1229864", "revid": "1971044", "url": "https://it.wikipedia.org/wiki?curid=1229864", "title": "Leopoldo Alas", "text": "Biografia.\nNacque il 25 aprile 1852 a Zamora nella regione di Castiglia e Le\u00f3n, dove si era trasferita la sua famiglia da Oviedo. Il padre, Jenaro Garc\u00eda Alas, era governatore della citt\u00e0.\nIn casa si parlava continuamente del Principato delle Asturie e sua madre, con una certa nostalgia, narrava racconti di quella terra. Questo ambiente influ\u00ec in grande misura sullo spirito del bambino che da sempre si sent\u00ec pi\u00f9 asturiano che castigliano (arriv\u00f2 persino a dire \"Me nacieron en Zamora\"), anche se in tutta la sua vita conserv\u00f2 un certo affetto per le terre che lo videro nascere.\nA sette anni inizi\u00f2 gli studi nel collegio dei gesuiti della citt\u00e0 di Le\u00f3n, all'Hostal San Marcos de Le\u00f3n, quello che oggi \u00e8 il \"parador de turismo\". Fin dall'inizio seppe adattarsi alle regole e alla disciplina del centro ed in pochi mesi era gi\u00e0 considerato un alunno modello. I suoi compagni lo avevano soprannominato \"el Gobernador\" (il governatore), alludendo alla carica ricoperta da suo padre.\nNell'estate del 1859 tutta la famiglia torn\u00f2 nelle Asturie. Leopoldo scopr\u00ec con i propri occhi la geografia asturiana di cui tanto aveva sentito parlare dalla madre. Durante gli anni seguenti entrer\u00e0 in contatto con gli autori che diventeranno suoi maestri, leggendo le loro opere nella vecchia biblioteca di famiglia: Miguel de Cervantes e Fray Luis de Le\u00f3n.\nIl 4 ottobre 1863, all'et\u00e0 di undici anni, entra all'Universit\u00e0 di Oviedo, per quelli che vengono chiamati \"studi preparatori\", studiando latino, aritmetica e dottrina cristiana. Durante il corso diventa buon amico di Armando Palacio Vald\u00e9s, Tom\u00e1s Tuero (che fu anche scrittore, traduttore e critico letterario) e P\u00edo Rub\u00edn.\nLiceo ed universit\u00e0.\nDal 1864 al 1869 studi\u00f2 al liceo della citt\u00e0 di Oviedo. L'8 maggio raggiunse il grado di \"bachiller en Artes\", all'et\u00e0 di diciassette anni. Il 21 ottobre 1869 venne emesso un decreto che dichiarava l'insegnamento libero, che serv\u00ec a Clar\u00edn per laurearsi in diritto in soli due anni. Nel giugno del 1871 ottenne la laurea in diritto civile e diritto canonico. In questi anni si svegli\u00f2 anche la sua passione per il giornalismo. Inizi\u00f2 in un periodico artigianale, intitolato \"Juan Ruiz\", il cui direttore e redattore fu proprio Leopoldo. Il periodico ebbe molto successo soprattutto tra gli studenti.\nArrivo a Madrid.\nDopo gli studi all'universit\u00e0 si trasfer\u00ec a Madrid per il dottorato, prendendo alloggio in una locanda nella calle de Capellanes. L\u00ec incontr\u00f2 i suoi amici di Oviedo, Tuero, Palacio Vald\u00e9s e Rub\u00edn. Il gruppo venne subito conosciuto come \u201cquelli di Oviedo\u201d. I primi tempi nella capitale non furono soddisfacenti per Leopoldo, ancora abituato alla terra asturiana.\nAnni addietro era entrata in Spagna la teoria del \"krausismo\", portata dal giurista e filosofo spagnolo Juli\u00e1n Sanz del R\u00edo, che era stato discepolo di Karl Krause in Germania. Sanz del R\u00edo fu professore di filosofia del diritto ed influenz\u00f2 i suoi alunni, i quali applicarono il krausismo mettendo in marcia un movimento ideologico intellettuale che culmin\u00f2 con una grande riforma dell'educazione libera e con la creazione nel 1876 della Instituci\u00f3n Libre de Ense\u00f1anza (ILE), non solo in Spagna ma anche in America Latina. Fu tra i professori espulsi dall'Universit\u00e0 Centrale di Madrid nel 1875 su richiesta di Alfonso XII e di alcuni ministri, che consideravano la dottrina come pericolosa per la stabilit\u00e0 del restaurato regime borbonico. Questo fatto caus\u00f2 una grande agitazione tra i giovani discepoli di Sanz del R\u00edo, che continuarono a trasmettere i suoi principi pedagogici ai loro alunni tramite la ILE. Krausisti furono Joaqu\u00edn Costa, Francisco Pi i Margall, Nicol\u00e1s Salmer\u00f3n, Rafael Mar\u00eda de Labra, Emilio Castelar, Adolfo Camus e molti altri che costituivano allora in Spagna la \"intellighenzia\" repubblicana progressista di matrice liberale. Furono proprio le lezioni di Camus e Salmer\u00f3n che fecero nascere poco a poco a Leopoldo i dubbi sulla religione e lo scetticismo filosofico.\n\u201cQuelli di Oviedo\u201d si riunivano nella \"Cervecer\u00eda Inglesa\" di Madrid e gradualmente il gruppo fu incrementato da giovani intellettuali appassionati dalla libert\u00e0 e dalle nuove idee. Uno di questi fu Leopoldo Cano, futuro scrittore ed autore di \"La Pasionaria\".\n\"El Solfeo\".\nNel dicembre 1874 termina la Prima repubblica spagnola con la caduta di Emilio Castelar grazie al golpe di Manuel Pav\u00eda. Poco dopo il colpo di Stato, Martinez Campos inizier\u00e0 la restaurazione monarchica nella figura di Alfonso XII, figlio della detronizzata Isabella II.\nNel marzo del 1875, Antonio S\u00e1nchez P\u00e9rez fond\u00f2 un periodico chiamato \"El Solfeo\". Il 5 luglio entrarono a far parte della redazione alcuni giovani, tra i quali Leopoldo Alas. Il periodico fu totalmente ignorato dalla gente e nemmeno i cronisti lo nominarono. Il direttore volle che i suoi collaboratori prendessero come soprannome il nome di uno strumento musicale e per questo Leopoldo scelse il clarino (in spagnolo \"clar\u00edn\") e da quel momento firm\u00f2 cos\u00ec tutti gli articoli. Il 2 ottobre 1875 us\u00f2 per la prima il nuovo pseudonimo per firmare le critiche ironiche verso la classe politica.\nClar\u00edn inizia a godere di popolarit\u00e0, ma ottiene anche molti nemici. Ogni articolo diventa un nuovo scandalo, criticato o lodato nelle conversazioni alla \"Cervecer\u00eda Inglesa\" o dell'Ateneo della calle de Arenal. Clar\u00edn comunque continua con il suo stile.\nInsieme all'attivit\u00e0 letteraria, prosegue con gli studi, preparando il dottorato.\n\"Revista de Asturias\".\nOltre al giornalismo, Clar\u00edn sente la necessit\u00e0 di coltivare altri generi letterari. F\u00e9lix Aramburu, amico di Leopoldo era il direttore ed editore di una rivista chiamata \"Revista de Asturias\" con sede ad Oviedo. L'amico non solo lo indusse a scrivere narrazioni, ma anche gli offr\u00ec un posto in redazione. Durante l'estate del 1876 Clar\u00edn scrive i suoi primi racconti ed alcune poesie, che nei mesi seguenti vengono pubblicati. Grazie a questa collaborazione lo scrittore inizi\u00f2 a farsi conoscere ad un pubblico pi\u00f9 ampio.\nDottorato e cattedra.\nIl 1\u00ba luglio 1878 ottenne il titolo di dottore in diritto civile e canonico. Present\u00f2 la sua tesi di laurea sul tema \u201cIl diritto e la moralit\u00e0\u201d, dedicata a Francisco Giner de los R\u00edos, suo amico e discepolo. La tesi \u00e8 il primo libro di Leopoldo e l'unico in cui non appare lo pseudonimo \"Clar\u00edn\".\nDopo delle lunghe vacanze nelle terre di Guimer\u00e1n, Alas ritorna a Madrid per preparare brevemente la sua presentazione al fine di ottenere la cattedra vacante di economia politica e statistica all'Universit\u00e0 di Salamanca. Ottenne poi il primo posto nella terna dei candidati. La notizia venne diffusa dai giornali di Madrid e anche dalla \"Revista de Asturias\". In quegli anni era per\u00f2 ministro della pubblica istruzione il Conte di Toreno Queipo de Llano e la scelta definitiva per l'assegnazione del posto spettava proprio a lui. Il conte era stato pi\u00f9 volte bersaglio della satira di Clar\u00edn su \"El Solfeo\", pertanto decise di assegnare il posto al secondo candidato, il signor Mantec\u00f3n. Alas scrisse allora una lettera aperta di protesta al ministro. Quattro anni pi\u00f9 tardi, la \"Revista de Legislaci\u00f3n y Jurisprudencia\" pubblic\u00f2 con tutti gli onori il lavoro presentato da Clar\u00edn durante la competizione per la cattedra, con il titolo \"Programa anal\u00edtico de Econom\u00eda pol\u00edtica y Estad\u00edstica\".\nIl 1882 fu un anno fortunato. Il 12 luglio pot\u00e9 leggere nella \"Gaceta Oficial\" la sua nomina per la cattedra di economia politica e statistica concessagli dall'Universit\u00e0 di Saragozza ed il 29 agosto si spos\u00f2 con Onofre Garc\u00eda Arg\u00fcelles. L'anno seguente ritorn\u00f2 ad Oviedo come professore di diritto romano e pi\u00f9 tardi occup\u00f2 anche la cattedra di diritto naturale all'Universit\u00e0 di Oviedo.\nClar\u00edn professore.\nSi diceva che per conoscere davvero Clar\u00edn era necessario assistere ad una sua lezione di diritto naturale. Le sue lezioni iniziavano con un precetto di Giustiniano e continuavano con citazioni da Don Chisciotte o di Santa Teresa d'Avila, per terminare con Tolstoj, Ernest Renan o San Francesco d'Assisi. Molti dei suoi alunni non riuscivano a comprendere il suo sistema di insegnare e lo temevano per la sua severit\u00e0. Lui si considerava un uomo nervoso e miope che insegnava all'universit\u00e0 e giocava a carte la sera. La societ\u00e0 lo considerava invece un ateo liberale.\nAttivit\u00e0 letteraria.\nDurante i momenti liberi lasciatigli dall'impiego all'Universit\u00e0, Clar\u00edn scriveva articoli per i periodici \"El Globo\", \"La Ilustraci\u00f3n\" e \"Madrid C\u00f3mico\". I suoi scritti satirici e mordaci gli procureranno qualche nemico addizionale.\nNel 1881 venne pubblicato il libro \"Solos de Clar\u00edn\" che raccoglieva gli articoli di critica letteraria. Il prologo \u00e8 di Jos\u00e9 Echegaray. Lo stesso anno, nel mese di ottobre, pubblic\u00f2 ne \"La Ilustraci\u00f3n Gallega y Asturiana\" un articolo intitolato \u00abLa Universidad de Oviedo\u00bb nel quale elogia il corpo insegnante rinnovato e formato tra gli altri dai professori Buylla, Aramburu, D\u00edaz Ord\u00f3\u00f1ez.\nAll'et\u00e0 di 31 anni, Leopoldo scrive la sua opera principale \"La Regenta\". Nel 1886 viene pubblicato il suo primo libro di racconti con il titolo \"Pip\u00e1\". Nel 1889 finisce un saggio biografico su Gald\u00f3s, inserito in una serie intitolata \"Celebridades espa\u00f1olas contempor\u00e1neas\". Alla fine di giugno 1891 l'editore Fernando Fe porta alla luce il secondo romanzo di Clar\u00edn: \"Su \u00fanico hijo\".\nNel 1892 Clar\u00edn attraversa una crisi religiosa e di personalit\u00e0 nella quale, secondo le sue parole, cerca di incontrare il suo \u201cio\u201d e Dio. Poco dopo riprende questa crisi nel racconto \"Cambio de Luz\", il cui protagonista Jorge Arial rappresenta l'autore e le sue preoccupazioni ed i suoi dubbi religiosi.\nNel 1894 si risvegli\u00f2 la sua passione per il teatro grazie all'influenza dei suoi amici, l'attrice Mar\u00eda Guerrero e il drammaturgo Echegaray. La sua prima opera teatrale \"Teresa\" (saggio drammatico in un atto e in prosa) \u00e8 una pagina reale della sua vita. I critici argomentarono che l'opera aveva tutti i difetti imputabili ad uno scrittore novellino e mancava di architettura scenica.\nDurante gli ultimi anni della sua vita, Clar\u00edn ricevette una grande quantit\u00e0 di offerte per collaborazioni, cos\u00ec come richieste di autorizzazione per tradurre le sue opere nelle nuove edizioni. Nel 1900 la Casa Editorial Maucci di Barcellona lo incaric\u00f2 di tradurre il romanzo \"Lavoro\" di \u00c9mile Zola. La paga \u00e8 buona e Clar\u00edn pensa che tradurre sia molto meno impegnativo che scrivere, quindi decise di accettare. La tecniche e le parole difficili dello scrittore francese, unite al perfezionismo di Leopoldo, per\u00f2, fanno s\u00ec che il lavoro si allunghi di mesi, minando la gi\u00e0 cagionevole salute dello scrittore. Traduce giorno e notte per finire entro la data stabilita con l'editore.\nMalattia e morte.\nDurante i primi mesi del 1901 Clar\u00edn \u00e8 ormai esausto. A maggio fece un viaggio fino a Le\u00f3n, invitato dal cugino, per festeggiare la ricostruzione della cattedrale. In quella citt\u00e0 rivisse l'infanzia e fu festeggiato da molte importanti personalit\u00e0.\nUna volta tornato a Oviedo, sent\u00ec che il suo male peggiorava nuovamente. Era sempre accompagnato dal nipote Alfredo Mart\u00ednez, medico, il quale gli diagnostic\u00f2 una tubercolosi intestinale all'ultimo stadio, male incurabile a quell'epoca.\nIl 13 giugno 1901, alle sette della mattina, mor\u00ec, all'et\u00e0 di quarantanove anni. La camera ardente fu allestita nel chiostro dell'Universit\u00e0. Il giorno seguente fu seppellito nel cimitero di El Salvador.\nOpere.\nRacconti.\nEra un grande estimatore dei romanzi brevi e dei racconti, forme che si svilupparono nella letteratura europea a partire dalla met\u00e0 del XIX secolo. Tra le opere pi\u00f9 famose di Clar\u00edn si possono segnalare cronologicamente i romanzi brevi \"Pip\u00e1\", soprattutto \"Do\u00f1a Berta\", una delle pi\u00f9 apprezzate e oggetto di un accurato lavoro di ricerca da parte del linguista torinese Diego Turco, \"Cuervo\", \"Supercher\u00eda\", i racconti \"El Se\u00f1or y lo dem\u00e1s son cuentos\", \"Cuentos Morales\", \"El gallo de S\u00f3crates\", obra p\u00f3stuma, y \"Doctor Sutilis\"."}
{"id": "1229868", "revid": "124118370", "url": "https://it.wikipedia.org/wiki?curid=1229868", "title": "Canterano", "text": "Canterano \u00e8 un comune italiano di 358 abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nIl paese sorge nell'Alta Valle dell'Aniene, al confine con Subiaco e i Monti Simbruini, su una costa di monti Ruffi, ricoperti da ulivi e dalla macchia mediterranea. \nOrigini del nome.\nAltre ipotesi riguardano l'origine del nome Canterano: alcuni suppongono che deriverebbe da un certo barone, \"Giovanni di Camorrano\", il quale, avendo perso una scaramuccia contro Gerano, ne fece dono al vescovo di Tivoli. Tale tesi \u00e8 stata presa in considerazione da pi\u00f9 autori, tra i quali Livio Mariani. Secondo altri, invece, il nome deriverebbe dalla \"gens\" di origine ebraica Cantoria, dal latino \"Cantorianum\", vale a dire, che tale fondo, era affidato ai Cantori di chiesa.\nStoria.\nLe origini dell'abitato porta a tempi leggendari, sui quali il Lanciotti, nel libro intitolato \"I padri della civilt\u00e0 occidentale\" (Subiaco 1911), racconta che il nome del paese verrebbe da \"kan\" capostipite della razza pelasgica e da \"terapne\" che sta ad indicare abitazione. Quindi \"dimora di Kan\". Un'origine pelasgica gli fu data per la prima volta proprio dal Lanciotti nel 1911 e trova conforto nella presenza a Canterano presso la Via Empolitana II, in prossimit\u00e0 dell'attuale cimitero, di resti di antiche mura poligonali, abbattute in parte nel 1880 per la costruzione della strada che le costeggia.\nQuesto sistema venne utilizzato da pi\u00f9 popolazioni, nell'arco dei secoli, o per edificare un tempio o in chiave difensiva. La popolazione dei Pelasgi, nomadi provenienti dalla Mesopotamia che, passando dalla Siria, si stabilirono sulle coste laziali fino alle alture della Valle dell'Aniene, sono famose per averne perfezionato la tecnica a scopo di difesa e per i propri insediamenti abitativi. Sembra non essere un caso, del resto, che Canterano abbia nel proprio stemma una nave a vele spiegate, richiamando, secondo un'ipotesi suggestiva, l'imbarcazione che in tempi remoti condusse i Pelasgi sino in Italia. In effetti, stando ad una siffatta ipotesi, Canterano sarebbe stato uno dei primi insediamenti dei Pelasgi, i quali si stabilirono sulle alture della valle dell'Aniene per respingere l'attacco delle popolazioni Sicule, tra le prime ad insediarsi su questo territorio. Alcuni vocaboli nel dialetto del luogo non a caso hanno origine sicule ad es. \"Sacciu\".\nRitornando ai Pelasgi, questi furono sopraffatti dagli Equi, sotto la cui giurisdizione, quindi, pass\u00f2 anche Canterano. Gli Equi, una popolazione italica che abitava tra il lago del Fucino e l'alta Valle dell'Aniene, erano cos\u00ec descritti da Silio Italico: \u00abVivevano di pastorizia, di agricoltura e di caccia, gente rozza, forte, fiera, tremenda ai nemici, sempre armati anche quando coltivavano i campi\u00bb. Furono vinti ma non distrutti dai Romani nel 458 a.C. sotto Cincinnato, successivamente nel 389 a.C. da Camillo, ed infine furono sottomessi da Publio Sempronio Sofo nel 304 a.C.\nTito Livio (Lib. 9 c. 33) descrive la storia del quinto secolo di Roma narrando che in quel tempo furono incendiati 41 castelli degli Equi, e fu quasi del tutto cancellato il nome di quella gente, nemica dei romani, e le loro terre passate in dominio dei vincitori.\nVa menzionato il fatto che a Canterano si sono ritrovate, nel 1884, all'interno di un ripostiglio naturale in localit\u00e0 \"La Sportelletta\", sette asce di bronzo conservate nel museo delle Terme di Roma (Piazza delle Repubblica). La presenza dell'uomo a Canterano \u00e8 testimoniata anche da un altro ritrovamento: due asce del periodo Neolitico (5000 a.C.) una rinvenuta in localit\u00e0 \"Capo la Valle\" di cloromenanite verde scura, l'altra scoperta in contrada \"Cotoccia\" ritenuta di gabbro o di roccia analoga essa presenta un fondo verde, non molto scuro sul quale spiccano macchie giallo chiare e macchie scure. Le foto del ritrovamento furono pubblicate nel 1897 da Gioacchino De Angelis d'Ossat, al quale \u00e8 dedicata una via del paese.\nLe due asce sono conservate al museo \"Luigi Pigorini\" in Roma.\nMonumenti e luoghi d'interesse.\nAree naturali.\nNon lontano dalle mura poligonali presenti in Canterano \u00e8 possibile addentrarsi in grotte sotterranee assai profonde, probabilmente utilizzate per riparo nell'arco dei millenni. Il tragitto da percorrere \u00e8 boschivo, ma viene indicato da una serie di muretti a secco, in pietra, i quali hanno struttura similare alle mura poligonali e presentano un semicerchio frontale costituito anch'esso da pietre. Questi antichi muri sono stati visionati dalla soprintendenza ai beni culturali e dichiarati come un antico luogo di sepoltura.\nIn tempi assai remoti qui scorreva un corso d'acqua, ed ancor oggi si riesce a distinguerne il letto dell'antico fiume, del quale alcune sorgenti sono ancora presenti e danno luogo a piccole cascate e rapide. La contrada viene chiamata dalla gente del luogo \"Acqua Via\". Gli abitanti di Canterano hanno utilizzato queste grotte durante il periodo della seconda guerra mondiale per trovarne riparo durante i bombardamenti, la localit\u00e0 ricordata con il nome di \"Bucia Cucera\". Ritrovamenti simili sono stati effettuati anche nei paesi limitrofi, come Rocca Canterano, Rocca di mezzo, Ciciliano, Cervara, Roiate, Bellegra etc., ad ulteriore testimonianza della presenza dell'uomo fin da epoche antiche.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 39 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "1229869", "revid": "184755", "url": "https://it.wikipedia.org/wiki?curid=1229869", "title": "Cubert Farnsworth", "text": ""}
{"id": "1229870", "revid": "1632387", "url": "https://it.wikipedia.org/wiki?curid=1229870", "title": "Hot Hot Heat", "text": "Gli Hot Hot Heat sono un gruppo musicale Indie rock canadese, formatosi nel 1999 a Victoria, Canada.\nStoria.\nLa band si forma nel 1999 a Victoria grazie a Paul Hawley (batteria), Dustin Hawthorne (basso) e Steve Bays (voce e tastiere). Il chitarrista Dante DeCaro si aggiunger\u00e0 poco dopo. Fortemente influenzati dalla New wave '80 (XTC, Elvis Costello, The Attractions), il gruppo pubblica presto una serie di 7\" e comincia a girare il Canada in tour, aprendo anche per gli Sloan.\nFurono notati dalla Sub Pop Records nel 2001, dopo la pubblicazione dell'album di debutto \"Scenes One Through Thirteen\". L'anno seguente pubblicano l'EP \"Knock Knock Knock\", prodotto da Chris Walla dei Death Cab for Cutie, e l'album \"Make Up the Breakdown\". Da esso vennero estratti i singoli \"Bandages\" e \"Talk to Me, Dance With Me\" che entrarono spesso nella rotazione radiotelevisiva. \"Bandages\" tuttavia dopo un po' di tempo venne rimossa dalla playlist della radio BBC Radio 1, alla luce dei conflitti in Medio Oriente, per via del titolo (traducibile in \"bende\" dall'inglese) per \"essere sensibili alle aspettative degli ascoltatori\" (mtv.com).\nNel 2003 \"Scenes One Through Thirteen\" viene ripubblicato per la Sub Pop. Nel 2004 DeCaro annuncia che avrebbe lasciato la band una volta finite le registrazioni dell'album \"Elevator\", uscito nel 2005. Il suo posto, dal tour di accompagnamento in avanti, viene preso da Luke Paquin.\nL'ultimo album, \"Happiness Ltd.\", esce nel settembre 2007, edito dalla celebre etichetta metal \"Roadrunner Records\"."}
{"id": "1229883", "revid": "765341", "url": "https://it.wikipedia.org/wiki?curid=1229883", "title": "Campionato Europeo UEFS", "text": "Il Campionato Europeo UEFS, detto Eurofutsal, \u00e8 la principale manifestazione sportiva organizzata dalla Union Europea de Futsal, riservata alle selezioni nazionali di calcio a 5 nella versione prevista dall'Asociaci\u00f3n Mundial de Futsal.\nLa sua prima edizione \u00e8 stata svolta nel 1989 a Madrid."}
{"id": "1229889", "revid": "729019", "url": "https://it.wikipedia.org/wiki?curid=1229889", "title": "Canalicolo biliare", "text": "Un canalicolo biliare pi\u00f9 che un dotto \u00e8 uno spazio intercellulare tra due filiere di epatociti adiacenti. Gli epatociti secernono la bile nei canalicoli con un flusso parallelo ma opposto a quello nei sinusoidi riversandosi nei dotti biliari che sono posti cos\u00ec in prossimit\u00e0 delle diramazioni della vena porta e dell'arteria epatica: ecco la triade portale. I dotti biliari, convergendo tra loro a formare dotti di calibro progressivamente crescente, fanno cos\u00ec confluire la bile fino alla via biliare principale, costituita dal dotto epatico comune e infine dal coledoco, che riversa la bile nel duodeno attraverso la papilla di Vater. In comunicazione con la via biliare principale, mediante un altro dotto chiamato dotto cistico, si trova inoltre la cistifellea (o colecisti), che funge da serbatoio per la bile prima che essa venga riversata mediante il coledoco nel duodeno."}
{"id": "1229890", "revid": "599013", "url": "https://it.wikipedia.org/wiki?curid=1229890", "title": "Anders Svensson", "text": "Con 148 presenze, \u00e8 primo nella classifica di presenze nella nazionale svedese, di cui \u00e8 stato anche capitano.\nCaratteristiche tecniche.\nGiocatore di personalit\u00e0, giocava principalmente da centrocampista offensivo, anche se durante la permanenza al Southampton veniva spesso utilizzato sulla fascia sinistra. \u00c8 stato uno specialista dei calci piazzati.\nCarriera.\nClub.\nLa sua prima squadra \u00e8 stata il Guldhedens IK, formazione allenata dal padre Bertil, nella quale inizia a giocare a calcio all'et\u00e0 di cinque anni. Dieci anni pi\u00f9 tardi si sposta all'Hestrafors IF, mentre nel 1993 inizia a far parte dell'IF Elfsborg.\nNel 1994 ha fatto il suo debutto in prima squadra, che al tempo militava in Division 1, la serie cadetta dell'epoca. Il primo gol in carriera lo ha realizzato nella prima giornata del campionato 1995, sul campo dell'IFK H\u00e4ssleholm. Nella stagione 1996 Svensson \u00e8 stato tra gli artefici della promozione in Allsvenskan, campionato in cui l'Elfsborg mancava dal 1987. Nel 2001 ha vinto la Coppa di Svezia battendo in finale l'AIK ai calci di rigore, trasformando il suo penalty: era dal 1961 che la sua squadra non vinceva un trofeo nazionale.\nDopo 155 presenze con l'Elfsborg condite da 38 reti, il 14 giugno 2001 Svensson \u00e8 stato acquistato ufficialmente dal Southampton per 750.000 sterline. Al primo anno in Premier League ha segnato 4 gol in 35 presenze con la maglia dei \"Saints\", i quali hanno mancato la qualificazione alle coppe europee per un punto. Il 17 maggio 2003 ha giocato da titolare la finale di FA Cup, vinta per\u00f2 dall'Arsenal. L'anno seguente ha partecipato anche alla coppa UEFA. Nonostante l'offerta di un nuovo contratto da parte del Southampton, Svensson ha preferito rifiutare per fare ritorno alla sua vecchia squadra.\nRientrato all'Elfsborg nell'estate 2005, \u00e8 tornato ad essere sin da subito uno dei leader della squadra. Nel 2006 ha contribuito, da capitano, alla conquista dello scudetto che mancava da 45 anni, successo poi bissato nell'Allsvenskan 2012. Nel precampionato 2014 ha lasciato la fascia di capitano al compagno di squadra Johan Larsson. All'inizio della stagione 2015 ha ufficializzato che quello che stava per iniziare sarebbe stato il suo ultimo anno all'Elfsborg. Chiude dopo aver collezionato 421 presenze in giallonero in campionato.\nNazionale.\nHa debuttato con la nazionale maggiore nel novembre 1999, in occasione di una partita contro il Sudafrica.\nAi Mondiali nippo-coreani 2002 ha messo a segno un gol su punizione contro l'Argentina e fornito un assist su corner a Henrik Larsson nell'ottavo di finale contro il Senegal. Oltre a ci\u00f2, \u00e8 stato convocato anche per i Mondiali 2006 e per le edizioni 2004, 2008 e 2012 degli Europei. Nell'ottobre 2013 \u00e8 diventato il giocatore con pi\u00f9 presenze all'attivo in nazionale, superando Thomas Ravelli che era fermo a quota 143. Nel dicembre 2013, dopo aver disputato 148 partite, ha annunciato il suo ritiro dalla nazionale.\nStatistiche.\nPresenze e reti nei club.\n\"Statistiche aggiornate al 31 ottobre 2015.\""}
{"id": "1229891", "revid": "671029", "url": "https://it.wikipedia.org/wiki?curid=1229891", "title": "Jan Nowak-Jeziora\u0144ski", "text": ""}
{"id": "1229892", "revid": "287204", "url": "https://it.wikipedia.org/wiki?curid=1229892", "title": "Jan Nowak-Jezioranski", "text": ""}
{"id": "1229893", "revid": "287204", "url": "https://it.wikipedia.org/wiki?curid=1229893", "title": "Associazione Calcio Fiorentina 1973-1974", "text": "Questa voce raccoglie le informazioni riguardanti l'Associazione Calcio Fiorentina nelle competizioni ufficiali della stagione 1973-1974.\nStagione.\nIl neo allenatore Luigi Radice punta sui giovani, esordisce il Vincenzo Guerini, e nel girone di andata la Fiorentina fa sognare i suoi tifosi.\nLa Fiorentina vince e convince contro Inter (1-0), Juventus (2-0), Milan (3-2) e Cagliari (4-1). I risultati per\u00f2 non sono costanti e nel girone di ritorno i viola calano e finiscono sesti in classifica, sfiorando le qualificazione in Coppa UEFA, causando l'esonero al termine del campionato dell'allenatore Radice.\nEsordiscono in nazionale anche i \"giovani\" viola Antognoni, Caso, Guerini e Roggi.\nNella Coppa UEFA la Fiorentina viene eliminata subito dai modesti rumeni dell'Universitatea Craiova, ed in Coppa Italia al primo girone di qualificazione."}
{"id": "1229899", "revid": "44939", "url": "https://it.wikipedia.org/wiki?curid=1229899", "title": "Vie biliari", "text": ""}
{"id": "1229901", "revid": "1318789", "url": "https://it.wikipedia.org/wiki?curid=1229901", "title": "Le undicimila verghe", "text": "Le undicimila verghe o gli amori di un ospodaro (\"Les Onze Mille Verges\") \u00e8 un romanzo erotico di Guillaume Apollinaire del 1907.\nIl titolo gioca provocatoriamente con l'assonanza che esiste nella lingua francese tra \"verge\" (\"verga\") e \"vierge\" (\"vergine\"), con un rimando alle leggendarie \"undicimila vergini\" che avrebbero accompagnato Sant'Orsola al martirio.\nScandaloso per l'efferatezza dei fatti raccontati, dove non \u00e8 difficile trovare l'influenza della letteratura libertina settecentesca, con de Sade in testa. Non manca nulla: ipersessualit\u00e0, pederastia, sodomia, lesbismo, onanismo, voyeurismo, feticismo, sadomasochismo, pedofilia, gerontofilia, zoofilia, coprofilia, necrofilia, orge, stupri e omicidi. Il tutto condito in salsa \"rabelaisiana\", ovvero in modo volutamente esagerato, ironico e grottesco.\nNel 2011 la casa editrice franco-belga Drugstore ha pubblicato una nuova edizione de \"Les Onze Mille Verges\" con illustrazioni del fumettista italiano Tanino Liberatore.\nTrama.\nPrimi del Novecento. La ricerca sfrenata del piacere conduce il principe Mony Vibescu, \"hospodar\" ereditario di Romania, da Bucarest a Parigi. Qui conosce Alexine e Culculine, con le quali intrattiene inizialmente un \"m\u00e9nage \u00e0 trois\", poi allargato a pi\u00f9 persone, ovvero chiunque capiti loro, per esempio: un cocchiere, una guardia, una coppia di scassinatori. Uno di questi, il ladro Cornaboeux, promosso dal principe al rango di cameriere personale, accompagna Mony nel suo ritorno a Bucarest, dove \u00e8 stato richiamato per raccogliere l'eredit\u00e0 del suo intimo amico il viceconsole di Serbia. Durante il viaggio i due si rendono protagonisti di orge e omicidi sull\"'Orient Express\". Giunti a Bucarest e ritirata l'eredit\u00e0 del viceconsole, Mony e il suo compare vengono invitati ad una riunione segreta di congiurati che si prefiggono di assassinare il re di Serbia Alessandro I Obrenovi\u0107 per sostituirlo con Pietro Kara\u0111or\u0111evi\u0107. Mony e Cornaboeux partecipano volentieri all'orgia che si svolge durante questa seduta segreta, ma non attivamente all'attentato.\nIn seguito scoppia la guerra russo-giapponese e il principe Vibescu viene arruolato come tenente nell'armata del generale russo Kuropatkin. Mony viene fatto prigioniero durante l'assedio di Port Arthur e condannato a morte mediante fustigazione. Da qui il titolo dell'opera: il condannato dovr\u00e0 infatti ricevere una vergata da ogni uomo appartenente all'armata giapponese di stanza a Port Arthur, che conta undicimila unit\u00e0 (come lui stesso aveva profetizzato, che avrebbe dovuto deflorare le undicimila vergini o finire sotto le undicimila verghe). Prima dell'esecuzione gli viene concesso di deflorare una ragazzina rumena di dodici anni - una prigioniera di guerra che ha offerto la sua verginit\u00e0 a un compatriota condannato a morte - cui Mony, non avendo pi\u00f9 nulla da perdere, dopo aver avuto con lei dei rapporti sessuali, cava gli occhi prima di strangolarla. Al duemillesimo colpo di verga Mony spira dissanguato. Dopo undicimila colpi, del principe non rimane altro che un ammasso informe simile a carne da salsiccia, salvo la testa che i giapponesi, per rispetto, lasciano intonsa. \nIn suo onore, gli amici e compagni di avventure erotiche Cornaboeux, Culculine e Alexine fanno erigere un monumento funebre equestre marmoreo. Le due donne si concedono a un giornalista francese prigioniero che compone un epitaffio e in seguito ai giapponesi che consentono loro l'erezione della statua sul terreno della Manciuria; Vibescu diventa una sorta di eroe leggendario per i cinesi manci\u00f9. Il principe Mony Vibescu \u00e8 ritratto come un eroe e protettore delle arti, a cavallo e in diversi medaglioni sul basamento."}
{"id": "1229906", "revid": "742538", "url": "https://it.wikipedia.org/wiki?curid=1229906", "title": "Not for You", "text": "Not For You \u00e8 una canzone dei Pearl Jam, contenuta nel terzo album della band \"Vitalogy\". Nel 1994, la band esegu\u00ec la canzone al Saturday Night Live, mentre 21 marzo 1995 fu pubblicata come singolo, avente come b-side \"Out of my Mind\". La canzone fu inclusa nel 2003 all'album .\nSignificato del testo.\nEddie Vedder riguardo \"Not For You\":\nIn un'altra intervista Eddie Vedder dichiar\u00f2:"}
{"id": "1229912", "revid": "113862", "url": "https://it.wikipedia.org/wiki?curid=1229912", "title": "Processo Sme", "text": ""}
{"id": "1229918", "revid": "767487", "url": "https://it.wikipedia.org/wiki?curid=1229918", "title": "Langau", "text": "Langau \u00e8 un comune austriaco di 736 abitanti nel distretto di Horn, in Bassa Austria; ha lo status di comune mercato (\"Marktgemeinde\")."}
{"id": "1229920", "revid": "110157", "url": "https://it.wikipedia.org/wiki?curid=1229920", "title": "Meiseldorf", "text": "Meiseldorf \u00e8 un comune austriaco di 903 abitanti nel distretto di Horn, in Bassa Austria."}
{"id": "1229921", "revid": "6923", "url": "https://it.wikipedia.org/wiki?curid=1229921", "title": "Entrata della grotta nel giardino di Villa Medici a Roma", "text": "Entrata nella grotta nel giardino di Villa Medici a Roma \u00e8 un dipinto a olio su tela (48x42 cm) realizzato nel 1650 circa dal pittore Diego Vel\u00e1zquez. \u00c8 conservato nel Museo del Prado."}
{"id": "1229923", "revid": "767487", "url": "https://it.wikipedia.org/wiki?curid=1229923", "title": "Pernegg", "text": "Pernegg \u00e8 un comune austriaco di 709 abitanti nel distretto di Horn, in Bassa Austria; ha lo status di comune mercato (\"Marktgemeinde\")."}
{"id": "1229924", "revid": "298055", "url": "https://it.wikipedia.org/wiki?curid=1229924", "title": "Non c'\u00e8 niente da ridere", "text": "Non c'\u00e8 niente da ridere (in originale \"Nichtlustig\") \u00e8 una raccolta di vignette umoristiche di genere umorismo nero realizzate dal fumettista tedesco Joscha Sauer. L'edizione in lingua italiana \u00e8 stata pubblicata dalla casa editrice Planeta deAgostini.\nStoria editoriale.\nLe vignette furono originariamente pubblicate da Sauer sul proprio sito internet dal 2000; solo nel 2003, in seguito al successo che il fumetto ebbe sul web, una casa editrice tedesca, la \"Carlsen\", decise di pubblicarne l'edizione cartacea, con il titolo \"Nichtlustig\".\n le vignette di Sauer sono disegnate rigorosamente a mano, con uno stile simile a quello della Disney, e colorati ad acquerello.\nOltre alle vignette, Sauer ha realizzato anche delle storie pi\u00f9 lunghe in due o tre tavole e apparse solo nelle raccolte cartacee in volumi. Diversamente dalle vignette, le situazioni presenti in queste storie vengono richiamate in altre, creando una sorta di continuity.\nPersonaggi.\nI protagonisti delle diverse vignette sono spesso animali dai comportamenti antropomorfi, esseri di fantasia quali yeti, alieni e robot otre a esseri umani. Spesso di essi vengono posti in risalto o ridicolizzati i comuni stereotipi, trasfigurati al punto da risultare comici. Un esempio tipico possono essere le varie vignette che vedono protagonisti dei lemming, sempre intenti a trovare nuovi modi - spesso piuttosto creativi - per suicidarsi, secondo quella che \u00e8 la comune credenza popolare. Oltre a questo, il fumetto presenta spesso delle comuni scene di vita quotidiana, rappresentate per\u00f2 sotto una luce sarcastica, ironica o semplicemente illogica.\nSebbene ogni vignetta del fumetto possa essere comprensibile a s\u00e9, in alcune di queste compaiono alcuni personaggi ricorrenti che talvolta finiscono anche per interagire tra loro. Fra di essi vi sono:\nPubblicazioni.\nDei primi due volumi, pubblicati in lingua italiana, viene presentata appunto questa edizione."}
{"id": "1229925", "revid": "287204", "url": "https://it.wikipedia.org/wiki?curid=1229925", "title": "Giovanni Cesareo", "text": "Biografia.\nEra membro della commissione di riferimento della Facolt\u00e0 di Design del Politecnico di Milano. Gi\u00e0 docente di sociologia della comunicazione al Politecnico di Milano. Era presidente onorario dell\"Archivio Audiovisivo del Movimento Operaio e Democratico\". Era membro della IAMCR (International Association for Mass Communication Research) e professional member della World Future Society.\nHa fatto parte del comitato di redazione di \"Javnost-The public\", periodico di saggi e ricerche dell\"European Institute for Communication and Culture\".\n\u00c8 stato membro del comitato scientifico del MystFest di Cattolica ideato e diretto da Felice Laudadio e successivamente del comitato culturale del \"Noir in Festival\" di Courmayeur.\nEra nel comitato scientifico dell'Associazione internazionale della comunicazione ambientale (AICA).\n\u00c8 stato consulente dell'Autorit\u00e0 per le Garanzie nelle Comunicazioni. Per la Direzione Educational della Rai-TV, ha progettato e poi curato, tra l'altro, il programma \"Mediamente\" e ha collaborato all'archivio multimediale \"Mosaico\".\nHa curato ricerche per il Centro di San Salvador della Telecom e nel gruppo di Media in Transition, che comprende docenti, ricercatori e operatori dell'Ovest e dell'Est europeo. Ha fatto parte, come membro permanente, della giuria del Premio Moebius di Lugano per i CD-Rom e i siti web.\nHa fatto parte del comitato direttivo del Teleconfronto di Chianciano con la responsabilit\u00e0 delle attivit\u00e0 permanenti.\nHa fatto parte del comitato direttivo di Antennacinema di Conegliano con la responsabilit\u00e0 dei convegni e dei seminari, delle iniziative di ricerca e di divulgazione. \u00c8 stato membro del comitato scientifico per il Museo del Lavoro di Sesto San Giovanni con l'incarico di progettare il sito web del museo e ha collaborato al progetto della Mediateca di Sassari. Ha progettato e realizzato a Bologna la prima edizione del \"Multimedia Labor Festival\" (2006).\nNei primi anni del dopoguerra lavor\u00f2 nel teatro come critico e come autore (un suo testo drammatico dal titolo \"Dolore\" fu rappresentato a Roma nel 1945, primo lavoro teatrale di autore italiano del dopoguerra). Fu tra i fondatori del CUT (\"Centro Universitario Teatrale\") di Roma. Fu quindi a \"l'Unit\u00e0\" di Roma e di Milano come capocronista e come inviato.\nNegli anni seguenti lavor\u00f2 a \"Noi Donne\" e a \"Vie nuove\" come inviato e collabor\u00f2 con \"Nuova generazione\". In questo periodo si impegn\u00f2 particolarmente in studi sulla famiglia e sulla condizione femminile.\nDall'inizio degli anni '60 si dedic\u00f2 all'analisi della televisione e fu, per quindici anni, critico televisivo a \"l'Unit\u00e0\", a \"Settegiorni\", a \"Sipario\". Sul finire del decennio cominci\u00f2 a condurre anche ricerche sistematiche sulle comunicazioni di massa, lavorando con gruppi di base, organizzazioni sindacali, circoli culturali.\nNegli anni '70 e '80 continu\u00f2 ad approfondire le sue ricerche e i suoi studi teorici ampliando i suoi interessi nel campo della tecnologie dell'informazione. Ha pubblicato volumi e saggi anche all'estero.\n\u00c8 stato, tra il 1978 e il 1982, direttore della nuova serie di \"Ikon\", periodico dell'Istituto Gemelli di Milano, specializzato nella documentazione e nelle ricerche sui processi e sugli apparati delle comunicazioni di massa. \u00c8 stato per tre anni membro della commissione didattica dell'Istituto di Formazione al giornalismo di Milano.\nNel 1974 fond\u00f2 con Giulio Maccacaro la nuova serie del mensile scientifico \"Sapere\", che cur\u00f2 fino al 1982. Nel 1983 ha fondato e diretto il mensile \"SE\\Scienza Esperienza\" che ha cessato le pubblicazioni all'inizio del 1988.\nMuore la notte del 16 marzo 2015 nella sua abitazione di Pollino, frazione di Premeno, comune della provincia di Verbano Cusio Ossola, che si affaccia sul Lago Maggiore.\nOpere.\nAltre pubblicazioni.\nModello di archivio audiovisivo (Archivio storico del Movimento Operaio, Roma, 1982);"}
{"id": "1229928", "revid": "287204", "url": "https://it.wikipedia.org/wiki?curid=1229928", "title": "Francisco Antonio Vidal", "text": "\u00c8 stato Presidente dell'Uruguay dal 15 marzo 1880 al 1\u00ba marzo 1882 e dal 1\u00ba marzo al 24 maggio 1886."}
{"id": "1229929", "revid": "110157", "url": "https://it.wikipedia.org/wiki?curid=1229929", "title": "R\u00f6hrenbach", "text": "R\u00f6hrenbach \u00e8 un comune austriaco di 527 abitanti nel distretto di Horn, in Bassa Austria."}
{"id": "1229930", "revid": "121435807", "url": "https://it.wikipedia.org/wiki?curid=1229930", "title": "Magia bianca", "text": "La magia bianca \u00e8 un tipo di magia cos\u00ec denominata perch\u00e9 contrapposta a quella nera; a differenza di quest'ultima essa \u00e8 mossa in linea teorica da intenzioni benefiche, positive, o altruistiche, prefiggendosi obiettivi nobili come la realizzazione interiore, o il raggiungimento della verit\u00e0 e della luce spirituale, a cui allude il colore bianco. \nIl confine tra magia bianca e nera pu\u00f2 tuttavia sfumare laddove questi poteri vengano perseguiti, anche in maniera inconsapevole, da un animo poco disinteressato, in cui tendano a prevalere egoismo, orgoglio o titanismo.\nStoricamente nella magia bianca possono rientrare sia le forme cerimoniali della teurgia, finalizzate all'invocazione di potenze sovrumane salvifiche come angeli, divinit\u00e0, spiriti elementali benevoli, sia la nozione di \u00abmagia naturale\u00bb, la quale invece si propone di intervenire unicamente sui fenomeni della natura, attraverso lo studio delle sue leggi e gli strumenti tipici ad esempio dell'alchimia, relegando nella magia nera qualunque intervento che esuli da quest'ambito. \nMagia bianca o naturale.\nLa questione della liceit\u00e0 della magia, dibattuta all'interno del cristianesimo, condusse i filosofi scolastici, tra cui soprattutto Ruggero Bacone, a distinguere quella operante nella luce dalle pratiche oscure.\nMentre cos\u00ec la magia nera mira ad accrescere il potere del mago tramite l'invocazione di forze soprannaturali e paranormali, che vadano oltre le leggi naturali imposte alla realt\u00e0, la magia bianca intende operare in armonia con esse, ritenendo che ogni organismo, fenomeno o evento abbia un suo posto nel disegno universale stabilito da Dio, in quanto partecipe di un'unica Anima del mondo, secondo la concezione tipica del neoplatonismo che si ritrover\u00e0 ad esempio in Marsilio Ficino.\nPi\u00f9 precisamente, chi fa della magia nera cerca di sottomettere le entit\u00e0 del cosmo al proprio volere (sovvertendone le leggi), chi fa della magia bianca sottomette invece la propria volont\u00e0 alle leggi del cosmo. Ci\u00f2 significa che per operare in armonia con l'universo occorreva sviluppare un senso morale basato sull'obbedienza a Dio e sul rispetto della sua volont\u00e0.\nE poich\u00e9 si pensava che la volont\u00e0 divina coincidesse con la razionalit\u00e0 oggettivata del mondo, la magia bianca si proponeva di preservarla, e anzi di favorire la sua naturale evoluzione. La magia bianca si inseriva cos\u00ec nell'ottica tipica dei pensatori rinascimentali, i quali ritenevano che tutta la creazione, corrottasi a causa del biblico peccato originale, tendesse a ritornare verso la perfezione originaria. Come l'uomo tende verso la divinizzazione, cos\u00ec ogni elemento tende a ritornare verso la meta cui \u00e8 stato assegnato (o \"entelechia\"), secondo la concezione aristotelica mescolatasi con quella platonica. Si cercava in un certo senso di risolvere la materia nello spirito; la magia bianca fin\u00ec in tal modo per coincidere con l'alchimia, che si prefiggeva di costruire la pietra filosofale, al fine di trasmutare i metalli in oro, considerato la meta naturale di ogni elemento. L'oro era ricercato non a scopi di avidit\u00e0 o di possesso, ma per le sue propriet\u00e0 intrinseche, essendo tra i metalli quello pi\u00f9 incorruttibile (cio\u00e8 pi\u00f9 resistente al tempo), oltre ad essere un ottimo catalizzatore da usare nelle reazioni chimiche. \nGli interessi suscitati dalla magia bianca, rivolta esclusivamente allo studio della natura e al rispetto delle leggi in essa presenti, funsero cos\u00ec da apripista alla chimica moderna. L'opera dell'alchimista consisteva infatti essenzialmente nello studio empirico delle sostanze elementari e in esperimenti scientifici su di esse. Egli ne cercava le propriet\u00e0 operando all'incirca come un chimico, catalogandole, tentando miscugli, introducendo nel suo lavoro fornelli ed alambicchi che saranno poi gli strumenti principali utilizzati dalla chimica come viene intesa oggi.\nMagia bianca come pratica cerimoniale.\nIl concetto di magia bianca pu\u00f2 tuttavia venire esteso fino a comprendere le pi\u00f9 elevate cerimonie magiche, come anche le preghiere e i rituali stessi della religione, con cui fin dall'antichit\u00e0 si cercava di comunicare con gli Dei, gli spiriti celesti o i genii, per ingraziarsi i loro favori a scopi benefici. \nPresso i Greci, questa capacit\u00e0 di congiungersi al divino, in virt\u00f9 della quale si poteva arrivare a compiere azioni prodigiose, era chiamata \u00abteurgia\u00bb: praticata soprattutto nei culti misterici, essa consentiva di acquisire la \"telestik\u00e9\", ossia l'iniziazione ai mondi ultraterreni e alla conoscenza segreta delle forze occulte di simpatia che collegano ogni aspetto della realt\u00e0, per essere in grado di manipolarle magicamente.\nTali poteri luminosi ottenuti per via inizatica, il cui apprendimento era riservato a una cerchia ristretta di adepti, venivano usati da parte dei maghi e dei sacerdoti anche per finalit\u00e0 terapeutiche, essendo assimilabili a una sorta di magnetismo. \nLo scopo curativo implicito in quello salvifico della magia bianca continuer\u00e0 ad essere perseguito dai filosofi del Rinascimento, per i quali le simpatie che collegavano i pianeti con gli eventi terreni sublunari potevano essere ridestate utilizzando appositi oggetti come piante, pietre, animali, amuleti, canzoni, ecc., associabili per somiglianza o affinit\u00e0. Ficino li chiamava \u00abesche\u00bb, in quanto catturavano e riassumevano in s\u00e9 specifici influssi astrali, \u00abdoni del mondo animato e delle stelle viventi\u00bb, tra i quali era possibile scegliere di volta in volta quello pi\u00f9 adatto a una particolare situazione.\nIn ambito ebraico la magia bianca \u00e8 consistita prevalentemente nell'uso pratico dei nomi sacri della cabala, la quale \u00e8 un sistema di corrispondenze basato analogamente sulla visione di un universo come una totalit\u00e0 organizzata. Notevole rilevanza ebbe lo studio e lo sviluppo di un alfabeto, introdotto dall'inglese John Dee e da questi attribuito al patriarca Enoch, dal quale venne chiamato appunto \u00abenochiano\u00bb, ritenuto adatto a parlare con gli angeli e gli spiriti buoni, i quali venivano chiamati con dei nomi formulati in questo particolare linguaggio.\nIntorno al Quattrocento apparve un grimorio di un certo Abramelin il mago che parla di una magia sacra solo leggermente inferiore alla pi\u00f9 famosa Cabbala; nel suo manoscritto intitolato \"La Magia Sacra\" egli afferma di poter comandare spiriti demoniaci, dopo averli fatti giurare, con l'aiuto del proprio angelo custode e di quadrati magici. Sebbene l'intervento dei demoni venga tradizionalmente escluso dall'ambito della magia bianca, la conoscenza stessa del male pu\u00f2 anche essere considerata una via per approdare al bene; il mago inoltre, per essere tale, dovrebbe dar prova di saper dominare le intelligenze diaboliche, anzich\u00e9 farsene sottomettere.\nIn ogni caso, le pratiche cerimoniali che si presumeva sovvertissero l'ordine naturale furono avversate dalla teologia, finch\u00e9 in et\u00e0 moderna, nonostante i contributi della magia alla nascita della scienza moderna, furono sempre pi\u00f9 relegate nel campo della superstizione o della fraudolenza dal pensiero materialista.\nA partire dal XIX secolo, tuttavia, si ebbe un rinnovamento della tradizione ermetica e occultistica; tra i maggiori cultori di magia in generale, ma dediti alla magia bianca, si annoverano Dion Fortune, Israel Regardie, e Eliphas L\u00e9vi, da cui derivano in gran parte gli studi odierni sulla scienza magica. Per Eliphas L\u00e9vi, il mago dovrebbe liberarsi il pi\u00f9 possibile dai desideri, perch\u00e9 nel desiderare un oggetto, \u00e8 questo ad attrarre lui, non lui ad attrarlo, mentre paradossalmente \u00abla volont\u00e0 compie ogni cosa senza desiderarla\u00bb.\nTra i fondatori della Societ\u00e0 Teosofica, Charles Webster Leadbeater indag\u00f2 l'aspetto occulto delle cerimonie cristiane. Sempre nell'ambito della teosofia rientra l'opera di Franz Hartmann.\nSecondo Omraam Mikha\u00ebl A\u00efvanhov (1900-1986) la magia dovrebbe essere distinta dall'occultismo: l'occultismo non \u00e8 la vera scienza spirituale in quanto sarebbe un miscuglio di bene e di male, prestandosi a diventare sinonimo di oscurit\u00e0. La vera magia \u00e8 la magia divina che consiste nell'utilizzare le proprie facolt\u00e0 e il proprio sapere per realizzare il regno di Dio sulla terra. Il mago, precisa questo autore, \u00e8 colui che lavora nella luce e per la luce, \u00e8 colui che desidera sempre di fare del bene, di consolare, illuminare e vivificare le creature.\nLo studioso Robert M. Place, in \"Magic and Alchemy\" del 2009, offre un'ampia definizione di magia bianca e nera, preferendo riferirsi ad esse come \u00abmagia alta\u00bb (bianca) e \u00abmagia bassa\u00bb (nera), pur con tutti i distingui del caso, poich\u00e9 ad esempio la magia popolare, anche se ben intenzionata, viene spesso considerata di bassa qualit\u00e0. \nSecondo Place, tutta la magia sciamanica preistorica sarebbe magia di cura e assistenza, che costituisce l'essenza della moderna magia bianca: guarire malattie o lesioni, indovinare il futuro o interpretare i sogni, trovare oggetti smarriti, placare gli spiriti, controllare i fenomeni atmosferici, favorire il benessere e la prosperit\u00e0."}
{"id": "1229931", "revid": "767487", "url": "https://it.wikipedia.org/wiki?curid=1229931", "title": "Stewart Robertson", "text": "Ha frequentato la Royal Scottish Academy of Music e l'Universit\u00e0 di Bristol. Ha studiato pianoforte a Londra con Dennis Mathews, direzione d'orchestra al Mozarteum di Salisburgo con Otmar Suitner e all'Universit\u00e0 di Vienna con Hans Swarowsky.\n\u00c8 stato il pi\u00f9 giovane direttore ospite dell'Opera di Colonia dopo Herbert von Karajan. Ha ricoperto il ruolo di Direttore Musicale del Balletto di Zurigo e della Scottish Opera Touring Company. Ha diretto la New York City Opera negli spettacoli trasmessi in diretta dal Lincoln Center.\nOltre ad essere un attivo pianista, il Maestro Robertson \u00e8 anche un autore e presentatore di programmi televisivi dedicati alla musica, trasmessi dalla National Public Radio, dal Public Broadcasting System, dalla BBC e dalla radiotelevisione della Svizzera Italiana.\nRobertson \u00e8 stato direttore musicale della Glimmerglass Opera di Cooperstown, nello Stato di New York, dal 1988 al 2006. Dal 1998 al 2009 ha lavorato come direttore artistico e direttore principale della Florida Grand Opera di Miami. \u00c8 stato inoltre docente di studi orchestrali presso la Florida International University. Dal 2005 \u00e8 direttore dell'Atlantic Classical Orchestra in Florida. Dal 2005 al 2008 \u00e8 stato direttore artistico e direttore principale dell'Opera Omaha.\nIl Maestro Robertson ha ricevuto una \"nomination\" per il Grammy 2007 nella categoria \"Miglior incisione operistica\" per la sua direzione del \"The Mines of Sulfur\" di Sir Richard Rodney Bennett."}
{"id": "1229932", "revid": "1086846", "url": "https://it.wikipedia.org/wiki?curid=1229932", "title": "Associazione Calcio Fiorentina 1974-1975", "text": "Questa voce raccoglie le informazioni riguardanti lAssociazione Calcio Fiorentina nelle competizioni ufficiali della stagione 1974-1975.\nStagione.\nNella stagione 1974-1975 la Fiorentina ottiene 31 punti e l'ottavo posto in classifica, vince lo scudetto la Juventus con 43 punti, secondo il Napoli con 41 punti, terza la Roma con 39 punti. Retrocedono il L.R. Vicenza con 21 punti, la Ternana con 19 punti ed il Varese con 17 punti.\nLa stagione dei viola inizia senza Giancarlo De Sisti ceduto alla Roma. La squadra viola si deve accontentare di un posto di met\u00e0 classifica, deludendo le aspettative del pubblico fiorentino, in luogo di Gigi Radice il nuovo allenatore \u00e8 Nereo Rocco, considerato da molti tifosi come l'uomo che pu\u00f2 portare allo scudetto. A maggio, inoltre, lo stesso Nereo Rocco abbandona il suo incarico ed \u00e8 sostituito da Mario Mazzoni.\nLa stagione deludente in campionato viene riscattata dalla vittoria dei viola in Coppa Italia, al quarto titolo di questa manifestazione. Vince agevolmente il primo girone e superando il secondo girone contro squadre quotate come Roma, Napoli e Torino. Nella finalissima del 28 giugno di Roma la Fiorentina incontra il Milan, che viene sconfitto (3-2) con un gol di Rosi a 20 minuti dal termine. In Coppa Mitropa la viola esce subito dopo il primo girone, finendo ultima nel proprio gruppo."}
{"id": "1229935", "revid": "287204", "url": "https://it.wikipedia.org/wiki?curid=1229935", "title": "M\u00e1ximo Santos", "text": "\u00c8 stato Presidente dell'Uruguay dal 1\u00ba marzo 1882 al 1\u00ba marzo 1886 e dal 24 maggio al 18 novembre 1886."}
{"id": "1229936", "revid": "74801", "url": "https://it.wikipedia.org/wiki?curid=1229936", "title": "Monte Lattias", "text": "Il monte Lattias \u00e8 un rilievo del massiccio del Sulcis, alto . \u00c8 uno dei pochi rilievi del Sulcis che superano i metri d'altezza.\nUbicazione e conformazione.\nIl Lattias \u00e8 situato nel settore centrosettentrionale del massiccio montuoso a circa ad est di Is Caravius, lungo uno spartiacque che delimita a ovest il bacino idrografico del rio Guttureddu, in una delle aree pi\u00f9 suggestive della riserva WWF di monte Arcosu. Segna il confine fra i territori comunali di Siliqua (nord-ovest), Uta (nord-est) e l'isola amministrativa di Assemini (sud).\n\u00c8 ben visibile da est e da nord, per il suo caratteristico aspetto, in quanto il massiccio \u00e8 composto da una serie di guglie di leucograniti modellate dall'erosione, disposte a formare una cresta lunga quasi due chilometri. Il profilo della cresta \u00e8 inciso nettamente dal valico di S'Ena Manna, che separa l'altopiano granitico in cui si trova la cima del Lattias (sud-est) dalla cresta dei \"torrioni del Lattias\" (nord-est). A ovest del primo torrione si stacca una cresta boscosa che tramite il valico di S'Arcu Sarbutzus collega il Lattias al monte Is Caravius.\nToponomastica.\nIl toponimo Lattias \u00e8 di origine incerta e curiosa. In sardo campidanese \"lattia\" significa \"lattuga\"; accettando questa interpretazione l'etimologia sarebbe un riflesso della toponomastica dei monti del Sulcis, frequentemente ispirata ai vegetali: ad esempio, il vicino monte Is Caravius prende il nome dai biancospini (\"caravius\") presenti sulla sua vetta; analogamente il monte Lattias prenderebbe il nome dalla lattuga selvatica, spontanea in molte localit\u00e0 montuose della Sardegna. Questa interpretazione \u00e8 tuttavia incerta in quanto altre ipotesi citano la marcata friabilit\u00e0 del leucogranito della zona, che sarebbe \"morbido come una lattuga\" oppure la derivazione da \"lantia\" (\"lampada di creta\"), in riferimento allegorico all'illuminazione conseguente alla caduta dei fulmini sulla cresta rocciosa.\nBibliografia.\nCoordinate (stima con approssimazione alla sesta cifra decimale):\nEscursionismo:"}
{"id": "1229937", "revid": "110157", "url": "https://it.wikipedia.org/wiki?curid=1229937", "title": "R\u00f6schitz", "text": "R\u00f6schitz \u00e8 un comune austriaco di 1 053 abitanti nel distretto di Horn, in Bassa Austria; ha lo status di comune mercato (\"Marktgemeinde\")."}
{"id": "1229938", "revid": "84184", "url": "https://it.wikipedia.org/wiki?curid=1229938", "title": "Francesco Cenci", "text": "Biografia.\nConte, figlio legittimato di Cristoforo del ramo dei Cenci di Arenula e di Beatrice Arias, Francesco nacque a Roma nel 1549. Nel 1562, alla morte del padre, tesoriere generale della Camera Apostolica, eredit\u00f2 una cospicua fortuna.\nNel 1563, a quattordici anni, spos\u00f2 la coetanea Ersilia Santacroce. Dal matrimonio, durato ventuno anni, nacquero dodici figli di cui sette, cinque maschi e due femmine, raggiunsero l'et\u00e0 adulta. Nel 1584 Ersilia mor\u00ec di parto e le due figlie,\nAntonina e Beatrice, furono messe dal padre in un monastero di monache francescane. Nel 1592 le sorelle tornarono in casa e l'anno seguente, nel 1593, Francesco si rispos\u00f2 con Lucrezia Petroni, vedova Velli, dalla quale non ebbe figli.\nFrancesco, uomo torbido, vizioso e avaro, fin da ragazzo dimostr\u00f2 un carattere autoritario e violento del quale furono vittime prima i compagni, poi i familiari e, in special modo, le mogli e le figlie. Antonina e Beatrice subirono maltrattamenti e, forse, tentativi di violenza.\nCoinvolto in risse, fatti di sangue ed episodi scabrosi, fu pi\u00f9 volte processato e condannato, anche per il reato di sodomia, all'epoca passibile di pena di morte. Il rango sociale e il pagamento di grosse somme di denaro, che decurtarono sensibilmente il suo patrimonio, gli permisero di evitare il peggio.\nAntonina, la figlia maggiore, supplic\u00f2 il papa di liberarla dalle angherie paterne, mandandola in convento o facendola maritare. Clemente VIII accolse la richiesta: favor\u00ec il matrimonio della giovane con un nobile di Gubbio, Carlo Gabrielli, e obblig\u00f2 Francesco al pagamento di una ricca dote.\nTimoroso che anche la sorella pi\u00f9 giovane, Beatrice, potesse seguire l'esempio di Antonina, Francesco nel 1595 la segreg\u00f2 insieme con la moglie Lucrezia a Petrella Salto, nell'attuale provincia di Rieti, in un piccolo castello della Sabina, chiamato \"la Rocca\", nel territorio del Regno di Napoli, di propriet\u00e0 della famiglia Colonna.\nNel 1597 Francesco, malato di rogna e di gotta, pressato dai creditori e dai procedimenti giudiziari, si ritir\u00f2 a Petrella e, con la sua presenza, le condizioni di vita delle due donne divennero ancora peggiori.\nIl 9 settembre 1598 mentre dormiva, stordito dall'oppio fattogli ingerire mescolato a una bevanda, a quarantotto anni d'et\u00e0, fu ucciso da Olimpio Calvetti e Marzio da Fioran detto \"il Catalano\", due servitori della Rocca, con la complicit\u00e0 dei figli Giacomo e Beatrice, e della moglie Lucrezia.\nI congiurati cercarono maldestramente di nascondere il delitto, simulando una caduta accidentale: il corpo fu gettato dalla balaustra di un ballatoio e ritrovato dai paesani ai piedi del castello. \nInizialmente non furono eseguite indagini, la salma di Francesco fu tumulata nella chiesa di Santa Maria in Petrella e i suoi familiari tornarono a Roma, nel Palazzo Cenci, nei pressi del Ghetto.\nVoci e sospetti indussero, poco dopo, le autorit\u00e0 ad indagare sul reale svolgimento dei fatti. La salma fu esumata e le ferite furono attentamente esaminate da un medico e due chirurghi che ne esclusero l'origine accidentale. Fu anche interrogata una lavandaia: Beatrice le aveva chiesto di lavare lenzuola intrise di sangue dicendole che erano macchiate dalle sue mestruazioni. La donna dichiar\u00f2 di non aver creduto alle spiegazioni della giovane.\nI colpevoli, imprigionati e sottoposti a tortura, finirono per confessare. Al processo Beatrice e Lucrezia furono condannate alla decapitazione, Giacomo allo squartamento. Il fratello minore, Bernardo, diciassettenne all'epoca dei fatti, pur non avendo preso parte attiva al delitto, fu ritenuto colpevole di non aver denunciato i congiunti. Condannato ai \"remi perpetui\", cio\u00e8 a remare per tutta la vita sulle galere pontificie, Bernardo fu anche obbligato ad assistere all'esecuzione dei familiari. Solo alcuni anni pi\u00f9 tardi, dopo il pagamento di una grossa somma di denaro, riottenne la libert\u00e0. Gli esecutori materiali, Olimpio Calvetti e il Catalano, erano gi\u00e0 morti: il primo ucciso da un conoscente dei Cenci che voleva eliminare uno scomodo testimone, il secondo per le torture subite negli interrogatori.\nLa sentenza fu eseguita l'11 settembre 1599 nella piazza di Castel Sant'Angelo gremita di folla. La vicenda, e in particolar modo la figura di Beatrice, assunsero nel tempo i toni della leggenda, ispirando opere letterarie, musicali e, nel Novecento, diverse trasposizioni cinematografiche."}
{"id": "1229940", "revid": "1926649", "url": "https://it.wikipedia.org/wiki?curid=1229940", "title": "Raja Club Athletic", "text": "Il Raja Club Athletic (in arabo \u0627\u0644\u0631\u062c\u0627\u0621 \u0627\u0644\u0628\u064a\u0636\u0627\u0648\u064a \u0627\u0644\u0631\u064a\u0627\u0636\u064a, traslitt. in \"ar-Raja' al-Baydawy ar-Riyady\" e scritto anche \"Rajah\"), noto come Raja Casablanca, \u00e8 una societ\u00e0 polisportiva marocchina di Casablanca, nota principalmente per la sua sezione calcistica, militante nella Botola 1 Pro, la massima serie del campionato nazionale. Gioca le partite casalinghe allo stadio Mohamed V di Casablanca (67 000 posti).\nIl club fu fondato nel 1949 dalla resistenza marocchina come segno di emancipazione dal dominio francese e come punto di riferimento per i giovani marocchini appartenenti alla classe operaia.\nPer molti anni il Raja Casablanca, che continua ad essere reputata la squadra della classe operaia, ha saputo esprimere un calcio divertente, ma senza riuscire a raggiungere successi di rilievo. Nella seconda met\u00e0 degli anni novanta il club si \u00e8 evoluto in un sodalizio maggiormente professionistico, capace di vincere numerosi trofei nazionali e internazionali. \u00c8 una delle squadre marocchine pi\u00f9 titolate, avendo vinto in patria 12 campionati e 8 coppe nazionali e, in ambito internazionale, 3 Champions League africane, 2 Champions League arabe, 2 Supercoppe CAF, una Coppa CAF, 2 Coppe della Confederazione CAF, 3 Coppe afro-asiatiche e una Coppa del Nordafrica. Nel 2000 \u00e8 stato il primo club della confederazione calcistica africana a partecipare al campionato mondiale per club, mentre nel 2013 \u00e8 diventata la seconda squadra africana ad accedere alla finale del mondiale per club, dopo il TP Mazembe nel 2010, e la prima a farlo da campione nazionale del paese ospitante, dopo il Corinthians nell'edizione inaugurale del 2000.\nInsieme ai rivali cittadini del , squadra con cui disputa il derby di Casablanca, il Raja \u00e8 una delle due squadre che hanno partecipato a tutte le edizioni del massimo campionato marocchino.\nStoria.\n1949-1956: la nascita del Raja.\nIl Raja Casablanca fu fondato il 20 marzo 1949 dalla resistenza marocchina, in particolare dal presidente onorario Moulay Sassi Ben Ahmed El Alaoui Aboudarka, dal capo del sindacato dell'Union marocaine du travail Mahjoub Ben Seddik, oltre al presidente dell'Union des Avocats Arabes et ex primo ministro Mohamed Ma\u00e2ti Bouabid. Boujemaa Kadri era il responsabile dell'organizzazione amministrativa, mentre altre personalit\u00e0 chiave per la fondazione del club furono Tibari, Salah Medkouri, Mustapha Chemseddine, Karim Hajjaj, Si Ahmed Skalli Haddaoui, Choukri, Daoudi, Hachmi Nejjar, Mohamed Charfaoui, Laachfoubi El Bouazzaoui, Abdelkader Jalal, Naoui e altri intellettuali e cittadini marocchini radunati da Hmidou El Watani, proprietario del caff\u00e8 Al Watan a Derb Sultan.\nDopo diversi tentativi di trovare un nome degno di rappresentare tutti i marocchini fu scelto il nome \"Raja\" (speranza). Il divieto di affidare la presidenza a un marocchino fu aggirato lasciando per sei mesi l'incarico ad un algerino di cittadinanza francese, Ben Abadji Hejji, e le autorit\u00e0 francesi furono costrette ad accettare.\nNel 1949 il Raja costituito solo da calciatori marocchini cominci\u00f2 il suo primo anno in Division d'Honneur e raggiunse la prima divisione nel 1951. Il primo allenatore fu Kacem Kassimi.\n1956-1959: il debutto dopo l'indipendenza.\nDopo l'indipendenza del Marocco, nel 1956 nacque la FRMF, che organizz\u00f2 la Coppa dell'indipendenza per decidere dove piazzare i 310 club affiliati. Il Raja arriv\u00f2 agli ottavi guadagnandosi il diritto di partecipare alla massima serie.\nLa prima stagione si chiuse al decimo posto, mentre negli anni successivi il club si piazz\u00f2 settimo e quarto. Nella stagione 1959-1960 ci furono pesanti polemiche sulla decisione della FRMF, che decise di disputare un triangolare per assegnare il titolo che avrebbe dovuto essere del Raja, squadra che, in segno di protesta, decise di non partecipare al torneo.\n1960-1973: ancora senza trionfi.\nIl Raja si piazz\u00f2 quinto nella stagione 1960-1961, cui segu\u00ec un settimo posto. Nella stagione 1962-1963 si piazz\u00f2 terzo, mentre nella stagione successiva si salv\u00f2 dalla retrocessione arrivando dodicesimo. In coppa, invece, il Raja arriv\u00f2 per la prima volta in finale, per poi perdere contro il Kawkab Marrakech; la stagione seguente si chiuse con il secondo posto. La stagione 1966-1967 fin\u00ec col terzo posto e la seconda finale di coppa persa contro il Racing Casablanca.\n1974-1989: i primi titoli nazionali e il trionfo internazionale.\nNel 1974 il Raja mise in bacheca il primo titolo, battendo in finale di Coppa di Marocco il MAS Fes. Successivamente vincer\u00e0 anche le edizioni del 1977 e del 1982 del torneo, contro Difaa el Jadida e KAC Kenitra.\nPer vincere il suo primo campionato dovette aspettare il 1988, quando concluse al primo posto in classifica con 63 punti (+2 sul Kawkab Marrakech). Un anno dopo il Raja vinse per la prima volta la Coppa dei Campioni d'Africa. Dopo aver eliminato Port Gentil, Inter Club e Tonerre Yaound\u00e9, il club di Casablanca trov\u00f2 in finale gli algerini dell'MC Oran. Entrambe le partite si conclusero con il punteggio di 1-0 per i rispettivi padroni di casa e il Raja vinse per 4-2 ai tiri di rigore.\n1990-1995: la fusione con l'Olympique.\nNella stagione 1990-1991 il club arriv\u00f2 nono in campionato, per poi piazzarsi secondo nei successivi due campionati e subire una sconfitta in finale di coppa nazionale contro l'Olympique Casablanca: proprio con questo club il Raja si fonder\u00e0 nel 1995, in modo da recuperare alcuni giocatori.\n1996-2006: dominio africano.\nTra il 1996 e il 2001 il Raja vinse sei campionati consecutivi (record); a questo dominio nazionale corrispose l'affermazione internazionale del 1997, quando il club si aggiudic\u00f2 per la seconda volta la CAF Champions League superando l' in finale, dopo aver eliminato SONACONS, , , e , ma perse la Supercoppa d'Africa contro i tunisini dell'. Nel 1998 si aggiudic\u00f2 la Coppa dei Campioni afro-asiatica battendo per 3-2 i sudcoreani del .\nNel 1999 il Raja visse l'anno migliore della propria storia, vincendo per la terza volta la CAF Champions League, grazie al successo ai tiri di rigore al termine della doppia finale con l', e la Supercoppa CAF (2-0 contro l'). Nel 2000 partecip\u00f2 alla prima edizione della Coppa del mondo per club FIFA, dove perse tutte e tre le partite, contro (0-2), (2-3) e (3-4).\nAgli albori del nuovo millennio il club ottenne altri trofei: due coppe nazionali (2002 e 2005), la Coppa CAF nel 2003 (2-0 in finale contro il ), il campionato nazionale (2004) e la Champions League araba nel 2006 (3-1 in finale contro l').\n2007-2012: declino e instabilit\u00e0.\nVerso la fine del 2006 il club vede i suoi giocatori pi\u00f9 rappresentativi andarsene, ci\u00f2 porta a una stagione disastrosa chiusa all'undicesimo posto, trovandosi in una situazione difficile il Raja decise di puntare ancora una volta sui giovani concludendo la stagione successiva con un sorprendente terzo posto.\nRinforzato dall'arrivo di nuovi giocatori il Raja vinse il campionato nel 2009, ma nella stagione seguente il club perde il titolo all'ultima giornata e viene eliminato ai sedicesimi di CAF Champions League contro il Petro Atletico (1-1 in casa e 0-1 in trasferta).\nNell'estate del 2010 il ritorno del vecchio presidente Hanat porta il club a un reclutamento di massa ottenendo la vittoria del decimo campionato nazionale e il raggiungimento dei quarti di finale in CAF Champions League; la stagione successiva \u00e8 per\u00f2 terribile per il Raja che chiude quarto in campionato e ai sedicesimi di CAF Champions League con il Berekum Chelsea (0-5 in trasferta e 3-0 in casa).\n2013-2016: rinascita.\nDopo una grande ondata di proteste, Hanat si dimette dalla carica di presidente ed \u00e8 sostituito da Mohamed Boudrika, che promette un ritorno ai fasti del passato.\nIl 18 novembre 2012 il Raja vince la coppa nazionale contro il (0-0 dopo i tempi supplementari, 5-4 dopo i tiri di rigore), mentre il 25 maggio 2013 vince il suo undicesimo titolo nazionale.\nL'annata 2013-2014 in patria non \u00e8 positiva per la formazione di Casablanca, che perde alcune partite importanti, come la finale della Coppa del Trono vinta dal ai tiri di rigore, e si fa superare dalle avversarie, chiudendo al quinto posto il campionato. Ciononostante, in ambito internazionale la compagine biancoverde ottiene un traguardo importante. L'11 dicembre 2013, nella prima partita della Coppa del mondo per club FIFA disputata in casa, cui il Raja partecipa in quanto detentore del titolo nazionale del paese ospitante, batte per 2-1 i neozelandesi dell'Auckland City nel play-off. La squadra vince anche la seconda partita (2-1) contro i messicani del , valida per la qualificazione alle semifinali. Battendo i brasiliani dell' per 3-1, i marocchini si qualificano poi alla finale contro i campioni d'Europa del , diventando la seconda squadra africana nella storia a riuscire nell'impresa dopo il Mazembe, che nel 2010 era giunto a disputare la finale della Coppa del mondo contro l'. La partita terminer\u00e0 con il punteggio di 2-0 in favore dei tedeschi.\nNel marzo 2016 i tifosi della squadra si abbandonano a gravi intemperanze nel corso del match contro il Chabab Rif Al Hoceima: il bilancio degli scontri \u00e8 di 2 morti e 54 feriti.\n2016-2018: crisi.\nDopo l'abbandono del presidente Mohamed Boudrika alla fine della stagione 2015-2016, si insedia Said Hasbane, che rende subito pubblica la situazione di crisi economica del club.\nIl 10 agosto 2016 viene congedato Rachid Taoussi e al suo posto viene ingaggiato l'allenatore Mohamed Fakhir, che torna per una terza gestione sulla panchina della squadra, che tuttavia concluder\u00e0 il campionato al terzo posto, pur avendo a lungo comandato la classifica.\nNell'estate del 2017 i problemi finanziari del Raja si aggravano e causano le roventi proteste dei tifosi, che chiedono a gran voce le dimissioni del presidente. La situazione di difficolt\u00e0 comporta le dimissioni di Fakhir, sostituito da Abdelhak Benchikha, ma anche quest'ultimo si dimette, a pochi giorni dalla nomina, per motivi personali. Il 20 giugno 2017 viene nominato allenatore Juan Carlos Garrido, che nel novembre dello stesso anno riesce a guidare i suoi alla vittoria della coppa nazionale, ottenuta contro la ai tiri di rigore.\nDal 2018: rinnovamento.\nIl 6 aprile 2018, cedendo alle pressioni popolari, Said Hasbane si dimette, lasciando l'incarico a Mohamed Aouzal, che torna al timone del club in modo provvisorio. Il 13 settembre dello stesso anno ad Aouzal subentra Jaouad Ziyat, che promette di agire in continuit\u00e0 con l'opera intrapresa dal suo predecessore.\nNel 2018 il Raja vince la Coppa della Confederazione CAF superando in finale i congolesi dell'AS Vita (sconfitti per 3-0 in Marocco e inutilmente vittoriosi per 3-1 in RD Congo).\nNel 2019 si aggiudica per la seconda volta la Supercoppa africana battendo per 2-1 i campioni continentali dell'.\nNell'ottobre 2020 il Raja torna a vincere il campionato marocchino dopo sette anni, dodicesima volta nella sua storia, al termine di un appassionante duello con i rivali cittadini del Wydad Casablanca risoltosi solo nei minuti finali dell'ultima giornata.\nDue trofei internazionali saranno messi in bacheca dal Raja nel 2021, a luglio la Coppa della Confederazione CAF (battendo in finale per 2-1 gli algerini del Jeunesse Sportive de Kabylie) e ad agosto la Coppa dei Campioni araba per club (superando in finale ai tiri di rigore i sauditi del Ittih\u0101d Football Club, dopo i tempi regolamentari terminati sul 4-4), mentre a dicembre viene persa la Supercoppa CAF (contro l' ai tiri di rigore, dopo i tempi regolamentari conclusisi sull'1-1).\nTifoseria.\nStoria.\nCome accennato prima, Raja gode di una grande popolarit\u00e0 in Marocco. La Curva Sud dello stadio conosciuto come \"Magana\".\nA seconda dei risultati e del programma della stagione regolare, il club ha una media di 40.000 fan nel suo stadio (pu\u00f2 superare questi numeri nei grandi match), in gran parte nelle partite contro gli avversari pi\u00f9 vicini in Africa.\nVi sono in particolare diversi Ultras, gruppi di sostenitori e associazioni che sostengono il club:\nGemellaggi e rivalit\u00e0.\nIl Derby di Casablanca oppone i due club pi\u00f9 grandi di Casablanca (entrambi mai retrocessi), il Raja e il WAC. Nel computo dei 144 incontri complessivi ufficiali giocati, il Raja \u00e8 in vantaggio per numero di vittorie rispetto ai rivali cittadini (41 a 36). Il Classico oppone invece le prime squadre delle due citt\u00e0 pi\u00f9 importanti del Marocco, il Raja e il FAR; delle 120 gare giocate, il Raja ne ha vinte 57 a fronte di 46 sconfitte. Un'altra rivalit\u00e0 sentita \u00e8 quella con il MAS: in 116 incontri disputati, il Raja ha ottenuto 42 vittorie uscendone sconfitto 34 volte.\nOrganico.\nRosa 2020-2021.\nAggiornata al 30 agosto 2021"}
{"id": "1229942", "revid": "729019", "url": "https://it.wikipedia.org/wiki?curid=1229942", "title": "Gianni e Pinotto", "text": "Gianni e Pinotto () furono un duo comico statunitense composto dagli attori Bud Abbott e Lou Costello.\nStoria.\nAbbott e Costello hanno lavorato in radio, cinema e televisione. I loro film pi\u00f9 famosi sono parodie dei classici film horror hollywoodiani come nel caso di \"Il cervello di Frankenstein\", di cui spesso riutilizzano le attrezzature e gli scenari in modo da rendere le loro pellicole pi\u00f9 familiari al grande pubblico.\nDebuttano insieme a teatro nel 1936, approdando a Broadway nel 1939 con la commedia \"The streets of Paris\", vecchio successo gi\u00e0 interpretato da Bobby Clark, un attore divenuto popolare perch\u00e9 si dipingeva gli occhiali direttamente sul viso. Nel 1938 vengono ingaggiati per uno sketch di 10 minuti nella trasmissione \"The Kate Smith Hour\" e, visto il loro successo, nel 1940 esordiscono con un programma tutto dedicato a loro. Nello stesso anno, scritturati dalla Universal, arrivano sul grande schermo con \"One Night in the Tropics\". Il loro secondo film, \"Gianni e Pinotto reclute\" (1941), realizza un incasso da record e li rende tra le star pi\u00f9 richieste di Hollywood.\nFra il 1940 e il 1956 prendono parte a ben 36 pellicole lavorando quasi sempre con gli stessi registi: Arthur Lubin (5 film), Charles Lamont (9), Jean Yarbrough (5) e Charles T. Barton (9, tra cui l'ultimo). Grazie a una clausola del loro contratto, che prevede una percentuale sugli incassi, accumulano straordinari profitti. Nello stesso periodo lavorano alla radio e, successivamente, alla televisione proponendo una seguitissima sitcom, con episodi di trenta minuti, intitolata \"Gianni e Pinotto\" (\"The Abbot and Costello Show\").\nNel dopoguerra il duo rimane ancorato al precedente stile, la mancanza di un'evoluzione comica e una certa ripetitivit\u00e0 degli sketch condannano la coppia all'oblio: Gianni e Pinotto dividono le loro strade nel 1957. L'ultimo loro film insieme \u00e8 di un anno prima, \"Gianni e Pinotto banditi col botto\". In seguito verranno indagati per evasione fiscale. La speranza di un'eventuale ricomposizione del duo viene resa vana dalla morte di Costello, avvenuta nel 1959 a causa di un arresto cardiaco. Abbott, conseguentemente, si ritira dal mondo dello spettacolo. Nel biennio 1967-1968 presta la propria voce alla serie animata \"Gianni e Pinotto\" (\"The Abbot and Costello Cartoon Show\"). Muore nel 1974.\nCaratteristiche.\nGli aspetti di Gianni e Pinotto sono molto simili a quelli di Stanlio e Ollio. Gianni (Abbott) rappresenta il personaggio serio che crede di essere pi\u00f9 intelligente di tutti, specialmente di Pinotto (Costello). In realt\u00e0 nelle loro avventure, Gianni spesso \u00e8 costretto a ricredersi riguardo alle sue idee, messe in contrasto o da Pinotto o da eventi improvvisi che ribaltano la situazione da come era vista da lui, e cos\u00ec da persona pi\u00f9 forte e piena di s\u00e9 Gianni diventa il pi\u00f9 debole e il pi\u00f9 fiacco. Pinotto (chiamato nella lingua originale anche \"Chick\" ovvero \"pulcino - gallinaccio\") rispetto a Gianni che sembra l'Ollio del duo, rispecchia quasi tutte le caratteristiche del pasticcione Stanlio: timido, pauroso e artefice di numerosi equivoci e divertenti situazioni nelle quali coinvolge anche il suo amico.\nNei loro film Gianni e Pinotto interpretano spesso poliziotti o impiegati che tentano di dare una svolta alla loro vita. Gianni prende in pugno la situazione, proponendo un'idea e obbligando il povero Pinotto ad approvarla, per poi venire completamente travolto per qualche situazione dai suoi errori, facendo s\u00ec che Pinotto diventi il salvatore della vicenda, per poi infine tornare entrambi alla loro misera condizione di sempre. Ci\u00f2 che colpisce dei film di Gianni e Pinotto \u00e8 l'introduzione di questi personaggi in numerosi film che prendono in giro sia i grandi protagonisti delle saghe horror come Frankenstein, il Conte Dracula, l'Uomo lupo, Dottor Jekyll e mr. Hyde e tanti altri ancora. Infatti il gioco della commedia stava proprio nel frapporre dei personaggi comici in storie di genere totalmente diverso, cercando di evidenziare e di mettere in mostra il pi\u00f9 possibile la grossolanit\u00e0 e lo spaesamento di Gianni e Pinotto quando si trovano a confrontarsi con questi mostri.\nCome sempre Gianni si dimostrava il pi\u00f9 sapiente e temerario, rispetto a Pinotto che tremava di paura, ma poi alla vista della Creatura o dell'Uomo invisibile veniva anch'egli preso dal terrore e fuggiva via con il compagno, causando l'ilarit\u00e0 del pubblico. Oltre a confrontarsi con personaggi del genere dell'orrore, Gianni e Pinotto furono introdotti anche in alcuni film di genere fantastico come \"Il giardino incantato\" o \"Il mistero della piramide\". Sempre facendo appello ai loro escamotages, Gianni e Pinotto nei film erano amici del protagonista che doveva scoprire qualcosa di misterioso. Durante l'assenza di questi i due riuscivano a combinare un enorme guaio, facendo scatenare la furia di questo oggetto sovrannaturale (o un gigante o una mummia). La reazione di Gianni e Pinotto \u00e8 sempre la stessa: ovvero se la danno a gambe il pi\u00f9 velocemente e rocambolescamente possibile, per\u00f2 mettendo in serio pericolo la salute degli altri; allora dovevano cercare un modo per risolvere la situazione."}
{"id": "1229943", "revid": "110157", "url": "https://it.wikipedia.org/wiki?curid=1229943", "title": "Rosenburg-Mold", "text": "Rosenburg-Mold \u00e8 un comune austriaco di 798 abitanti nel distretto di Horn, in Bassa Austria; fu istituito il 1\u00ba gennaio 1971 con la fusione dei comuni soppressi di Mold, Rosenburg e Stallegg\nGeografia fisica.\nIl territorio comunale \u00e8 ripartito in cinque comuni catastali (\"Katastralgemeinden\"): Mold (12,78\u00a0km\u00b2), M\u00f6rtersdorf (4,82\u00a0km\u00b2), Rosenburg (4,55\u00a0km\u00b2), Stallegg (0,46\u00a0km\u00b2) e Zaingrub. (8,05\u00a0km\u00b2); capoluogo comunale \u00e8 Rosenburg.\nStoria.\nDopo l'Anschluss (1938) i comuni di Etzmannsdorf am Kamp, M\u00fchlfeld e Wanzenau furono soppressi e accorpati a Rosenburg, ma al termine della Seconda guerra mondiale (1945) tornarono a essere autonomi; negli stessi anni furono soppressi e accorpati a Mold i comuni di M\u00f6rtersdorf e Zaingrub.\nIl 1\u00ba gennaio 1967 Mold inglob\u00f2 i comuni soppressi di Maria Dreieichen, M\u00f6rtersdorf e Zaingrub e il 1\u00ba gennaio 1971 fu istituito il comune di Rosenburg-Mold con la fusione dei comuni soppressi di Mold, Rosenburg e Stallegg."}
{"id": "1229949", "revid": "701660", "url": "https://it.wikipedia.org/wiki?curid=1229949", "title": "Sigmundsherberg", "text": "Sigmundsherberg \u00e8 un comune austriaco di 1 661 abitanti nel distretto di Horn, in Bassa Austria; ha lo status di comune mercato (\"Marktgemeinde\"). Il 1\u00ba gennaio 1972 ha inglobato i comuni soppressi di Brugg, Kainreith, Missingdorf, Rodingersdorf, R\u00f6hrawiesen e Walkenstein; in precedenza, il 10 ottobre 1938, erano gi\u00e0 stati soppressi e accorpati a Sigmundsherberg i comuni di Brugg, Kainreith, Maigen, Klein-Meiseldorf, Stockern, Rodingersdorf, R\u00f6hrawiesen e Walkenstein, tornati autonomi nel 1946.\nStoria.\nNel 1916 venne costruito un campo per i prigionieri di guerra russi, tuttavia gi\u00e0 dall'anno successivo vi venne dirottata una gran quantit\u00e0 di soldati italiani catturati. Vista la sua importanza il campo divenne il centro di smistamento di tutta la corrispondenza per i prigionieri di guerra dell'Impero austroungarico. La situazione divenne critica dopo la rotta di Caporetto quando a Sigmundsherberg vennero convogliati un numero elevatissimo di soldati italiani fatti prigionieri. Le condizioni igienico-sanitarie, gi\u00e0 precarie, divennero disastrose e in molti vi trovarono la morte per fame e stenti. Il \u00b0 novembre 1918 i prigionieri disarmarono le guardie austriache e, guidati dai propri ufficiali, presero il controllo del campo, della cittadina e della stazione ferroviaria, estendendolo alla vicina sede di sottoprefettura. \nAlla fine della guerra il campo venne smantellato.\nA ricordo del campo di Sigmundsherberg vi \u00e8 un cimitero militare dove riposano circa 2.400 soldati, 2.363 dei quali italiani."}
{"id": "1229953", "revid": "287204", "url": "https://it.wikipedia.org/wiki?curid=1229953", "title": "Associazione Calcio Fiorentina 1975-1976", "text": "Questa voce raccoglie le informazioni riguardanti lAssociazione Calcio Fiorentina nelle competizioni ufficiali della stagione 1975-1976.\nStagione.\nSulla panchina siede Carlo Mazzone e i viola finiscono al nono posto, con due nuovi giovani che troveranno spesso spazio in formazione, Alessio Tendi e Carlo Bresciani; la giovane carriera di Vincenzo Guerini finisce invece a causa di un grave incidente automobilistico in cui \u00e8 coinvolto anche Caso, che torner\u00e0 per\u00f2 a calcare i campi di gioco. Il capitano viola \u00e8 Claudio Merlo.\nIn Coppa delle Coppe, dopo aver passato i sedicesimi di finale contro i turchi del Be\u015fikta\u015f, al turno successivo i viola cadono ai rigori contro la rivelazione del torneo, i tedeschi orientali del Sachsenring Zwickau (poi sorprendenti semifinalisti dell'edizione). Nella Coppa Italia, la formazione toscana qualificata d'ufficio al secondo turno quale detentrice del Trofeo, \u00e8 stata eliminata nel girone di semifinale vinto dal Napoli, che poi conquista la Coppa.\nIn compenso la Fiorentina trionfa nella Coppa di Lega Italo-Inglese, che metteva di fronte nell'edizione del 1975 le squadre detentrici della Coppa Italia e della FA Cup: nella doppia finale contro i londinesi del West Ham i viola s'impongono entrambe le volte per 1-0, coi gol di Guerini all'andata al Comunale, e di Speggiorin nel ritorno a Upton Park.\nIl club fiorentino riceve in questa stagione la Stella d'oro al Merito Sportivo."}
{"id": "1229956", "revid": "767487", "url": "https://it.wikipedia.org/wiki?curid=1229956", "title": "Sniper (gruppo musicale)", "text": "Sniper \u00e8 un gruppo hip hop francese originario della Val-d'Oise composto da \"El Tunisiano\" (Bachir Baccour, nato nel 1979, di origine tunisina), di Deuil-la-Barre, \"Aketo\" (Ryad Selmi, nato nel 1980, di origine algerina), di Deuil-la-Barre, \"Black Ren\u00e9gat/Blacko\" (Karl Appela, nato nel 1979, originario dell'Isola della Riunione), di Montfermeil e \"DJ Boudj\",(Mohamed Ali Kebaier ndr.nato nel 1980) di Saint-Denis.\nI quattro membri formano un gruppo complementare: Aketo ed El Tunisiano sviluppano uno stile rap, Blacko privilegia un approccio pi\u00f9 vicino al Raggae, mentre DJ Boudj si occupava di produzione e degli scratchs.\nHanno cominciato facendo qualche apparizione su diversi mixtapes e compilations come \"The Power of Unity\", \"Premi\u00e8re Classe\" e \"B.O.S.S\".\nProcessi.\nQuesto gruppo ha avuto diversi problemi con la giustizia, in particolare per le frasi utilizzate in canzoni come \"La France\" o sul conflitto del Medio Oriente \"Jeteur de pierres\". Il gruppo fu assolto dal tribunale di Rouen per la canzone \"La France\" ma furono ugualmente accusati di antisemitismo in seguito al loro secondo album provocando tra l'altro l'ira di alcune organizzazioni ebraiche. Il ministro dell'interno dell'epoca, Nicolas Sarkozy, li qualific\u00f2 come \"criminali che disonorano la Francia\".\nGli Sniper hanno spiegato in una canzone del loro ultimo album \"La France (itin\u00e9raire d'une pol\u00e9mique)\" il cui ritornello \u00e8 molto simile a quello che gli \u00e8 valso il processo:\n&lt;poem&gt;\"La France est une farce et on s'est fait trahir\"\n\"Tu sais, ils ont tent\u00e9 de nous salir\"\n\"Oui moi j'ai parl\u00e9 de garce... notamment de la France , \"\n\"Ils m'interdisent de le dire en face... mais t'inqui\u00e8tes, je le pense\"\n\"Accus\u00e9 d'inciter \u00e0 prendre les armes\"\n\"mais ce texte n'\u00e9tait qu'un signal d'alarme... Messieurs,\"\n\"Comprenez le sens de notre discours\"\n\"Ne pas confondre un appel au meurtre... et un appel au secours!!!\"&lt;/poem&gt;\n&lt;poem&gt;\"La Francia \u00e8 una farsa e ci siamo fatti tradire\"\n\"Tu lo sai, hanno tentato di sporcarci\"\n\"Si io ho parlato di puttana... in particolare della Francia , \"\n\"Mi vietano di dirlo in faccia... ma non preoccuparti, io lo penso\"\n\"Accusati di incitare a prendere le armi\"\n\"ma questo testo era solo un segnale di allarme... Signori,\"\n\"Capite il senso del nostro discorso\"\n\"Non confondere un incitamento all'omicidio... e una richiesta di aiuto!!!\"&lt;/poem&gt;\nAltri rapper utilizzavano dei testi ancora pi\u00f9 provocatori e che incitavano alla rivolta (come Lim). La principale ragione di queste accuse resta senza dubbio il fatto che questo gruppo aveva una maggiore influenza di altri rapper minori, ma pi\u00f9 violenti."}
{"id": "1229958", "revid": "110157", "url": "https://it.wikipedia.org/wiki?curid=1229958", "title": "Sankt Bernhard-Frauenhofen", "text": "Sankt Bernhard-Frauenhofen \u00e8 un comune austriaco di 1 251 abitanti nel distretto di Horn, in Bassa Austria."}
{"id": "1229959", "revid": "293377", "url": "https://it.wikipedia.org/wiki?curid=1229959", "title": "Houston Stars", "text": "Gli Houston Stars furono un club calcistico statunitense di Houston (Texas) che gioc\u00f2 solo due stagioni nel calcio professionistico, nel biennio 1967-1968. Si sciolse dopo aver disputato la stagione d'esordio della North American Soccer League.\nLa squadra disput\u00f2 l'unica edizione del campionato dell'USA-United Soccer Association (in pratica la NASL con un diverso nome, ma che conservava il diritto a fregiarsi del campionato di Prima Divisione su riconoscimento della FIFA) nel 1967: quell'edizione della Lega fu disputata utilizzando squadre europee e sudamericane in rappresentanza di quelle della USA, che non avevano avuto tempo di riorganizzarsi dopo la scissione che aveva dato vita al campionato concorrente della National Professional Soccer League I; la squadra di Houston fu rappresentata dai brasiliani del Bangu, formazione di Rio de Janeiro, ma non arriv\u00f2 ai \"playoff\".\nNeppure nel 1968, anno del primo campionato della NASL, la squadra raggiunse i \"play-off\". Inoltre, nonostante le quasi 20.000 presenze di media per gara che ne avevano fatto la squadra con il miglior seguito nel 1967, nella NASL l'affluenza cal\u00f2 a poco pi\u00f9 di 3.000 spettatori per partita, cosa questa che indusse i proprietari del club a porre fine all'avventura della \"franchise\" di Houston nel calcio professionistico nordamericano."}
{"id": "1229961", "revid": "110157", "url": "https://it.wikipedia.org/wiki?curid=1229961", "title": "Straning-Grafenberg", "text": "Straning-Grafenberg \u00e8 un comune austriaco di 765 abitanti nel distretto di Horn, in Bassa Austria; ha lo status di comune mercato (\"Marktgemeinde\")."}
{"id": "1229962", "revid": "141625", "url": "https://it.wikipedia.org/wiki?curid=1229962", "title": "Isathis tinctoria", "text": ""}
{"id": "1229963", "revid": "110157", "url": "https://it.wikipedia.org/wiki?curid=1229963", "title": "Weitersfeld", "text": "Weitersfeld \u00e8 un comune austriaco di 1 598 abitanti nel distretto di Horn, in Bassa Austria; ha lo status di comune mercato (\"Marktgemeinde\")."}
{"id": "1229964", "revid": "33751", "url": "https://it.wikipedia.org/wiki?curid=1229964", "title": "Raja de Casablanca", "text": ""}
{"id": "1229967", "revid": "762947", "url": "https://it.wikipedia.org/wiki?curid=1229967", "title": "Komische Oper Berlin", "text": "Il Komische Oper Berlin (Teatro dell'Opera Comica) \u00e8 un teatro di Berlino, nel quartiere di Mitte.\nStoria e descrizione.\nCostruito nel 1892 su progetto degli architetti viennesi Ferdinand Fellner e Hermann Helmer (Fellner e Helmer), in origine si chiam\u00f2 \"Teatro di Unter den Linden\". In origine fu adibito sia a teatro di variet\u00e0 che come \"Teatro nazionale della Germania\"; dalla seconda guerra mondiale in poi ospita solo la Komische Oper. Danneggiato dai bombardamenti, i lavori di restauro hanno privato il teatro della sua facciata originaria. \u00c8 rimasto invece inalterato l'aspetto interno, con le decorazioni in stile neobarocco viennese. Interessanti sono le statue sui pilastri della terrazza, opera di Theodor Friedel. Oggi l'edificio ospita uno dei tre teatri d'opera di Berlino, rappresenta esclusivamente opere in lingua tedesca ed \u00e8 celebre per le regie estremamente moderne e anticonvenzionali dei propri spettacoli."}
{"id": "1229968", "revid": "547034", "url": "https://it.wikipedia.org/wiki?curid=1229968", "title": "L'inchiesta (miniserie televisiva)", "text": "L'inchiesta - Anno Domini XXXIII \u00e8 una miniserie televisiva di produzione italiana andata in onda il 2 e 3 aprile 2007 su Rai Uno. La miniserie \u00e8 stata presentata al pubblico internazionale in una versione cinematografica ridotta, distribuita nelle sale dalla 20th Century Fox.\nDiretta da Giulio Base, \u00e8 il remake dell'omonimo film del 1987 diretto da Damiano Damiani.\nTrama.\nAnno 35 d.C. L'imperatore Tiberio \u00e8 turbato da alcuni fenomeni celesti molto strani, che gli astrologi di corte interpretano come segnali della nascita di un \"nuovo regno\" ad Oriente.\nL'imperatore richiama dall'esilio in terra germanica l'investigatore Tito Valerio Tauro, discendente di famiglia nobile e caduto in disgrazia per aver scoperto cose scomode sulla morte del predecessore di Tiberio, l'imperatore Augusto. Tauro, in cambio della riabilitazione, viene incaricato di scoprire la verit\u00e0 sulla morte di tale Ges\u00f9 di Nazareth, un predicatore crocifisso in Giudea, il cui cadavere risulta misteriosamente scomparso e i cui seguaci affermano sia risorto.\nTauro parte dunque alla volta di Gerusalemme, accompagnato dal fedele schiavo germanico Brixos, di cui diverr\u00e0 anche un grande amico. Una volta arrivato, il mistero mette a dura prova lo scetticismo dell'investigatore romano. Il governatore Ponzio Pilato \u00e8 un uomo misterioso ed ambiguo che mantiene un equilibrio precario fra le fazioni in lotta dei Farisei e degli Zeloti. Anche il suo contatto, Vulpes, \u00e8 una figura sfuggente ed indecifrabile.\nIl vero, incomprensibile mistero per l'investigatore romano \u00e8 per\u00f2 l'idea di fede che dimostrano uomini come Saul di Tarso, inflessibile persecutore dei seguaci di Cristo, o Simone detto Pietro, pescatore e presunto capo dei seguaci di Ges\u00f9.\nTauro considera Ges\u00f9 null'altro che un ciarlatano che sfrutta la sua presunta resurrezione per raggirare la povera gente, diffondendo idee perfino pericolose per il suo modo di vedere: trattare gli schiavi come uomini liberi o le donne come se fossero uguali agli uomini. Ma sar\u00e0 proprio una donna, Tabit\u00e0, ad offrire la chiave del mistero a Tauro e ad insegnargli l'amore.\nCuriosit\u00e0.\nL'attore Hristo \u0160opov ha interpretato il ruolo di Ponzio Pilato anche nel film \"La passione di Cristo\" di Mel Gibson."}
{"id": "1229969", "revid": "110157", "url": "https://it.wikipedia.org/wiki?curid=1229969", "title": "Bisamberg", "text": "Bisamberg \u00e8 un comune austriaco di 4 638 abitanti nel distretto di Korneuburg, in Bassa Austria; ha lo status di comune mercato (\"Marktgemeinde\"). Il 1\u00ba gennaio 1970 ha inglobato il comune soppresso di Klein-Engersdorf."}
{"id": "1229970", "revid": "1543377", "url": "https://it.wikipedia.org/wiki?curid=1229970", "title": "Zenaida macroura", "text": "La tortora luttuosa (Zenaida macroura ()), nota anche come tortora americana, \u00e8 un uccello della famiglia dei Columbidi, diffuso soprattutto in America del Nord e America centrale.\nDescrizione.\nLa tortora luttuosa \u00e8 un uccello di dimensioni medie, approssimativamente di 31\u00a0cm di lunghezza. Le ali sono ellittiche e la testa \u00e8 rotonda. La sua coda \u00e8 lunga (\"macroura\" ha un'etimologia greca che significa \"grande coda\").\nLe tortore luttuose sono marrone e grigio chiaro. Maschi e femmine sono simili d'aspetto.\nLe tortore luttuose hanno i piedi con tre dita in avanti e una indietro. Le zampe sono corte e rossastre. Il becco \u00e8 corto e nero, solitamente di una tonalit\u00e0 marrone-nera.\nIl piumaggio \u00e8 generalmente grigio sotto diventano di un marrone roasto pi\u00f9 chiaro. Le ali hanno macchie nere e la e piume esterne della coda sono bianche, in contrapposizione con quelle interne nere. Sotto l'occhio c'\u00e8 una zona a luna crescente in cui le piume sono prevalentemente scure. Gli occhi sono scuri, circondati da pelle bluastra. Il maschio adulto ha zone viola-porpora brillanti ai lati del collo, con una colorazione rosa-chiaro che raggiunge il petto. Le femmine sono simili nell'apparenza, ma con colori pi\u00f9 grigi. Gli uccelli giovani sono generalmente pi\u00f9 scuri.\nTutte le cinque sottospecie sono simili e non facilmente riconoscibili. La sottospecie nominale ha ali pi\u00f9 corte, ed \u00e8 pi\u00f9 scura della tortora luttuosa media. La \"Z. m. carolinensis\" ha zampe e coda pi\u00f9 grandi, becco pi\u00f9 corto, e colori pi\u00f9 scuri. La sottospecie Western ha ali pi\u00f9 lunghe, becco pi\u00f9 lungo, zampe pi\u00f9 corte e colori pi\u00f9 tenui e chiari. La sottospecie Panama ha ali e zampe pi\u00f9 corte, becco pi\u00f9 lungo, e colori pi\u00f9 grigi. La sottospecie Clarion Island ha zampe e becco pi\u00f9 grandi, ed \u00e8 marrone scuro.\nBiologia.\nLa specie \u00e8 generalmente monogama, con due piccoli per accoppiamento. Entrambi i genitori si prendono cura del piccolo. La specie \u00e8 prolifica e le coppie spesso hanno pi\u00f9 accoppiamenti per anno. nelle aree miti, una coppia pu\u00f2 accoppiarsi fino a sei volte l'anno. Si cibano prevalentemente di semi di piante native o introdotte.\nIl canto di questa specie \u00e8 un distintivo \"wooOOoo-woo-woo-woooo\". Durante il volo la ali producono un fischio riconoscibile e caratteristico.\nLa specie appartiene a quella dei forti volatori, capaci di velocit\u00e0 fino agli 88\u00a0km/h (55\u00a0mph).\nDistribuzione e habitat.\nLa tortora luttuosa ha un areale di circa 11\u00a0milioni di metri quadrati. La specie \u00e8 residente nelle Grandi Antille, nel Messico, negli Stati Uniti Continentali, nell'estremo sud e nell'est del Canada. In Canada e Nord America vedono gli uccelli nel periodo pi\u00f9 mite, mentre in America centrale in inverno. The species is a vagrant in northern Canada, Alaska, and South America. Ci sono rari casi di segnalazioni di questa specie in Europa Occidentale, come quello riportato in Gran Bretagna. In 1963, the Mourning Dove was introduced to Hawaii. As of 1998 there is a small population in North Kona. Da quando la Tortora Socorro \u00e8 stata estirpata da quell'isola, la tortora luttuosa ha cominciato ad apparire anche in quel posto dal 1988.\nLa tortora luttuosa si stabilisce in molti ambienti, incluso aree urbane, fattorie, praterie, pianure, e aree boschive. Evita paludi e foreste. Nidifica sugli alberi cittadini a New York, Chicago e Atlanta, nelle foresti dei Monti Appalachi e delle Montagne Rocciose.\nTassonomia.\nLa tortora luttuosa \u00e8 strettamente imparentata con la \"Zenaida auriculata\" e con la \"Zenaida graysoni\".\nCi sono cinque sottospecie di tortora luttuosa:\nConservazione.\nSono una specie abbondante con una popolazione stimata di circa 130 milioni di uccelli.\nIn molte aree, la tortora luttuosa \u00e8 cacciata sia per sport sia per la sua carne."}
{"id": "1229971", "revid": "110157", "url": "https://it.wikipedia.org/wiki?curid=1229971", "title": "Enzersfeld im Weinviertel", "text": "Enzersfeld im Weinviertel (fino al 2009 Enzersfeld) \u00e8 un comune austriaco di 1 686 abitanti nel distretto di Korneuburg, in Bassa Austria; ha lo status di comune mercato (\"Marktgemeinde\"). Il 1\u00ba gennaio 1970 ha inglobato il comune soppresso di K\u00f6nigsbrunn."}
{"id": "1229972", "revid": "1573940", "url": "https://it.wikipedia.org/wiki?curid=1229972", "title": "Antesterione", "text": "Antesterione () era il nome dell'ottavo mese del calendario attico nell'antica Grecia.\nCaratteristiche.\nAntesterione andava dalla seconda met\u00e0 di febbraio alla prima met\u00e0 di marzo circa. Il nome del mese era legato alle \"Antesterie\" o feste dei fiori, che si celebravano ad Atene in onore di Dioniso."}
{"id": "1229974", "revid": "1543377", "url": "https://it.wikipedia.org/wiki?curid=1229974", "title": "Carmine Gautieri", "text": "Biografia.\n\u00c8 soprannominato \"Gaucho\".\nHa due figli: Marco che \u00e8 un giocatore di calcio, di ruolo difensore, e Marianna che fa la modella.\nCaratteristiche tecniche.\nGiocatore.\nVeniva schierato come ala destra, con compiti prevalentemente offensivi, pur adattandosi a giocare anche come centrocampista esterno.\nAllenatore.\nAdotta di preferenza il 4-3-3, sulla base della propria esperienza agli ordini di Zden\u011bk Zeman. Difesa con quattro difensori in linea, con i terzini che scendono spesso in attacco, un mediano davanti alla difesa, due interni che spingono molto in attacco e due veloci attaccanti a supporto dell'unica punta. Il tecnico campano dunque punta tantissimo sul bel gioco e sulla motivazione dei propri giocatori, e che ci siano sempre equilibrio e propositivit\u00e0 in campo.\nCarriera.\nGiocatore.\nGautieri inizia a giocare nel Campania (1987-1988), da cui passa all'. Dopo un biennio alla Turris, rientra a Empoli mettendo a segno 10 reti nella Serie C1 1991-1992 e attirando l'attenzione del , che lo acquista e lo fa esordire in Serie B. Nel 1993 approda al , con cui ottiene la promozione in Serie A, ed esordisce nella massima serie l'anno successivo, contribuendo alla salvezza della formazione pugliese allenata da Giuseppe Materazzi.\nRimane al Bari fino al 1996, quando in seguito alla retrocessione in Serie B viene ingaggiato in scadenza di contratto dal . Con gli umbri, neopromossi in Serie A, colleziona la seconda retrocessione consecutiva, e nel 1997 viene acquistato dalla , su richiesta di Zden\u011bk Zeman, per 4 miliardi di lire. Rimane per due stagioni come rincalzo agli ordini del tecnico boemo (43 presenze e 8 reti), e nel settembre 1999, complice l'arrivo di Fabio Capello sulla panchina giallorossa, viene ceduto al insieme al compagno di squadra Francesco Statuto.\nCon la squadra emiliana non evita la retrocessione in Serie B, categoria nella quale viene riconfermato sotto la guida di Walter Novellino. Nella stagione 2000-2001 contribuisce al ritorno in Serie A del Piacenza con 5 reti in 35 partite, e nell'annata successiva mette a segno 7 reti nella massima serie (record personale). A fine stagione si svincola dal Piacenza per passare all'Atalanta, dove rimane per due stagioni conquistando la promozione in Serie A al termine del campionato 2003-2004. Durante questo campionato si rese protagonista di un episodio curioso nella partita Avellino - Atalanta: l'arbitro Dondarini assegn\u00f2 un rigore agli irpini e durante le proteste vibranti dei giocatori dell'Atalanta che ne seguirono, Gautieri cancell\u00f2 il dischetto di rigore con i piedi formando una piccola buca. Questo episodio gli cost\u00f2 un deferimento. Nell'estate 2004 viene acquistato dal Lecce, dove ritrova Zeman, ma prima dell'inizio del campionato ritorna all'Atalanta per motivi familiari, dove gioca una prima parte di stagione da rincalzo segnando due reti. A gennaio scende in Serie C1 passando al , squadra della sua citt\u00e0 natale, ma la sua permanenza dura appena un mese (5 presenze e 1 gol), e alla chiusura del mercato torna al Piacenza, questa volta in Serie B.\nNel 2005 si trasferisce al , dove rimane per due stagioni in Serie B: nella prima (2005-2006) ottiene un piazzamento di centroclassifica, mentre nel campionato 2006-2007 gli abruzzesi concludono all'ultimo posto. Dopo la retrocessione, il 3 agosto 2007 firma per il Francavilla (Eccellenza Abruzzo) con il doppio ruolo di giocatore e responsabile tecnico delle giovanili per la stagione successiva; venti giorni dopo decide di lasciare la squadra abruzzese per accasarsi al , militante in Serie C1. Con la squadra rossonera conclude la sua carriera da calciatore.\nAllenatore.\nDal 18 luglio 2008 \u00e8 allenatore in seconda del , squadra di Lega Pro Prima Divisione, con delega al settore giovanile. L'11 settembre ne diventa allenatore alla terza giornata di campionato a causa dell'esonero di Odoacre Chierico. Il 17 novembre dello stesso anno viene esonerato con la squadra ultima in classifica a seguito di 2 vittorie, 3 pareggi e 5 sconfitte in 10 gare.\nIl 30 ottobre 2009 subentra a Salvatore Vullo sulla panchina dell', rimanendovi fino al termine della stagione, portando la squadra all'ottavo posto finale.\nDopo un anno di pausa, il 23 giugno 2011 assume l'incarico di allenatore degli Allievi nazionali dell', tuttavia dopo pochi giorni, il 5 luglio viene esonerato.\nEsattamente un mese dopo, il 23 luglio 2011 viene ufficializzata da parte del Lanciano la nomina di Gautieri come nuovo allenatore della squadra frentana, firmando un contratto annuale. Con gli abruzzesi ottiene la promozione in Serie B, la prima della societ\u00e0, dopo i play-off vinti contro il , e il 16 giugno 2012 la societ\u00e0 gli rinnova il contratto per altri due anni. Il 30 maggio 2013, dopo aver ottenuto la salvezza nel campionato cadetto, rescinde il suo contratto con il Lanciano, e il 15 luglio successivo passa sulla panchina del . Dopo meno di un mese, il 3 agosto rassegna le sue dimissioni da allenatore dei biancorossi. A comunicarlo \u00e8 la societ\u00e0 sul proprio sito ufficiale e le motivazioni sono legate a problemi familiari dell'allenatore campano.\nIl 25 novembre diventa il nuovo allenatore del in sostituzione dell'esonerato Stefano Sottili. Il 15 marzo 2014, dopo la sconfitta in casa per 3-0 subita dal Padova, viene esonerato insieme a tutto il suo staff e sostituito dallo stesso Stefano Sottili.\nIl 4 luglio 2014 viene nominato allenatore del , sostituendo il dimissionario Davide Nicola.\nIl 4 gennaio 2015, nonostante la squadra in piena zona play-off, viene esonerato e sostituito da Ezio Gelain.\nIl 7 marzo 2016 subentra ad Andrea Chiappini sulla panchina del , nuovamente in Serie B, portando la squadra alla salvezza all'ultima giornata con 46 punti, uno sopra la zona play-out. Il 3 giugno decide di lasciare il club nonostante la proposta di rinnovo.\nIl 22 gennaio 2017 viene ingaggiato dalla , con un contratto fino a giugno con rinnovo automatico in caso di salvezza in Serie B; ma dopo una vittoria (contro il Cittadella all'esordio) e sei sconfitte di fila, viene esonerato il 6 marzo in favore di Fabio Liverani. Nel giugno seguente diventa il nuovo allenatore del , in Serie C; l'esperienza con i nerazzurri toscani dura fino al 19 ottobre seguente, quando viene esonerato dopo l'eliminazione dalla Coppa Italia Serie C per mano del e con la squadra al 5\u00ba posto in classifica.\nIl 14 ottobre 2019 firma un contratto con la per subentrare sulla panchina giuliana in Serie C al posto di Nicola Princivalli, ottenendo l'ottavo posto finale, uscendo dai play-off agli ottavi di finale contro il perdendo 1-0. Al termine della stagione viene confermato sulla panchina alabardata per le successive due stagioni, firmando un biennale. Il 30 novembre 2020 viene esonerato e sostituito da Giuseppe Pillon, dopo il pareggio per 2-2 contro il Carpi, lasciando la squadra al 5\u00ba posto in classifica a meno cinque punti dal primo posto.\nIl 17 febbraio 2022 diventa il nuovo allenatore dell', in quel momento 4\u00ba in Serie C con 45 punti, rimpiazzando l'esonerato Piero Braglia, legandosi al club irpino con un contratto fino a giugno, con opzione di rinnovo in caso di promozione in Serie B o di raggiungimento della finale playoff.\nStatistiche.\nStatistiche da allenatore.\n\"Statistiche aggiornate al 22 febbraio 2022.\""}
{"id": "1229975", "revid": "34971", "url": "https://it.wikipedia.org/wiki?curid=1229975", "title": "Evoca Cola", "text": "Evoca Cola \u00e8 una bibita analcolica ai carbonati al gusto di cola. Attualmente venduta nel Regno Unito, in Francia, Belgio e Sudafrica. \u00c8 prodotta dalla Evoca Enterprises Limited, una marca che si \u00e8 specializzata nella produzione e lo sviluppo di bibite analcoliche.\nStoria.\nLa Evoca \u00e8 stata fondata nel maggio del 2003 nel Regno Unito e ha lanciato il suo prodotto principale, l'Evoca Cola, nel gennaio del 2004. La sede principale della compagnia \u00e8 a Londra, nel Regno Unito.\nDopo aver inizialmente lanciato la sua marca di bibite alla cola (Evoca Cola) a Londra, l'azienda si \u00e8 impegnata in una campagna pubblicitaria televisiva su canali accessibili via satellite come ad esempio la ARY Digital con degli slogan che mettevano in luce il suo ingrediente principale (il seme nero della Nigella sativa) \"\"Power of Black Seed\" (il potere del seme nero) o ancora \"The Original Black Seed Cola\"\" (l'unica cola al seme nero).\nNel 2005 la bibita \u00e8 stata rilanciata sul panorama mondiale per sfidare i principali fornitori mondiali di bibite analcoliche come Coca-Cola e Pepsi-Cola. Dalla seconda meta del 2006 fino ad oggi la Evoca ha lanciato una nuova campagna pubblicitaria che \u00e8 attualmente mandata in onda su Islam Channel e Unity Channel. .\nAttualmente Evoca Cola \u00e8 disponibile in numero limitato nei supermercati della ASDA nel Regno Unito e presso Carrefour e E.Leclerc a Parigi.\nEvoca Cola e l'islam.\nEvoca Cola concorre nel mercato mediorientale con varie \"cole\" alternative, come la Qibla Cola e la Mecca Cola. ."}
{"id": "1229977", "revid": "110157", "url": "https://it.wikipedia.org/wiki?curid=1229977", "title": "Ernstbrunn", "text": "Ernstbrunn \u00e8 un comune austriaco di 3 160 abitanti nel distretto di Korneuburg, in Bassa Austria; ha lo status di comune mercato (\"Marktgemeinde\")."}
{"id": "1229981", "revid": "110157", "url": "https://it.wikipedia.org/wiki?curid=1229981", "title": "Gro\u00dfmugl", "text": "Gro\u00dfmugl \u00e8 un comune austriaco di 1 559 abitanti nel distretto di Korneuburg, in Bassa Austria; ha lo status di comune mercato (\"Marktgemeinde\").\nIl tumulo gigante.\nIl nome del villaggio si pu\u00f2 tradurre letteralmente come \"grande collina ripida\" e fa riferimento ad un vicino tumulo (noto con il nome di Leeberg) che si ritiene sia stato eretto intorno al 500-600 a.C. dal popolo della cultura di Kalenderberg. Questo era un sottogruppo nord-orientale della cultura di Hallstatt, con uno standard di vita generalmente un po' 'pi\u00f9 povero rispetto agli altri sottogruppi coesistenti dell'area culturale del Hallstatt orientale. La Leeberg \u00e8 posizionata geograficamente a 48 \u00b0 29.34'N / 16 \u00b0 13.45'E.\nCon un diametro di 55 m e un'altezza di 16 m, Leeberg \u00e8 la pi\u00f9 grande fossa collinare dell'Europa centrale. Tenendo conto dell'erosione, si ritiene che la sua dimensione originale fosse tra i 18-20 m di altezza e un diametro di base di circa 70 m. Si ritiene che questo tumulo fosse il luogo di sepoltura di un potente capo locale, anche se questa notizia non pu\u00f2 essere ritenuta totalmente veritiera perch\u00e9 non \u00e8 stata eseguita nessuna investigazione."}
{"id": "1229986", "revid": "125707784", "url": "https://it.wikipedia.org/wiki?curid=1229986", "title": "Saes Getters", "text": "SAES Getters S.p.A. \u00e8 una societ\u00e0 per azioni italiana costituita nel 1940. \u00c8 capogruppo del gruppo industriale SAES, che produce componenti e sistemi realizzati con materiali avanzati brevettati dalla stessa societ\u00e0 e utilizzati in applicazioni industriali e medicali.\nNel 1996 \u00e8 stata la prima societ\u00e0 italiana a essere quotata al Nasdaq, mercato azionario statunitense per le societ\u00e0 ad alta tecnologia, dove rimane quotata fino al 2003, quando chiede il delisting.\n\u00c8 quotata presso la Borsa di Milano dove \u00e8 presente negli indici FTSE Italia STAR e FTSE Italia Small Cap.\nStoria.\nAnni '40 e '50.\nNel 1940 l'ingegnere di Montecatini Terme Ernesto Gabbrielli fonda a Firenze la societ\u00e0 S.A.E.S. (Societ\u00e0 Apparecchi Elettrici e Scientifici). L'idea viene dalla scoperta, da parte dello stesso Gabbrielli, di un nuovo metodo per la realizzazione dei getters, con coperchietti di nichel a protezione delle plastiche di bario per prevenire il fenomeno dell'ossidazione. Dopo pochi anni la societ\u00e0 trasferisce la sede a Milano e inizia a produrre riscaldatori a resistenza elettrica.\nNel 1946 le famiglie Della Porta e Canale entrano nella compagine azionaria. Nel 1949 Paolo della Porta entra in societ\u00e0 e nel 1952 ne assume la guida. La societ\u00e0 inventa i getter in lega bario-alluminio e ad anello e si apre al mercato europeo. Nel 1957 S.A.E.S. deposita il brevetto del getter per i tubi catodici dei televisori e ne avvia la produzione industriale.\nAnni '60 e '70.\nS.A.E.S. comincia a realizzare nuovi prodotti come i getter non-evaporabili (NEG) e le pompe getter. La societ\u00e0 sviluppa nuove leghe ed \u00e8 attiva in progetti sul modulo catalitico e i purificatori di gas nobili. Realizza nuovi stabilimenti e societ\u00e0 sussidiarie con responsabilit\u00e0 commerciali nel Regno Unito (1966), Stati Uniti (1969), Canada (1969), Giappone (1973), Francia (1978) e Germania (1979).\nNel 1978 ha 300 dipendenti e cambia il nome da S.A.E.S. a SAES Getters.\nAnni '80 e '90.\nNel 1982 entra in funzione a Nanchino (in Cina) uno stabilimento per la produzione di getter al bario i cui impianti sono forniti direttamente dalla societ\u00e0.\nNel 1986 SAES Getters viene quotata alla Borsa di Milano e prosegue la politica delle acquisizioni (come quella della societ\u00e0 californiana Cryolab Inc., poi rinominata SAES Pure Gas Inc., dove vengono sviluppati e prodotti purificatori di gas principalmente per l'industria dei semiconduttori).\nNel 1989 Massimo della Porta, figlio di Paolo, comincia la sua attivit\u00e0 lavorativa presso l'azienda andando a ricoprire negli anni ruoli sempre pi\u00f9 rilevanti fino alla nomina di Presidente di SAES Getters (2009).\nNel corso del decennio vengono costituite societ\u00e0 produttive in Corea e Cina e commerciali a Singapore e Taiwan. Nel 1996 viene inaugurata la nuova sede di Lainate e SAES Getters diviene la prima societ\u00e0 italiana a essere quotata al Nasdaq (nel 2003 la societ\u00e0 chiede il delisting).\nNella seconda parte degli anni '90 (con l'avvicendamento di tecnologie nel campo dei televisori) SAES Getters allarga il campo di produzione e si concentra sulle tecnologie nel settore dei display piatti, in particolare sistemi di retroilluminazione per LCD per monitor e televisori.\nAnni 2000.\nNel 2001 Paolo della Porta viene nominato da Ernst &amp; Young \u201cImprenditore dell'anno\u201d.\nSAES si specializza nella realizzazione di componenti e sistemi per applicazioni industriali e medicali. Entra nel settore delle leghe a memoria di forma (SMA) e acquisisce la Memory Metalle GmbH (rinominata nel 2010 Memry GmbH), azienda tedesca che possiede competenze relative alle SMA nel campo medicale. Acquisisce due aziende negli Stati Uniti: la Memry Corporation, specializzata nella produzione di dispositivi SMA per uso medicale, e il ramo d'azienda della Special Metal Corporation dedicato alla produzione di leghe a memoria di forma utilizzate in ambito medicale. SAES avvia negli stabilimenti italiani la produzione di fili e molle SMA per applicazioni in campo industriale.\nNel 2010 viene costituita la societ\u00e0 ETC, una collaborazione tra CNR e SAES Getters. La societ\u00e0 si dedica a un programma di ricerca applicata per lo sviluppo della tecnologia OLET (Organic Light Emitting Transistor).\nNel 2011 SAES costituisce con la societ\u00e0 tedesca Alfmeier la Joint Venture paritetica Actuator Solutions GmbH, attiva nel campo degli attuatori a base di fili SMA. Nel 2014 la Joint Venture vince il \u201cGerman Innovation Award\u201d per la categoria media imprese.\nNel 2013 il gruppo acquisisce un ramo dell'azienda Power &amp; Energy (Ivyland, Pennsylvania, Stati Uniti) ed espande la produzione di purificatori a membrana di palladio.\nLa societ\u00e0 sviluppa tecnologie ibride che integrano materiali getter in matrici polimeriche, dedicandosi allo sviluppo di applicazioni dell'elettronica organica (Organic Light Emitting Diodes). A partire dal 2013, la societ\u00e0 realizza nuovi compositi polimerici con diverse applicazioni: dispositivi medici impiantabili, confezionamento alimentare e stoccaggio di energia (batterie al litio e supercondensatori).\nNel 2016 SAES rileva il 49% di una joint venture con il Gruppo Rodofil con l'intento di espandere la propria attivit\u00e0 di progettazione e produzione di camere da vuoto (componente fondamentale nella realizzazione di sincrotoni e acceleratori di particelle).\nNel giugno 2018 il gruppo cede il business della purificazione del gas, collegato ai semiconduttori per 352 milioni di dollari alla societ\u00e0 americana Entegris. Dopo questa vendita che gonfia gli utili, il piano di Saes Getters \u00e8 ora di crescere, investendo gran parte di questi soldi anche per acquisizioni, nell'advanced packaging per il settore alimentare. Un comparto ancora piccolo nel gruppo in cui il business principale \u00e8 quello medicale.\nProdotti.\nIl gruppo SAES si dedica a tre grandi gruppi di prodotti:\nIl gruppo \u00e8 attivo anche nel settore dei dispositivi elettrochimici per immagazzinare energia, tra cui super-condensatori e batterie al litio principalmente destinati al mercato dei motori ibridi ed elettrici.\nSedi.\nLa societ\u00e0 che ha sede a Lainate (MI) possiede dieci stabilimenti produttivi e di vendita ed assistenza distribuiti tra Italia, Germania e Stati Uniti, tra i quali quelli situati ad Avezzano (AQ), Friburgo in Brisgovia (FR, Germania), Gunzenhausen (WUG, Germania), Lainate (MI), Parma (PR) e Roncello (MB).\nDati economici.\nNel 2017 la societ\u00e0 ha realizzato un fatturato consolidato di 231,1 milioni di euro con un aumento del 22,2% rispetto al 2016. L'utile netto consolidato tocca i 13,9 milioni, l'Ebitda \u00e8 di 50 milioni pari al 21,6% dei ricavi."}
{"id": "1229987", "revid": "110157", "url": "https://it.wikipedia.org/wiki?curid=1229987", "title": "Gro\u00dfru\u00dfbach", "text": "Gro\u00dfru\u00dfbach \u00e8 un comune austriaco di 2 163 abitanti nel distretto di Korneuburg, in Bassa Austria; ha lo status di comune mercato (\"Marktgemeinde\"). Nell'agosto del 1970 ha inglobato il comune soppresso di Kleinebersdorf."}
{"id": "1229991", "revid": "131358", "url": "https://it.wikipedia.org/wiki?curid=1229991", "title": "KAC di K\u00e9nitra", "text": ""}
{"id": "1229994", "revid": "666668", "url": "https://it.wikipedia.org/wiki?curid=1229994", "title": "Campionato belga di calcio a 5", "text": "Il Campionato belga di calcio a 5 \u00e8 la massima competizione belga di calcio a 5 organizzata dalla Union Royale Belge des Soci\u00e9t\u00e9s de Football-Association (URBSFA-KBVB).\nStoria.\nIl primo campionato belga fu organizzato nel 1968 dall'Association Belge de Football en Salle (ABFS), associazione tuttora attiva sotto l'egida dell'AMF. Solamente all'inizio degli anni 1990 la Federazione calcistica del Belgio inizi\u00f2 a promuovere il proprio campionato nazionale secondo le regole della FIFA. Hasselt e ZVK Ford Genk si sono contesi i titoli negli anni 1990 al termine dei quali una nuova grande realt\u00e0 si \u00e8 profilata, quella dell'Action 21 Charleroi vincitrice di 10 titoli tra il 2000 e il 2010, dei quali 7 consecutivi (2000-2006)"}
{"id": "1229995", "revid": "9828070", "url": "https://it.wikipedia.org/wiki?curid=1229995", "title": "Uruguai", "text": ""}
{"id": "1229996", "revid": "531590", "url": "https://it.wikipedia.org/wiki?curid=1229996", "title": "Matthew Le Tissier", "text": "Soprannominato \"Le God\", lo si ricorda principalmente per i suoi trascorsi nel , squadra in cui ha quasi esclusivamente militato nella sua carriera, dal 1986 al 2002, nella quale si \u00e8 distinto come protagonista in quegli anni. Non a caso, in quel periodo e per diverso tempo un cartello sulla cancellata d\u2019ingresso dello storico stadio del Southampton ammoniva giocatori e supporters avversari: \u201c\"Benvenuti nella casa di Dio\"\u201d.\nBiografia.\nLe Tissier nasce nel 1968 nell'Isola di Guernsey, situata a pochi chilometri dalle coste francesi, lungo \"La Manica\", ma comunque sempre sotto la dipendenza della Corona Britannica. Ultimo di quattro figli, i suoi genitori Ruth e Marcus hanno antiche radici franco-normanne, come intuibile dal cognome del padre ereditato poi dal giovane Matthew.\nDopo alcune prime esperienze con il cricket, da giovanissimo inizia a tirare i primi calci al pallone e a partecipare ai campionati giovanili isolani con la squadra Vale Recreation. Proprio in questo periodo mette in mostra le sue ottime doti balistiche e realizzative: addirittura 169 sono i gol segnati nel suo ultimo torneo giovanile disputato. A tredici anni, nel 1981, durante un camp alla Saints Soccer School, il centro di allenamento del Southampton, il suo talento emerge anche agli occhi degli osservatori dei \"Saints\" che, qualche anno pi\u00f9 tardi, nel maggio del 1985, gli proporranno di firmare il suo primo ingaggio con il Southampton.\nCaratteristiche tecniche.\nCentrocampista offensivo dotato di ottima tecnica e di un tiro potente e preciso con entrambi i piedi (sebbene destro naturale). Grazie alle sue capacit\u00e0 balistiche, oltre ad essere uno specialista nei calci di punizione e nei tiri dalla media-lunga distanza era un eccellente rigorista: in carriera ha trasformato 47 rigori su 48 tentativi, sbagliando solamente quello calciato il 24 marzo 1993, parato dal portiere del Mark Crossley.\nCarriera.\nClub.\nL'esordio assoluto di Le Tissier con la maglia bianco-rossa \u00e8 datato 4 novembre 1986, durante una gara di Coppa di Lega nella quale il Southampton, grazie anche a una sua doppietta, si impone 4-1 all'Old Trafford, contro il .\nIl suo debutto nel campionato di calcio inglese, invece, avviene nella stagione 1986-87 l'8 novembre 1986 nella vittoria casalinga per 4-1 contro il . In questa prima stagione, tra le prestazioni pi\u00f9 esaltanti del giovane di Guernsey si segnala la partita del 7 marzo 1987, nella quale Le Tissier realizza la sua prima tripletta nel 4-0 contro il . Questa stagione e le due successive gli permettono di inserirsi man mano nel gruppo e - anche per mezzo delle sue reti - di mettersi in evidenza agli occhi dell'allenatore Chris Nicholl: infatti nelle tre stagioni 1986-87, 1987-88 e 1988-89 totalizza complessivamente 89 presenze e 23 reti, campionato e coppe compresi.\nLa consacrazione definitiva di Le Tissier, tuttavia, si ha nella sua quarta stagione al Southampton, per la quale si aggiudica il PFA Young Player of the Year Award, un premio con cadenza annuale assegnato al miglior giocatore della Premier League che non ha ancora compiuto 24 anni. Proprio in questa stagione, la 1989-90, con 20 reti Le Tissier \u00e8 terzo nella classifica dei marcatori e i suoi goal - insieme a quelli di Rod Wallace e Alan Shearer - permettono al Southampton di conquistare 55 punti e, cos\u00ec, il settimo posto a fine campionato. Le prestazioni e i numeri del giovane di Guernsey sono confermati anche nella stagione 1990-91: 19 goal a fine campionato e quinto posto nella classifica marcatori.\nNel corso di queste ultime due stagioni disputate con la maglia dei Saints \u2013 e durante tutta la sua carriera \u2013 diverse sono le squadre che avanzano delle offerte per acquistare il cartellino del giocatore: , , , Manchester United e ; in tutti questi casi Le Tissier ha comunque sempre rifiutato ogni qualsivoglia tipo di proposta pur di restare con la casacca bianco-rossa del Southampton.\nTerminata la gestione di Chris Nicholl, le prime due stagioni (1991-92 e 1992-93) gestite dall'allenatore Ian Branfoot non permetteranno a Le Tissier di esprimersi al meglio. Nonostante le difficolt\u00e0, l'attaccante di Guernsey riesce comunque a totalizzare in questo periodo 95 presenze e a segnare 33 goal, campionato e coppe compresi.\nNelle due stagioni seguenti (1993-94 e 1994-95), invece, il talento di Le Tissier esplode maggiormente sia con Ian Branfoot sia con il nuovo allenatore James Alan Ball: 89 presenze e 55 reti complessive in due stagioni, spesso di elevato contenuto tecnico, una delle quali \u2013 contro il del suo ex compagno Alan Shearer \u2013 gli ha permesso di vincere il premio \"English Football Goal of the Season\" 1994\u201395. Proprio grazie a questi numeri, con 25 reti riesce anche a posizionarsi alle spalle di Andy Cole e Alan Shearer nella classifica dei marcatori della Premier League nella stagione 1993-94.\nCon l'avvicinarsi dei trent'anni e del nuovo millennio, limitato da problemi fisici, infortuni e noie muscolari, si assiste a una sua lenta parabola discendente: basti pensare che, ormai a fine carriera, nelle sue ultime tre stagioni al Southampton totalizza complessivamente solo 36 presenze tra campionato e coppe.\nLa sua ultima partita con il club biancorosso - disputata a 33 anni - \u00e8 datata 30 gennaio 2002, vittoria per 2-0 contro il .\nGioca infine la stagione 2002-2003, la sua ultima prima del ritiro ufficiale, con l', una piccola societ\u00e0 calcistica con sede nella zona di Southampton che ai tempi militava nella Wessex Football League.\nA dieci anni dal ritiro, nel 2013, torna in campo per disputare un incontro con la squadra calcistica della citt\u00e0 di Guernsey.\nNazionale.\nDebutta con la nazionale dei \"Tre Leoni\" a 26 anni, nel 1994, contro la e a fine carriera registra appena otto presenze, tutte giocate tra il 1994 e il 1997. Escluso sia dagli Europei casalinghi del 1996 che dai Mondiali francesi del 1998, la sua ultima partita in nazionale risale al match Inghilterra-, valevole per le qualificazioni ai Mondiali, giocata a Londra mercoled\u00ec 12 febbraio 1997 e conclusasi sullo 0-1."}
{"id": "1230012", "revid": "1904508", "url": "https://it.wikipedia.org/wiki?curid=1230012", "title": "Lanza (famiglia)", "text": "I Lanza Branciforte, noti semplicemente come Lanza, sono una famiglia nobile italiana originatasi in Sicilia nel XV secolo. Derivata da un ramo cadetto dei Lancia dei Baroni di Longi, di origine aleramica, rappresenta una delle maggiori dinastie dell'aristocrazia siciliana.\nQuesto casato, fu nei secoli al vertice del potere politico ed economico nell'isola, avendo i suoi esponenti ricoperto le pi\u00f9 alte cariche istituzionali, civili e militari, del Regno di Sicilia. Estintosi il ramo primogenito dei Principi di Trabia nella prima met\u00e0 del XX secolo, la famiglia Lanza Branciforte \u00e8 rappresentata dalla linea collaterale dei Principi Lanza di Scalea.\nStoria.\nCapostipite accertato del casato fu Blasco Lanza (1466-1535), avvocato catanese appartenente a un ramo cadetto della nobile famiglia Lancia dei Baroni di Longi. La sua discendenza dai Lancia venne negata da Mario Cutelli, del pari insigne giurista catanese di un secolo pi\u00f9 tardi, che lo disse figlio di un oscuro scrivano cresciuto dai Domenicani. Divenne feudatario con l'acquisizione della terra di Trabia, nel Val di Mazara (1498), e della baronia di Castania, nel Val Demone (1507), ambedue possessi pervenuti in dote \"jure uxoris\". Sulla terra di Trabia ebbe investitura col titolo di barone con privilegio dato dal re Ferdinando II d'Aragona il 14 novembre 1509, reso esecutivo dall'11 giugno 1510. Fu per due volte deputato del Regno (1508 e 1514) e regio consigliere dal 1517.\nA Blasco succedette nei titoli e nei feudi il figlio Cesare Lanza Tornabene, II barone di Trabia (\u2020 1593), nato dalla sua seconda unione. Detto Cesare, fu mastroportulano (1537), governatore della Compagnia della Carit\u00e0 di Palermo (1546), ambasciatore a Palermo dell'imperatore Carlo V d'Asburgo, che serv\u00ec nelle sue guerre in Germania, nella Spedizione di Algeri e all'Assedio di Vienna (dal 1548), e per quattro volte pretore di Palermo (1548, 1555, 1556 e 1560). Nel 1549 acquist\u00f2 la terra e il castello di Mussomeli, nel Val di Mazara, su cui ebbe investitura del titolo di conte per privilegio dato l'11 gennaio 1564 dal re Filippo II di Spagna, esecutoriato il 27 novembre, per i servigi militari resi all'Imperatore Carlo V di suo padre. Padre di nove figli, avuti da due diverse unioni, gli succedette nei titoli e nei feudi il maggiore dei suoi figli di secondo letto, Ottavio Lanza de Centelles, II conte di Mussomeli (1547-1617), che fu vicario generale e capitano generale delle armi del Regno di Sicilia, il quale per privilegio dato il 22 luglio 1601 dal re Filippo III di Spagna, esecutoriato il 13 novembre del medesimo anno, ebbe concessione del titolo di \"I principe di Trabia\". Dalla sua unione con la nobildonna Giovanna Orteca Gioeni Patern\u00f2 dei baroni di Valcorrente, ebbe quattro figli, tra cui Lorenzo, III conte di Mussomeli (\u2020 1612), che essendogli premorto non pot\u00e9 succedergli nel possesso dei titoli e dei feudi di famiglia, di cui alla sua morte prese possesso il nipote Ottavio. Un altro figlio del Conte Cesare fu Blasco, sacerdote e probabilmente cavaliere gerosolimitano dal 1557.\nOttavio Lanza Barrese, II principe di Trabia (\u2020 1675), fu deputato del Regno di Sicilia e vicario generale a Sciacca nel 1647. Spos\u00f2 Giovanna Lucchese Spinola, II duchessa di Camastra, ultima discendente di un ramo della famiglia Lucchese Palli, e attraverso questa unione gli pervennero in dote il Ducato di Camastra e la Contea di Sommatino. Da questa unione nacquero cinque figli tra cui: Lorenzo, V conte di Mussomeli (\u2020 1660); Giuseppe, III duca di Camastra (\u2020 1708), che fu militare, deputato del Regno di Sicilia (1668), capitano di giustizia (1672) e pretore di Palermo (1679), vicario generale di Siracusa, Augusta e Terranova (1676) e del Val di Noto e del Val Demone (1693); Giacomo (\u2020 1710), investito del titolo di \"I principe di Lanza\" per privilegio dato nel 1677; Cesare, cavaliere dell'Ordine militare di Calatrava, III principe di Buonfornello dal 1684, titolo acquisito dal matrimonio con Anna Bellacera Giglio, vedova di Blasco Alliata Galletti, che non lasci\u00f2 discendenza. Attraverso Giuseppe, che spos\u00f2 in prime nozze Maria Gomez de Silveira Ferreri, i Lanza acquisirono per successione nel 1675 il possesso del Principato di Santo Stefano e delle baronie di Pettineo e Migaudo. Il primogenito Lorenzo, che spos\u00f2 Luisa Moncada Gaetani dei Principi di Patern\u00f2, gener\u00f2 due figli, Giovanna e Ottavio, III principe di Trabia (\u2020 1720), che fu deputato del Regno di Sicilia (1680). Detto Ottavio, nel 1713, in qualit\u00e0 di pari del Regno, accolse il duca Vittorio Amedeo II di Savoia a Palermo per l'incoronazione regia. Spos\u00f2 Lucrezia Reggio Saladino dei Principi di Campofiorito, da cui ebbe quattro figli, di cui suo successore nei titoli e nei feudi fu Ignazio, IV principe di Trabia (1693-1753), che fu capitano di giustizia (1717) e pretore di Palermo (1739), deputato del Regno di Sicilia (1723) e consigliere aulico dell'Imperatore Carlo VI dal 1720. Spos\u00f2 la cugina Giovanna Lanza Castello, unica figlia ed erede dello zio paterno Giuseppe, duca di Camastra, che gli port\u00f2 in dote il Principato di Santo Stefano e il Ducato di Camastra, e lo rese padre di quattro figli, tra cui Giuseppe, V principe di Trabia, e Antonino (1728-1775), chierico teatino che fu vescovo di Girgenti.\nGiuseppe Lanza e Lanza, V principe di Trabia (1719-1783), fu capitano di giustizia (1762-64) e pretore di Palermo (1768-80), vicario generale per la lotta al banditismo (dal 1767), deputato del Regno di Sicilia (1778-80), maestroportulano, protomedico e presidente del Real Patrimonio, ambasciatore del Senato di Palermo al Re Carlo III e gentiluomo di camera con esercizio del Re di Napoli e Sicilia. Ebbe sette figli, nati dal secondo matrimonio con Orietta Stella Valguarnera dei Duchi di Mirto, di cui il primogenito Ignazio, VI principe di Trabia (1758-1784), governatore della Compagnia della Pace di Palermo (1779), al quale, morto senza lasciare discendenza, succedette nei titoli e nei feudi di famiglia il fratello minore Pietro, VII principe di Trabia (1759-1811), investito nel 1789, che fu capitano di giustizia di Palermo (1792), segretario di Stato e maestro di corte del Re di Napoli e Sicilia. Detto Pietro, spos\u00f2 Anna Maria Branciforte Valguarnera dei Principi di Scordia, che lo rese padre di cinque figli. \nGiuseppe Lanza Branciforte, VIII principe di Trabia (1780-1855), figlio di Pietro, insigne archeologo e collezionista, fu par\u00ec del Regno di Sicilia (1812 e 1848) e ministro degli Affari Ecclesiastici del Regno delle Due Sicilie (1841-48). Spos\u00f2 Stefania Branciforte e Branciforte dei Principi di Butera e Scordia, ultima discendente del suo casato, e attraverso questa unione che gli diede sei figli, tutti i titoli e i beni della famiglia Branciforte pervennero in dote ai Principi di Trabia, i cui membri da allora assunsero il doppio cognome \"Lanza Branciforte\". Il primogenito Pietro Lanza Branciforte, IX principe di Trabia (1807-1855), storico, fu pretore di Palermo (1835, 1837 e 1848) e ministro dei Lavori Pubblici e poi degli Esteri del governo provvisorio della Sicilia (1848-49), morto in esilio in Francia. Spos\u00f2 la nobildonna napoletana Eleonora Spinelli Caracciolo, principessa di Scalea e duchessa di Misuraca, ultima discendente del suo casato che gli port\u00f2 in dote tutti i suoi titoli e beni di cui fu erede, e con la quale procre\u00f2 sei figli, tra cui Francesco (1834-1919) da cui ebbe origine il ramo cadetto dei Principi di Scalea, e Stefania (1842-1925), che fu dama di palazzo della Regina Margherita. \nI titoli della famiglia Lanza Branciforte dei Principi di Trabia ottennero legale riconoscimento dal Regno d'Italia con decreto ministeriale del 5 maggio 1899 a Pietro Lanza Branciforte Galeotti, XI principe di Trabia (1868-1929), figlio di Giuseppe, X principe di Trabia (1833-1868). Detto Pietro, fu consigliere comunale di Palermo, deputato e senatore al parlamento nazionale tra le legislature XVIII e XXVIII. Fu padre di Giuseppe, principe di Scordia (1889-1927), pi\u00f9 volte deputato, Ignazio (1890-1917) e Manfredi (1894-1918), questi ultimi tenenti del Regio Esercito nella Prima guerra mondiale, in cui ottennero la Medaglia d'argento al valor militare. Essendo costoro premorti celibi al padre, e senza lasciare legittima discendenza, al Principe Pietro succedette nei titoli il fratello minore Ottavio.\nOttavio Lanza Branciforte Galeotti, XII principe di Trabia (1863-1938), creato \"Duca Lanza Branciforte\" con Regio Decreto \"motu proprio\" del 9 marzo 1905, e Regie lettere patenti del 21 dicembre dello stesso anno, fu ufficiale del Regio Esercito e senatore del Regno d'Italia nella XXIX legislatura. Non avendo ottenuto discendenza dal suo matrimonio con la nobildonna francese Rose-Blanche Rose Ney d'Elchingen dei Duchi d'Elchingen, alla sua morte tutti i titoli passarono ai membri del ramo cadetto dei Principi Lanza di Scalea.\nRami cadetti.\nGiacomo Lanza Lucchese (\u2020 1710), figlio terzogenito di Ottavio, II principe di Trabia, ebbe concesso dal re Carlo III di Spagna con privilegio dato il 29 marzo 1677, esecutoriato il 6 luglio, il titolo di principe sul proprio cognome. Capitano di giustizia di Palermo nel 1687, spos\u00f2 in prime nozze Caterina Joppolo Gianguercio dei Duchi di San Biagio, e in seconde nozze Isabella Lo Porto Ortolano, marchesa di Alimena e vedova di Antonio Alimena Colnago. Fu padre di Ottavio, II principe Lanza (\u2020 1718), natogli dalla prima unione, il quale dalla consorte Oliva Schittini Galletti dei Marchesi di Sant'Elia, ebbe i figli Giacomo e Antonino.\nAntonino Lanza Schittini, III principe Lanza (1698-1775), succedette al padre per rinuncia fatta dal fratello Giacomo, che si diede al sacerdozio, e prese investitura del titolo il 20 settembre 1737. Governatore del Monte della Piet\u00e0 di Palermo (1752, 1753 e 1767), da parte materna eredit\u00f2 i titoli di Principe di Ventimiglia (1739), di Marchese di Sant'Elia e di Barone e Signore di Calamigna (1740). Spos\u00f2 Emanuela San Martino Ramondetta dei Duchi di Montalbo, da cui nacquero Salvatore, IV principe Lanza (1744-1817), che fu senatore di Palermo nel 1781 e nel 1782, e Giovanni (1746-?). Dal Principe Salvatore e dalla consorte Marianna Ventimiglia Notarbartolo dei Principi di Grammonte, nacquero Antonio e Giovanni, V principe Lanza (1799-1868), che fu maggiordomo di settimana del Re delle Due Sicilie e letterato, con i quali probabilmente si estinse questo ramo.\nIl ramo dei Principi di Scalea ebbe origine con Francesco Lanza Branciforte Spinelli (1834-1919), figlio secondogenito di Pietro, IX principe di Trabia, che fu deputato nelle legislature IX e X, e senatore del Regno d'Italia nella XV legislatura. Detto Francesco, ebbe concessione del titolo di \"Principe Lanza di Scalea\" con diploma dato dal re Vittorio Emanuele III d'Italia il 14 agosto 1911. Sposato con Rosa Mastrogiovanni Tasca dei Conti d'Almerita, ebbe cinque figli, Pietro, Eleonora, Lucio, Giuseppe e Nicola. Il primogenito Pietro, II principe Lanza di Scalea (1863-1938), fu importante esponente politico, che ricopr\u00ec le cariche di deputato e poi senatore del Regno d'Italia tra le legislature XX e XXIX, di sottosegretario agli Esteri (1906 e 1909-10) e di ministro della Guerra (1922) e poi delle colonie (1924-26); il terzogenito Giuseppe (1870-1929), fu sindaco di Palermo (1920-24) e senatore del Regno d'Italia nelle legislature XXVII e XXVIII; il pi\u00f9 giovane, Nicola (1875-1934), fu creato \"I principe di Deliella\" con Regie lettere patenti del 12 agosto 1895.\nIl Principe Pietro nel 1887 spos\u00f2 Dorotea Fardella Patern\u00f2 Castello, baronessa di Moxharta, da cui ebbe sei figli, di cui l'unico maschio fu il primogenito Francesco Giuseppe, III principe Lanza di Scalea (1890-1954), che a seguito della estinzione della linea primogeniale dei Principi di Trabia avvenuta nel 1938 con la morte senza discendenti del principe Ottavio Lanza Branciforte Galeotti, divenne titolare di tutti i titoli della famiglia Lanza Branciforte. Detto Francesco Giuseppe, nel 1936 spos\u00f2 Teresa De Luca, da cui ebbe quattro figli, e dai discendenti di costui \u00e8 rappresentato il casato dei Lanza Branciforte.\nIl ramo deriva da Ignazio Lanza Branciforte, conte di Sommatino (1781-1837), figlio di Pietro, VII principe di Trabia, che nel 1830 spos\u00f2 Vittoria Filangieri Pignatelli, principessa di Mirto, ed ultima erede del ramo siciliano dei Filangieri della linea dei Principi di Mirto e dei Conti di San Marco, che port\u00f2 in dote ai Lanza i titoli e i feudi del suo casato. Detto Ignazio fu cavaliere gerosolimitano, gentiluomo di camera del Re delle Due Sicilie, e pretore di Palermo fino al 1833.\nGli esponenti di questo ramo si cognomarono \"Lanza Filangeri\" a partire da Giuseppe Antonio, VIII principe di Mirto (1835-1902), figlio di Ignazio, che ottenne l'autorizzazione per s\u00e8 e per i propri discendenti ad aggiungere il cognome materno con Regio Decreto del 12 agosto 1900. \nSi estinse nella persona di Stefano Lanza Filangieri, X principe di Mirto (1895-1968), che fu deputato all'Assemblea Regionale Siciliana e senatore della I legislatura della Repubblica Italiana, poich\u00e9 non ebbe eredi dalla consorte Amalia Falletti di Villafalletto dei Conti di Villafalletto (1896-1977). \nQuesto ramo ebbe origine dai discendenti di Blasco Lanza Branciforte Spinelli, figlio cadetto di Pietro, IX principe di Trabia. Padre di Pietro (1879-1930) e di Giuseppe (1880-1945), avuti dalla consorte Teresa Notarbartolo Fardella dei Duchi di Villarosa, il nipote Blasco (1907-1969), figlio di Giuseppe, fu un diplomatico e con Regio Decreto del 21 aprile 1927 ebbe concesso \"motu proprio\" il titolo di \"Marchese Lanza d'Ajeta\" con predicato sul cognome. \nIl ramo ebbe origine con Emanuele Lanza Branciforte Filangieri, conte di Mazzarino (1827-1876), figlio cadetto di Giuseppe, VIII principe di Trabia, che sposatosi con Olivia Mantegna Alliata dei Principi di Gangi, ebbe Giuseppe (1866-1949), cavaliere d'onore e devozione del Sovrano Militare Ordine di Malta, il quale ebbe riconoscimento con Decreto Ministeriale del 29 marzo 1898 del titolo di \"Conte Lanza\", in precedenza appartenuto al prozio Francesco Lanza Branciforte Filangieri, fratello del nonno paterno, che lo ebbe in concessione con Regio diploma del 26 maggio 1855. Giuseppe Lanza Branciforte Mantegna nel 1888 spos\u00f2 Luisa Sarah Ruffo dei Principi di Sant'Antimo, da cui ebbe l'unico figlio Emanuele (1890-1932), il quale a sua volta spos\u00f2 nel 1910 la milanese Anna Brambilla, da cui ebbe quattro figli, tra cui Giovanni, II conte Lanza (1911-1989) e Giuseppe Fabrizio, conte di Assoro (1896-1976), che fu senatore della Repubblica Italiana nella I legislatura, attraverso i cui discendenti il ramo \u00e8 fiorente.\nA questo ramo appartiene il musicologo Gioacchino Lanza Tomasi (1934-vivente), figlio di Giuseppe Fabrizio, che per adozione dello scrittore Giuseppe Tomasi di Lampedusa, nel 1957 assunse quello del Tomasi come secondo cognome."}
{"id": "1230014", "revid": "1442080", "url": "https://it.wikipedia.org/wiki?curid=1230014", "title": "Il crepuscolo degli idoli", "text": "Il crepuscolo degli idoli (titolo originale \"G\u00f6tzen-D\u00e4mmerung\") \u00e8 un libro di Friedrich Nietzsche, scritto nel 1888, e pubblicato nel 1889.\nOriginalmente intitolato \"Ozio di uno psicologo\", fu poi rinominato \"Crepuscolo degl'idoli; come si filosofa col martello\". Quest'ultimo titolo, in tedesco, \u00e8 un gioco di parole sul titolo di un'opera di Richard Wagner, \"Il crepuscolo degli dei\" (\"G\u00f6tterd\u00e4mmerung\").\nNietzsche critica la cultura tedesca dell'epoca, bollandola come grezza e lancia alcune frecciate di disapprovazione anche alle figure culturali della Francia, della Gran Bretagna e dell'Italia. Contro questi presunti rappresentanti della decadenza culturale, Nietzsche plaude a Cesare, a Napoleone, a Goethe, a Dostoevskij, a Tucidide ed ai Sofisti, visti come tipi umani pi\u00f9 forti e pi\u00f9 sani. In questo libro, Nietzsche espone la trasvalutazione di tutti i valori, quale suo ultimo e pi\u00f9 importante progetto e d\u00e0 una lettura del passato, nella quale, per una volta, i Romani prevalgono sui Greci, anche da un punto di vista culturale.\nEgli stabilisce, all'inizio della sezione \"Il problema di Socrate\", che il valore della vita \u00e8 inestimabile ed ogni giudizio relativo ad esso rivela la tendenza a negare la vita o ad affermarla. Egli prova a mostrare come i filosofi da Socrate in poi fossero decadenti ed usassero la dialettica come uno strumento per l'autoconservazione, mentre l'autorit\u00e0 della tradizione perdeva, via via, d'importanza. Nel capitolo \"I quattro grandi errori\", suggerisce che la gente, soprattutto i Cristiani, confonde l'effetto con la causa e che essi proiettano il proprio ego, la propria soggettivit\u00e0 sulle altre cose, cos\u00ec creando il concetto illusorio dell'essere e, quindi, anche di Dio. Nietzsche critica il concetto di responsabilit\u00e0 e di volont\u00e0 e suggerisce come tutto sia necessario in un'unit\u00e0 che non pu\u00f2 essere n\u00e9 giudicata n\u00e9 condannata.\nNel proporre che il concetto di \"libero arbitrio\" sia un'illusione, egli conclude che ci\u00f2 che la gente, solitamente, considera \"vizio\" altro non sia, in effetti, che \"l'incapacit\u00e0 di \"non\" reagire a uno stimolo\". Alla luce di ci\u00f2, il concetto di \"moralit\u00e0\" diventa un mero strumento di controllo: \u00abla dottrina del volere \u00e8 stata inventata essenzialmente allo scopo di punire, ossia allo scopo del \"voler trovare colpevoli\"\u00bb."}
{"id": "1230016", "revid": "85525", "url": "https://it.wikipedia.org/wiki?curid=1230016", "title": "Adeptus Astartes", "text": ""}
{"id": "1230021", "revid": "281779", "url": "https://it.wikipedia.org/wiki?curid=1230021", "title": "Modello di Lorentz-Drude", "text": "Il modello di Lorentz-Drude fornisce una trattazione di base sul comportamento delle onde elettromagnetiche nei mezzi materiali. Il modello, pur risalendo agli inizi del XX secolo, \u00e8 tuttora spendibile perch\u00e9 fornisce buoni risultati.\nSecondo questo modello, il dielettrico viene concepito, microscopicamente, come un sistema costituito da elettroni in parte legati e in parte liberi. Gli elettroni legati sono sottoposti a una forza elastica di richiamo attorno a un centro attrattore di carica positiva, mentre gli elettroni liberi possono muoversi liberamente in tutto il materiale.\nSviluppo del modello.\nIndicando con nA la densit\u00e0 di volume degli elettroni legati si ricava l'equazione che lega il vettore di polarizzazione al campo elettrico:\nformula_1\ndove con formula_2 si \u00e8 indicato il valor medio del momento di dipolo elettrico del singolo elettrone legato.\nNaturalmente tali elettroni ubbidiscono, nel loro moto, alle equazioni di Newton:\nformula_3\ndove Em e Bm sono il campo elettrico e il campo magnetico a carattere microscopico. Gli altri due termini al secondo membro rappresentano rispettivamente la forza elastica e una forza a carattere viscoso, che il modello introduce per simulare la continua perdita di energia dovuta all'irraggiamento o ad altre interazioni delle cariche.\nTipicamente, si trascurano gli effetti del campo magnetico; quindi, dividendo per la massa e moltiplicando per \u2013e nA si ottiene:\nformula_4\nformula_5\ndove si \u00e8 posto formula_6 e formula_7.\nInoltre indicando con nE la densit\u00e0 di volume degli elettroni liberi, si pu\u00f2 scrivere una equazione che lega la densit\u00e0 di corrente J al campo elettrico:\nformula_8\nformula_9\nformula_10\ndove, analogamente al caso precedente, \u03b1 \u00e8 il coefficiente di viscosit\u00e0; d'altra parte manca il termine della forza elastica, trattandosi di \"elettroni liberi\".\nTrascurando ancora l'attivit\u00e0 magnetica e moltiplicando per \u2013e nE si ottiene:\nformula_11\nformula_12\ndove si \u00e8 posto \u03bd=\u03b1/m.\nLe soluzioni di tipo normale hanno dipendenza oscillatoria (scritta in forma di esponenziale di argomento complesso) dallo spazio e dal tempo; prese singolarmente non hanno significato fisico ma una loro combinazione ce l'ha:\nformula_13\nin funzione del vettore d'onda e della frequenza angolare.\nDerivando una qualsiasi di queste relazioni si ricava l'operatore temporale e l'operatore spaziale:\nformula_14\nformula_15\ncon i quali \u00e8 possibile riscrivere le equazioni in P e in J e, successivamente, le equazioni di Maxwell.\nModi normali.\nSi \u00e8 cos\u00ec ottenuto l'equazione di dispersione per i modi normali, dalla quale \u00e8 possibile estrarre il comportamento dell'onda nelle varie circostanze. Per questo si sceglie (...), con la considerazione che la scelta degli assi \u00e8 arbitraria e dunque prendendo un'altra terna si incontrer\u00e0 ancora la casistica che si descrive adesso:\nA questo punto ci sono due possibilit\u00e0:\n \nLe due soluzioni prendono il nome, rispettivamente, di modo normale longitudinale e modo normale trasversale.\nA partire da questi risultati matematici andrebbero discusse le soluzioni di tipo fisico, che a loro volta si dividono in due categorie generali: la determinazione dell'evoluzione temporale del sistema (problemi alle condizioni iniziali, o di Cauchy), e la determinazione dell'evoluzione spaziale (problemi alle condizioni al contorno). In seguito deve sempre essere applicata una condizione di realt\u00e0 alle soluzioni di tipo fisico, cio\u00e8 che le funzioni stiano nel campo reale, cosa non banale dato che si fa uso di funzioni complesse.\nVale la pena di riportare almeno i risultati che si otterrebbero studiando pi\u00f9 approfonditamente l'equazione di dispersione per i modi trasversali. In particolare si vede subito che il vettore d'onda k(\u03c9) \u00e8 in generale una quantit\u00e0 complessa perch\u00e9 va uguagliato alla quantit\u00e0 complessa e*(\u03c9), la quale a sua volta dipende anche dai due coefficienti di smorzamento \u03b3 e \u03bd, che si riferiscono rispettivamente agli elettroni legati e liberi.\nPer valori relativamente piccoli di \u03b3 e \u03bd, esistono intervalli o bande di frequenze per le quali la quantit\u00e0 k(\u03c9) \u00e8 sostanzialmente reale [Re(k)\u00bbIm(k)] e altre per le quali k(\u03c9) \u00e8, viceversa, sostanzialmente immaginaria [Im(k)\u00bbRe(k)]. Sostituendo il vettore d'onda nella soluzione normale del campo elettrico e approssimando secondo i due limiti descritti, si ottiene:\nNel primo caso il modo normale ha carattere propagatorio e le bande di frequenza prendono il nome di bande di propagazione; nel secondo caso il modo perde il carattere propagatorio e le bande di frequenza prendono il nome di \"bande di evanescenza\".\nInoltre le frequenze che separano, pi\u00f9 o meno nettamente, le bande di evanescenza da quelle di propagazione sono dette \"frequenze di taglio\" quando si ha Re(k)=Im(k)=0 e \"frequenze di risonanza\" quando la parte reale Re(k) e la parte immaginaria Im(k) assumono valori molto grandi. Nel caso ideale in cui \u03b3 e \u03bd sono entrambi nulli, la distinzione tra bande di propagazione e bande di evanescenza \u00e8 netta, mentre all'aumentare dei valori assunti dai due coefficienti dissipativi tale distinzione si perde progressivamente. Inoltre la regione di frequenze attorno a \u03c90 porta a comportamenti anomali e pertanto viene chiamata \"regione di dispersione anomala\".\nCol modello di Lorentz-Drude \u00e8 possibile anche calcolare i coefficienti di riflessione, trasmissione e assorbimento da uno strato di dielettrico che, per semplicit\u00e0, viene assunto piano. I risultati mostrano che:\nInoltre quando i parametri \u03b3 e \u03bd assumono valori molto bassi l'assorbimento presenta un solo picco molto sottile sulla frequenza di risonanza \u03c90. Quando, viceversa, \u03b3 e \u03bd hanno valori relativamente elevati l'assorbimento tende ad essere presente in modo consistente per ogni valore delle frequenze, in genere con un massimo ampio nella regione di dispersione anomala. Infine con valori intermedi di \u03b3 e \u03bd il coefficiente di assorbimento manifesta picchi anche in corrispondenza delle frequenze di taglio.\nUltima considerazione legata al fenomeno di risonanza: le oscillazioni delle quantit\u00e0 fisiche (vettori di campo) dovute alle oscillazioni delle quantit\u00e0 geometriche (ad esempio gli atomi che costituiscono il mezzo) tendono progressivamente a sparire all'aumentare degli effetti dissipativi."}
{"id": "1230022", "revid": "74801", "url": "https://it.wikipedia.org/wiki?curid=1230022", "title": "Kupferstichkabinett", "text": "Il Kupferstichkabinett (\"Galleria di incisioni\") \u00e8 un museo di Berlino, sito nel Kulturforum.\nCollezione.\nNel 1994 furono raccolte in questo edificio le collezioni di stampe ed incisioni di Berlino Est e Berlino Ovest. Il nucleo originario della collezione \u00e8 costituito dalle stampe raccolte a partire dal 1652 dal Grande Elettore. Tale collezione venne per la prima volta esposta al pubblico nel 1831. A causa della guerra essa sub\u00ec notevoli perdite, ma rimane comunque di dimensioni molto ampie. Vanta infatti circa incisioni, pi\u00f9 di stampe e oltre tra disegni ed acquerelli. Solo una parte della collezione viene per\u00f2 esposta: il museo non ha dunque una collezione permanente, ma solo esposizioni temporanee. Fra i tanti artisti, sono presenti: Sandro Botticelli, Albrecht D\u00fcrer, Rembrandt, Antoine Watteau, Francisco Goya, Honor\u00e9 Daumier e opere della Br\u00fccke.\nLe raccolte di disegni e di opere di grafica vanno dal Medioevo all'et\u00e0 presente e includono sanguigne, disegni a penna e a punta d'argento. Un indice di filigrane, continuamente aggiornato, \u00e8 di sostegno alla datazione dei disegni antichi su carta. Si conservano manoscritti miniati, album con schizzi, disegni topografici. Tra gli artisti presenti ci sono D\u00fcrer, Matthias Gr\u00fcnewald, Sandro Botticelli, Altdorfer, Hieronymus Bosch, Pieter Bruegel il Vecchio, Caspar David Friedrich, Andrea Mantegna, Rembrandt, Luca Signorelli, Giambattista Tiepolo. Tra gli artisti pi\u00f9 recenti, Ernst Ludwig Kirchner, Edvard Munch, Pablo Picasso."}
{"id": "1230024", "revid": "767487", "url": "https://it.wikipedia.org/wiki?curid=1230024", "title": "Querelle des Anciens et des Modernes", "text": "La querelle des Anciens et des Modernes (\"polemica degli antichi e dei moderni\") \u00e8 una polemica nata nell'Acad\u00e9mie fran\u00e7aise che agit\u00f2 l'ambiente letterario e artistico francese della fine del XVII secolo.\nDefinizione.\nLa \u00abquerelle\u00bb oppose due correnti:\nQuesto, almeno, era il dibattito che si manifestava pubblicamente, ma sotto l'aspetto progressivo dei Moderni si nascondevano anche giochi di potere: mentre infatti, fra gli \"antichi\", Boileau era vicino a Port-Royal e difendendo gli antichi, egli difendeva, in nome della diversit\u00e0 delle eredit\u00e0 letterarie ricevute dal passato, margini di libert\u00e0 nella Repubblica delle lettere, i moderni erano presi da una sorta di furore normalizzatore. \u00abPer tutta la Querelle, che si tratti di Euripide o d'Omero, sotto Luigi XIV sono i sostenitori degli antichi ad accettare ci\u00f2 che \u00e8 vivo, sconcertante, stravolgente nella rappresentazione della vita umana dei poeti antichi, mentre i moderni sono favorevoli a convenzioni morali ed estetiche uniformi e conformistiche\u00bb.\nLa storia.\nUna prima \u00abquerelle\u00bb - italiana \u2013 fra antichi e moderni si apre nel Rinascimento. I moderni sono gli antiscolastici. La \u00abquerelle\u00bb in Italia annuncia quella francese ma ha caratteri del tutto diversi. \u00abLa prima persegue l'analisi comparativa (la \"syncrisis\", il \"paragone\", il confronto) iniziata nel Rinascimento tra due epoche delle lettere, delle arti e dei costumi. Il fatto \u00e8 che le lettere si sentono sradicate nella Repubblica delle lettere pi\u00f9 che in ogni altro paese contemporaneo. Il paragone fra antichi e moderni \u00e8 per loro una condizione di libert\u00e0 di espressione. In Italia si tratta meno di una Querelle che di un campionato. La Querelle francese, invece, \u00e8 una questione di letterati che hanno gli occhi fissi sul re; essi fanno o faranno parte della costellazione delle Accademie della francese Repubblica delle lettere nello Stato monarchico. Nel cuore dell'aspro dibattito non ci si sorprende di riconoscere che essi rivaleggiano sul problema di chi detenga il metodo migliore di lodare il re\u00bb.\nPerrault apr\u00ec le ostilit\u00e0 il 27 gennaio 1687 presentando all'Acad\u00e9mie fran\u00e7aise, in occasione della guarigione da una malattia di Luigi XIV, il poema \"Le si\u00e8cle de Louis le Grand\", nel quale faceva l'elogio dell'epoca di re Luigi come ideale, rimettendo in causa la funzione di modello fornito fino ad allora dall'antichit\u00e0.\nL'uscita di Perrault \u2013 che ironicamente vedeva un'antichit\u00e0 dotta ma non illuminata come il tempo moderno \u2013 provoc\u00f2 l'immediata protesta di Boileau. La polemica si gonfi\u00f2 con la pubblicazione di Perrault dei quattro volumi del \"Parall\u00e8le des anciens et des modernes\" a partire dal 1688, ove egli attaccava gli antichi comparando, in un dialogo fittizio, le realizzazioni degli antichi con le moderne conquiste in tutti gli aspetti della vita umana. La polemica ruotava essenzialmente su due opposti modelli estetici: il principio dell'imitazione orientato all'antico come ideale di bellezza e, di contro, il principio del genio dell'immaginazione che pone l'ispirazione in s\u00e9 stesso.\nL'antichit\u00e0 fu bella ed \u00e8 venerabile, dunque, ma era costituita da \u00bbuomini come noi\u00bb e non \u00e8 il caso d'inginocchiarsi davanti ad essa: il secolo di Luigi val bene quello di Augusto. Una concessione agli antichi che comportava per\u00f2 anche l'equivalenza di re Luigi all'imperatore Augusto spiazzava non poco i sostenitori dell'antico cosicch\u00e9, con gli auspici di Antoine Arnauld, le due parti si riconciliarono il 30 agosto 1694, con l'abbraccio pubblico di Perrault e Boileau all'Acad\u00e9mie fran\u00e7aise. La reazione del pubblico dell'epoca potrebbe far ritenere che Perrault e il suo partito avessero vinto, ma non fu una vittoria netta, essendosi la querelle in qualche modo esaurita da s\u00e9.\nNel Settecento.\nIl dibattito conobbe una ripresa nella seconda met\u00e0 del XVIII secolo con una riproposizione, da parte di Houdar de la Motte, nel 1714 \u2013 quando ormai Perrault e Boileau erano morti \u2013 della traduzione dell'Iliade di Anne Lef\u00e8bvre Dacier pubblicata nel 1699, dove de la Motte aveva \u00abcorretto\u00bb e accorciato l'originale, accompagnata da una prefazione contenente un \"Discorso di Omero\" in cui si prendono le difese dei moderni. Anne Dacier replic\u00f2 col suo \"Des causes de la corruption du go\u00fbt\" dove ella dibatte, riferendosi al \"Parall\u00e8le\" di Perrault, la questione della priorit\u00e0 dell'originale o della traduzione.\nLa polemica, in cui autori molti diversi fra loro, come F\u00e9nelon, l'abate Jean Terrasson e Jean Boivin intervennero, termin\u00f2 nel 1716 con la riconciliazione personale dei protagonisti. Nella storia della letteratura francese \u00e8 nota come \u00abQuerelle d'Hom\u00e8re\u00bb. Tuttavia, anche dopo questo nuovo esaurimento del conflitto, le ripercussioni della \u00abquerelle des Anciens et des Modernes\u00bb si rifecero sentire nel corso del secolo dei Lumi, proseguendo ancora nell'Ottocento romantico.\nMarivaux fu un importante rappresentante della corrente moderna all'inizio del Settecento, stabilendo un genere di teatro del tutto nuovo, sconosciuto agli antichi, ossia la \u00abcom\u00e9die larmoyante\u00bb, sentimentale, dove un dramma imminente si risolve con la riconciliazione e un abbondante spargimento di lacrime.\nLa \u00abquerelle des Anciens et des Modernes\u00bb serv\u00ec in effetti da copertura, spesso piena di spirito, a opposte opinioni: da una parte, era l'idea stessa di autorit\u00e0 a essere attaccata e dall'altra, era l'idea di progresso a essere messa in discussione. Questo rinnovato interesse per l'antichit\u00e0 classica si tradusse in un riesame critico delle acquisizioni dell'antichit\u00e0 che fin\u00ec per sottomettere le Scritture stesse all'esame dei moderni. L'attacco all'autorit\u00e0 nella critica letteraria and\u00f2 di pari passo con il progresso della ricerca scientifica e la sfida gettata all'autorit\u00e0 dai moderni nel campo letterario annunciava gi\u00e0 la rimessa in questione di problemi politici e religiosi.\nIn Europa.\nGi\u00e0 iscritta in una lunga tradizione europea di contestazione di strutture simili (in particolare nel Rinascimento, quando Galileo Galilei ridicolizz\u00f2 l'autorit\u00e0 accordata ad Aristotele nel suo \"Dialogo dei due Massimi Sistemi del mondo\"), la \u00abquerelle des Anciens et des Modernes\u00bb esplosa con la polemica fra Perrault e Boileau fu subito percepita oltre le frontiere e adattata alle circostanze locali.\nLa Gran Bretagna dell'epoca prese la querelle meno seriamente. William Temple prese le parti degli antichi nel suo \"Essay upon the ancient and modern learning\" (Saggio sullo studio antico e moderno, 1690) in reazione alla \"Digression sur les Anciens et les Modernes\" (1688) di Fontenelle, che riprende l'immagine secondo la quale \u00absiamo dei nani seduti sulle spalli di giganti\u00bb, e dunque i moderni, utilizzando le conquiste degli antichi, vedono pi\u00f9 lontano e giudicano meglio e possono fare meglio. L'immagine provoc\u00f2 una valanga di risposte: il critico William Wotton, con le sue \"Reflections upon ancient and modern learning\" (Riflessioni sullo studio antico e moderno, 1694), il critico classicista Richard Bentley e Alexander Pope furono, in quest'occasione, fra coloro che presero le parti dei moderni.\nBench\u00e9 il dibattito si chiudesse nel 1696, il soggetto stimol\u00f2 Swift che vide nei due opposti campi un riassunto di due maniere di valutare il mondo, tema sviluppato nella satira \"Favola della botte\" (\"A Tale of a Tub\"), composta fra il 1694 e il 1697 e pubblicata nel 1704, molto dopo la fine della polemica in Francia. L'espressione \u00abbattaglia dei libri\u00bb deriva dalla satira pubblicata anonimamente nel 1704 da Swift, \"Full and True Account of the Battle fought last Friday between the Ancient and the Modern Books in St. James's Library\" (Resoconto completo e vero della battaglia sopravvenuta venerd\u00ec scorso tra le opere antiche e quelle moderne nella biblioteca di St. James).\nLa \u00abquerelle des Anciens et des Modernes\u00bb ebbe una versione tedesca con la polemica riguardante il \u00abmeraviglioso\u00bb tra Johann Christoph Gottsched, Johann Jakob Bodmer e Johann Jakob Breitinger. Johann Joachim Winckelmann ha pure svolto un ruolo importante, in particolare i suoi \"Gedanken \u00fcber die Nachahmung der Griechischen Werke in der Malerei und Bildhauer-Kunst\" (Pensieri sull'imitazione delle opere greche in pittura e scultura, 1755). Verso la fine del Settecento, analogo tema apparve in Herder, Schiller e Schlegel.\nLa \u00abquerelle\u00bb nella filosofia del Novecento.\n\u00c8 stato il filosofo Leo Strauss a riaprire nel Novecento la tematica della \u00abquerelle\u00bb, utilizzandola per sottolineare la differenza tra l'esperienza della vita politica degli antichi e l'esperienza dei moderni, esperienza radicata nell\"'ira antiteologica\" di Machiavelli e Hobbes, per espandersi nelle nuove concezioni della libert\u00e0 sorta dal movimento illuminista. Uno dei protagonisti di questa tipo di \u00abquerelle\u00bb nei tempi moderni \u00e8 Jean-Jacques Rousseau.\nOpere di riferimento.\nAntichi\nModerni:\nPrincipali esponenti degli Antichi e dei Moderni.\n\u00c8 bene sottolineare che, in questa polemica storico-letteraria, ciascun esponente propendeva a porsi in uno dei due opposti schieramenti, senza che questi costituiscano dei \"club\" ai quali ciascuno fosse iscritto.\nParlez de la Querelle des anciens et des modernes"}
{"id": "1230028", "revid": "79968", "url": "https://it.wikipedia.org/wiki?curid=1230028", "title": "Tristano di Chiaromonte", "text": "Biografia.\nEra il figlio di Deodato II di Clermont-Lod\u00e8ve (\u2020 1404) e di sua moglie Isabella di Roquefeuil. Si spos\u00f2 con Caterina Orsini del Balzo, figlia del principe di Taranto Raimondo e di Maria d'Enghien, che gli port\u00f2 in dote la contea di Copertino e gli diede un figlio e quattro figlie:"}
{"id": "1230030", "revid": "78273", "url": "https://it.wikipedia.org/wiki?curid=1230030", "title": "Palazzo Bartolini", "text": ""}
{"id": "1230031", "revid": "115314372", "url": "https://it.wikipedia.org/wiki?curid=1230031", "title": "Hagenbrunn", "text": "Hagenbrunn \u00e8 un comune austriaco di 2 187 abitanti nel distretto di Korneuburg, in Bassa Austria; ha lo status di comune mercato (\"Marktgemeinde\"). Tra il 1938 e il 1954 fu aggregato alla citt\u00e0 di Vienna.\nGeografia fisica.\nSi trova a est di Bisamberg, nel \"distretto del vino\" (Weinviertel) della Bassa Austria; . Questa piazza del paese \u00e8 stata aperta nel maggio 2017 e da allora \u00e8 il nuovo centro del paese. Attorno a questa piazza si trovano l'ufficio comunale, diversi negozi, la sala eventi, la scuola elementare, l'asilo, diversi studi medici, la stazione di polizia e due banche.\nEconomia.\n la Holland Blumen Mark mbH, una catena di negozio di fiori, fallita nel 2012.\nHagenbrunn \u00e8 una comunit\u00e0 di immigrati che ha visto un aumento significativo della popolazione nonostante la politica di insediamento restrittiva. "}
{"id": "1230033", "revid": "1439131", "url": "https://it.wikipedia.org/wiki?curid=1230033", "title": "Delage Type R e T", "text": "La Type R e la Type T erano due autovetture di fascia media prodotte dal 1911 al 1913 dalla Casa automobilistica francese Delage.\nProfilo.\nLe origini di queste due vetture vanno fatte risalire per\u00f2 all'anno prima, il 1910, anno in cui la Casa francese decise di commercializzare due modelli che avrebbero fatto da \"cuscinetto\" in attesa del lancio delle Type R e Type T definitive.\nTali modelli erano denominati ufficialmente Type AC e Type AE. La prima montava un motore a 4 cilindri di origine Ballot, una Casa automobilistica francese attiva nei primi decenni del Novecento. Tale motore aveva una cilindrata di 1460 cm\u00b3 ed erogava una potenza massima di 15 CV. La Type AE, invece montava un motore di origine De Dion-Bouton, sempre a 4 cilindri, ma della cilindrata di 1328 cm\u00b3. La potenza massima, in questo caso, era di 13 CV.\nLa Type AC e la Type AE furono commercializzate solo nel 1910, il tempo di ultimare le Type R e T definitive, il cui lancio avvenne l'anno seguente.\nLa Type R e la Type T montavano in sostanza lo stesso motore rispettivamente della Type AC e della Type AE.\nEsse riprendevano l'eredit\u00e0 della famiglia di vetture di classe media costituita dalle Type H, J, L ed M, ma andavano a sostituirne solo le versioni di cilindrata minore, giacch\u00e9 le versioni di cilindrata maggiore erano sostituite invece dalle Type AB, AD e AH.\nCon il lancio delle Type R e T, fu introdotta anche una versione denominata Type TR, che montava lo stesso motore della Type R, e che fu tolta di produzione nel 1912.\nNel 1913, invece, furono tolte di produzione le Type R e Type T. La loro eredit\u00e0 sar\u00e0 raccolta dalla Type AM due anni pi\u00f9 tardi."}
{"id": "1230035", "revid": "293377", "url": "https://it.wikipedia.org/wiki?curid=1230035", "title": "San Diego Toros", "text": "I San Diego Toros furono una franchigia calcistica statunitense di San Diego in California, che nel 1968 partecip\u00f2 per una sola stagione alla North American Soccer League, nell'anno d'esordio del campionato.\nStoria.\nLa squadra venne fondata nel 1968 a seguito del trasferimento dei Los Angeles Toros da Los Angeles a San Diego. La franchigia disput\u00f2 tutte le sue partite casalinghe al Balboa Stadium, sede della squadra di football americano dei San Diego Chargers. Durante il corso del torneo si comport\u00f2 bene, vincendo la sua divisione e superando in semifinale i Cleveland Stokers. In seguito venne sconfitta nella finalissima dai Chiefs di Atlanta. Tuttavia, la scarsa affluenza di pubblico indusse i proprietari a non proseguire nella partecipazione alla Lega, non reputandola redditizia. La societ\u00e0 fu sciolta e, fino all'avvento dei Sockers, la citt\u00e0 californiana rimase fuori dal giro del calcio professionistico."}
{"id": "1230037", "revid": "188116", "url": "https://it.wikipedia.org/wiki?curid=1230037", "title": "Espero (F 576)", "text": "La fregata Espero \u00e8 stata un'unit\u00e0 missilistica e anti sommergibile, della Marina Militare Italiana che appartiene alla Classe Maestrale. Costruita a Riva Trigoso, la nave \u00e8 stata varata il 19 novembre 1983, entrando in servizio il 4 maggio 1985, e radiata nel giugno 2021.\nServizio.\nLa nave ha avuto un'attivit\u00e0 molto intensa come tutte le navi della classe ed ha partecipato nella prima parte di questo decennio all'operazione Enduring Freedom.\nLa Campagna in centro-sud America del 1987 (campagna addestrativa, svolta con l'Unit\u00e0 Navale \u201cgemella\u201d Euro, toccando i portidi Dakar (Senegal), Rio de Janeiro (Brasile), Buenos Aires (Argentina), Montevideo (Uruguay), S. Salvador de Bahia (Brasile), Port of Spain (Repubblica di Trinidad e Tobago-Caraibi), La Guaira (Venezuela), S.Juan de Portorico (Puerto Rico), Norfolk (Virginia-USA), Hamilton (Bermuda), Ponta Delgada (Azzorre), dal 08-06 al 27-09.\nOperazione \u201cGolfo 1\u201d dal 2 marzo all'11 agosto del 1988 (missione nata in seguito al protrarsi degli scontri Iran-Iraq per proteggere il naviglio mercantile, in transito nelle acque del Golfo Persico, dai possibili attacchi perpetrati da Unit\u00e0 iraniane); nel 1989 e nel 1991 la NAVOCFORMED (NATO Naval On-Call Force Mediterranean, dispositivo alleato multinazionale di reazione rapida nel Mediterraneo).\nDal 18 giugno al 12 luglio 1991 la Joint OPS IT/US (Mediterraneo Orientale); dal 10 settembre al 17 ottobre 1991 l'esercitazione \u201cStendardo\u201d ed esercitazione NATO \u201cDisplay Determination (Emergency Deployment Readiness exercise).\nDal 1 febbraio al 25 maggio 1992 Operazione \u201cSharp Fence\u201d e \u201cMare Nuovo 93-1\u201d (missione condotta nelle acque internazionali dell'Adriatico al largo delle coste della Ex-Jugoslavia, al fine di assicurare l'embargo del traffico di armi verso la Ex-Jugoslavia, sotto l'egida dell'Unione Europea).\nDal 5 settembre al 20 dicembre 1993 Operazione \u201cSharp Guard\u201d (missione condotta al fine di assicurare l'applicazione delle sanzioni economiche e l'embargo delle armi stabilite dal Consiglio di Sicurezza delle Nazioni Unite nei confronti della Ex-Jugoslavia).\nOperazione \u201cSharp Guard\u201d, dal 27 aprile al 30 maggio del 1994.\nOperazione \u201cSharp Guard\u201d, dal 4 febbraio al 13 marzo 1995.\nBOST (Basic Operational Sea Training) ovvero un periodo di addestramento NATO congiunto svolto in Gran Bretagna per sviluppare capacit\u00e0 di reazione e gestione degli eventi di Difesa Passiva, dal maggio ad agosto dello stesso anno.\nDal 2 gennaio al 24 marzo 1996 Operazione \u201cSharp Guard\u201d e \u201cMIDOP 2-96\u201d - STANAVFORMED (Standing Naval Force Mediterranean, forza navale della NATO attivata il 30 aprile 1992).\nDal 9 settembre al 19 ottobre 1996 Addestramento Avanzato \u201cMinistrex IT-US\u201d e \u201cDinamic Mix 96\u201d (esercitazione NATO combinata, interforze, che rifletteva tutta la gamma di operazioni di combattimento, compreso il mantenimento della pace e la gestione della crisi); Nel 1997 Controllo Antimmigrazione clandestina (Albania) (dal 21-02 al 18-04 e dal 03-05 al 13-06); dal 2 giugno al 21 luglio e dal 20 agosto al 13 dicembre 1998 partecipa alla STANAVFORMED e Operazione \u201cDetermined Force\u201d (Operazione NATO composta da forze multinazionali per contribuire alla stabilizzazione dell'area balcanica).\nDal 19 gennaio al 4 maggio 2000 partecipa di nuovo alla STANAVFORMED;dal 26 gennaio al 9 marzo 2003 Esercitazione \u201cMECO\u201d (\u201cMise En Condition Op\u00e9rationelle\u201d Addestramento avanzato in collaborazione con la Marina Francese).\nDal 5 settembre 2004 al 19 febbraio 2005 Operazione \u201cEnduring Freedom\n Resolute Behaviour\u201d (pattugliamento in Mar Arabico attivato dopo gli attentati dell'11 settembre 2001).\nDal 21 settembre al 16 dicembre 2005 Operazione \u201cActive Endeavour\u201d(pattugliamento in Mar Mediterraneo sotto il Comando della NATO al fine di prevenire traffici terroristici o di armi di distruzione di massa e, pi\u00f9 in generale, per garantire la sicurezza della navigazione) - STANAVFORMED.\nUNIFIL \u2013 Operazione \u201cLeonte\u201d (United Nation Interim Force in Lebanon, Forza di interposizione in Libano allo scopo di effettuare operazioni di interdizione marittima nei confronti di traffici illeciti lungo le coste libanesi, ambito ONU), dal 03 al 19 ottobre 2006.\nUNIFIL II \u2013 \u201cImpartial Behaviour\u201d (EUROMARFOR\u00a0\u2013 Forza Marittima Europea), dal 20 febbraio al 5 giugno 2008.\nOperazione \u201cActive Endeavour\u201d, da novembre a dicembre 2010.\nDal 15 febbraio al 26 giugno 2011 Operazione \u201cAtalanta\u201d (nata per il contrasto alle attivit\u00e0 di pirateria nel Golfo di Aden e lungo le coste della Somalia).\nDal 7 all'11 novembre 2011 IONIEX 2011 (Esercitazione bilaterale Italia-Russia).\nDal 9 al 24 febbraio 2012 PROUD MANTA 2012 (Esercitazione avanzata ambito NATO finalizzata alla interoperabilit\u00e0 e cooperazione aerea, di superficie e sotto la superficie)\nDal 14 maggio al 1\u00ba giugno 2012 Esercitazione \u201cMare Aperto-Amphex 2012\u201d\nDal 6 al 19 febbraio 2013 Operazione \u201cVi.pe./Constant Vigilance\u201d (per il controllo dei flussi migratori e la vigilanza pesca);\nDal 26 settembre al 7 ottobre 2013 Esercitazione \u201cMare Aperto/ Brillant Mariner 2013\u201d.\nDal 7 al 10 ottobre 2013 Esercitazione \u201cPassex Italo-Francese\u201d.\nNel 2013 e 2014 presenza e sorveglianza in Mar Mediterraneo e partecipazione all'operazione \u201cMare Nostrum\u201d.\nHa lasciato il servizio attivo il 31 dicembre 2018 entrando in stato di ridotta tabella di disponibilit\u00e0, preludio alla radiazione.\nIl 30 giugno 2021 si \u00e8 tenuta a Taranto la cerimonia dell'ultimo ammaina bandiera alla presenza numerose altre autorit\u00e0 militari e civili che hanno sancito l'effettiva uscita della Nave dalla squadra navale.\nNome.\nIn precedenza altre due unit\u00e0 della Regia Marina avevano portato il nome Espero, che nella mitologia greca era il leggendario signore delle terre d'occidente, figlio di Astreo e di Eos che, secondo una tradizione, dopo essere salito sulle spalle di Atlante per vedere le stelle pi\u00f9 da vicino, scomparve travolto da un uragano e in sua memoria, venne dato il suo nome all'astro che compare per primo, alla sera, e che annuncia il tempo del riposo. Secondo altre tradizioni, Afrodite se ne invagh\u00ec e lo rap\u00ec in cielo per trasformarlo in astro e divenne cos\u00ec l\u2019astro pi\u00f9 bello del cielo. I Latini lo chiamarono \"Vesper\", identificandolo con il pianeta Venere alla sera. Espero \u00e8 anche il nome del vento di Ponente un vento del Mar Mediterraneo che spira da Ovest.\nLa prima unit\u00e0 fu un cacciatorpediniere della classe Nembo costruito nei cantieri Pattison di Napoli, varato nel 1904 ed in servizio nella Regia Marina dal 1905 al 1923. Durante la prima guerra mondiale oper\u00f2 nell'Adriatico e nello Ionio per la difesa costiera e alla fine della guerra partecipo alla difesa delle citt\u00e0 di Pola e Fiume. Tra il 1908 e il 1910 venne modificato per la propulsione a nafta ed i due fumaioli vennero sostituiti con tre di minori dimensioni ed ebbe alcune modifiche all'armamento. Durante la guerra imbarc\u00f2 attrezzature poppiere per il trasporto e la posa di torpedini, mentre nel dopoguerra venne eliminato un fumaiolo ed arretrata la plancia. Nel dopoguerra durante le vicende dell'occupazione di Fiume da parte del poeta Gabriele d'Annunzio e della Reggenza italiana del Carnaro la nave, che aveva compiti di scorta sulla rotta Trieste-Sebenico, pass\u00f2 dalla parte di D\u2019Annunzio, raggiungendo Fiume l'8 dicembre 1920. Il 26 dicembre dello stesso anno, durante il cosiddetto Natale di Sangue, l\u2019\"Espero\" fu cannoneggiato ed incendiato dalla corazzata \"Andrea Doria\", riportando gravi danni e una delle vittime del Natale di Sangue, il marinaio Desiderato Rolfini, apparteneva infatti all'equipaggio della nave. Nel gennaio 1921 l\u2019\"Espero\" rientr\u00f2 a Pola e, come le altre navi che si erano schierate con i legionari fiumani, venne disarmato e radiato per poi essere re-inscritto nei ruoli del naviglio militare \u2013 il 16 gennaio 1921\u00a0\u2013 con il nome \"Turbine\", gi\u00e0 appartenuto ad una unit\u00e0 gemella perduta in guerra.\nNel 1921 venne classificato torpediniera e rinominato \"Turbine\" e fu dislocato a Venezia, presso la Scuola meccanici, per l'istruzione pratica degli allievi, prima di essere definitivamente radiato nel 1923.\nLa seconda unit\u00e0 fu un cacciatorpediniere della classe Turbine costruito nel cantiere Ansaldo di Genova, entrato in servizio il 30 aprile 1928. Nel 1932 venne dislocato in Cina e durante la guerra civile spagnola, comp\u00ec varie missioni nel Mediterraneo occidentale per la repressione del contrabbando di materiale bellico e la protezione del traffico marittimo. Assegnato alla base di Taranto venne periodicamente dislocato a Tobruk e venne affondato al largo delle coste libiche dall'incrociatore leggero australiano \"Sidney\" il 28 giugno 1940. Sorpreso da una formazione nemica e colpito alle prime salve, la nave si immol\u00f2 manovrando per proteggere la ritirata delle altre due unit\u00e0 che l'accompagnavano, le gemelle \"Ostro\" e \"Zeffiro\", consentendo loro di disimpegnarsi e di raggiungere Bengasi e difendendosi accanitamente prima di colare a picco. Il suo comandante, Enrico Baroni, inabissatosi con l'unit\u00e0, venne decorato con la Medaglia d'Oro al Valor Militare alla memoria."}
{"id": "1230039", "revid": "110157", "url": "https://it.wikipedia.org/wiki?curid=1230039", "title": "Harmannsdorf", "text": "Harmannsdorf \u00e8 un comune austriaco di 3 937 abitanti nel distretto di Korneuburg, in Bassa Austria; ha lo status di comune mercato (\"Marktgemeinde\"). Il 1\u00ba gennaio 1972 ha inglobato i comuni soppressi di Hetzmannsdorf, Kleinr\u00f6tz, Mollmannsdorf, Oberg\u00e4nserndorf, R\u00fcckersdorf e Seebarn e nel 1975 quello di W\u00fcrnitz."}
{"id": "1230040", "revid": "110157", "url": "https://it.wikipedia.org/wiki?curid=1230040", "title": "Hausleiten", "text": "Hausleiten \u00e8 un comune austriaco di 3 715 abitanti nel distretto di Korneuburg, in Bassa Austria; ha lo status di comune mercato (\"Marktgemeinde\"). Nel 1971-1972 ha inglobato i comuni soppressi di Gaisruck, Goldgeben, Perzendorf, Pettendorf, Schmida, Seitzersdorf-Wolfpassing, Zaina e Zissersdorf."}
{"id": "1230043", "revid": "110157", "url": "https://it.wikipedia.org/wiki?curid=1230043", "title": "Korneuburg", "text": "Korneuburg \u00e8 un comune austriaco di 12 874 abitanti nel distretto di Korneuburg, in Bassa Austria, del quale \u00e8 capoluogo; ha lo status di citt\u00e0 capoluogo di distretto (\"Bezirkshauptstadt\").\nGeografia fisica.\nSi trova nel Weinviertel (\"Zona del vino\") sul Danubio, circa 16 chilometri a nord-ovest da Vienna. La superficie \u00e8 di 9,71\u00a0km\u00b2"}
{"id": "1230044", "revid": "36426", "url": "https://it.wikipedia.org/wiki?curid=1230044", "title": "Torre dei Monaldi", "text": ""}
{"id": "1230046", "revid": "98077", "url": "https://it.wikipedia.org/wiki?curid=1230046", "title": "Publio Cornelio Silla", "text": "Biografia.\nEra il nipote (ma vi sono controversie sul suo grado di parentela) di Lucio Cornelio Silla; alcune fonti dicono che il fratello maggiore del dittatore sia stato adottato dalla nascita nella famiglia equestre di Sesto Peruviano, dunque il giovane Publio ebbe contatti con lo zio sino a quando , pi\u00f9 tardi, fu eletto console nel 66 a.C. (per entrare in carica nel 65 a.C.) assieme a Publio Autronio, ma furono scoperti brogli elettorali a loro carico ed immediatamente furono spogliati della carica. Presto fu implicato nella congiura di Catilina assieme al collega, ma non fu imputato, dato che Marco Tullio Cicerone e Quinto Ortensio Ortalo assunsero la sua difesa.\n\u00c8 forse pi\u00f9 noto per aver comandato l'ala destra dell'esercito di Giulio Cesare durante la battaglia di Farsalo del 48 a.C."}
{"id": "1230047", "revid": "110157", "url": "https://it.wikipedia.org/wiki?curid=1230047", "title": "Langenzersdorf", "text": "Langenzersdorf \u00e8 un comune austriaco di 8 083 abitanti nel distretto di Korneuburg, in Bassa Austria; ha lo status di comune mercato (\"Marktgemeinde\"). Tra il 1938 e il 1954 \u00e8 stato aggregato alla citt\u00e0 di Vienna."}
{"id": "1230049", "revid": "110157", "url": "https://it.wikipedia.org/wiki?curid=1230049", "title": "Leitzersdorf", "text": "Leitzersdorf \u00e8 un comune austriaco di 1 227 abitanti nel distretto di Korneuburg, in Bassa Austria."}
{"id": "1230050", "revid": "295403", "url": "https://it.wikipedia.org/wiki?curid=1230050", "title": "Washington Whips", "text": "Gli Washington Whips furono un club calcistico statunitense di Washington, D.C. nato nel 1967 e cessato alla fine del 1968 dopo aver disputato la stagione d'esordio della North American Soccer League.\nStoria.\nLa squadra disput\u00f2 l'unica edizione del campionato dell'USA-United Soccer Association (in pratica la NASL con un diverso nome, ma che conservava il diritto a fregiarsi del campionato di Prima Divisione su riconoscimento della FIFA) nel 1967: quell'edizione della Lega fu disputata utilizzando squadre europee e sudamericane in rappresentanza di quelle della USA, che non avevano avuto tempo di riorganizzarsi dopo la scissione che aveva dato vita al campionato concorrente della National Professional Soccer League I; la squadra della Capitale fu rappresentata dagli scozzesi dell' e si comport\u00f2 molto bene, vincendo la sua divisione e arrivando alla finale per il titolo, persa contro i Los Angeles Wolves (a loro volta rappresentati dagli inglesi del Wolverhampton).\nNel 1968 la squadra disput\u00f2 il campionato della NASL e arriv\u00f2 seconda nella sua divisione, cosa questa che non le permise tuttavia di giungere ai \"playoff\", riservati solo alle prime classificate. A dispetto di un'affluenza tutto sommato accettabile (7.300 spettatori di media nel biennio) la franchigia fu sciolta. La squadra che prese il posto degli Whips fu il Washington Darts nella stagione 1970."}
{"id": "1230051", "revid": "486946", "url": "https://it.wikipedia.org/wiki?curid=1230051", "title": "Treviso Calcio", "text": ""}
{"id": "1230061", "revid": "110157", "url": "https://it.wikipedia.org/wiki?curid=1230061", "title": "Leobendorf", "text": "Leobendorf \u00e8 un comune austriaco di 4 872 abitanti nel distretto di Korneuburg, in Bassa Austria; ha lo status di comune mercato (\"Marktgemeinde\")."}
{"id": "1230064", "revid": "110157", "url": "https://it.wikipedia.org/wiki?curid=1230064", "title": "Niederhollabrunn", "text": "Niederhollabrunn \u00e8 un comune austriaco di 1 528 abitanti nel distretto di Korneuburg, in Bassa Austria; ha lo status di comune mercato (\"Marktgemeinde\")."}
{"id": "1230065", "revid": "57342", "url": "https://it.wikipedia.org/wiki?curid=1230065", "title": "Rinaldo Rigola", "text": "Biografia.\nRigola, figlio di un tintore tessile e di una stiratrice, dopo aver frequentato una scuola professionale a Biella, sua citt\u00e0 natale, inizi\u00f2 a lavorare a soli 16 anni come operaio nell'industria tessile e si iscrisse, in giovane et\u00e0, al Partito Socialista Italiano. Primo deputato operaio, fu eletto nel 1900 nel collegio di Biella.\nIl 15 agosto 1895 fond\u00f2 il foglio socialista \"Corriere Biellese\" e nel 1906 la CGdL - Confederazione Generale del Lavoro, di cui fu Segretario Generale fino al 1918.\nEra cieco per un infortunio sul lavoro.\nGuid\u00f2 la CGdL dalla sua nascita fino alla fine della prima guerra mondiale, lavorando per rendere l'organizzazione indipendente dal PSI.\nNel 1922 diede vita con Filippo Turati e Claudio Treves al Partito Socialista Unitario e fu inizialmente contrario al fascismo. \nDopo lo scioglimento della CGdL, nel 1926, fu il principale fondatore dell'Associazione Nazionale Studi - Problemi del Lavoro, un centro studi politico-culturale di estrazione sindacalista socialista che finir\u00e0 per appoggiare parte della politica sociale del corporativismo fascista, dati i progressi in materia di giustizia sociale che la Carta del Lavoro del 1927 sembr\u00f2 attuare.\nNel dopoguerra, dato il suo appoggio al regime fascista, venne emarginato, finendo per ritirarsi dalla scena politica italiana."}
{"id": "1230066", "revid": "767487", "url": "https://it.wikipedia.org/wiki?curid=1230066", "title": "Ru\u00dfbach", "text": "Ru\u00dfbach \u00e8 un comune austriaco di 1 391 abitanti nel distretto di Korneuburg, in Bassa Austria."}
{"id": "1230070", "revid": "1543377", "url": "https://it.wikipedia.org/wiki?curid=1230070", "title": "Delage Type U", "text": "La Type U era un'autovettura di fascia medio-bassa prodotta tra il 1910 ed il 1911 dalla Casa automobilistica francese Delage.\nProfilo.\nQuesta vettura and\u00f2 a prendere il posto delle Type E, F e G e si poneva in concorrenza con vetture gi\u00e0 affermate come la Renault Type AX, che era gi\u00e0 divenuta molto famosa in Francia per la sua affidabilit\u00e0.\nMontava inizialmente un motore monocilindrico De Dion-Bouton da 942 cm\u00b3, in grado di erogare una potenza massima di 8,5 CV.\nIn seguito, tale motore fu sostituito con un altro di cilindrata pari a 952\u00a0cm\u00b3.\nLa Delage Type U fu l'ultima vettura di fascia medio-bassa prodotta dalla Casa di Levallois: nel 1911 fu tolta di produzione e da quel momento vi fu spazio solo per vetture medie, medio-alte, ma soprattutto di fascia alta."}
{"id": "1230071", "revid": "110157", "url": "https://it.wikipedia.org/wiki?curid=1230071", "title": "Sierndorf", "text": "Sierndorf \u00e8 un comune austriaco di 3 817 abitanti nel distretto di Korneuburg, in Bassa Austria; ha lo status di comune mercato (\"Marktgemeinde\")."}
{"id": "1230073", "revid": "91102", "url": "https://it.wikipedia.org/wiki?curid=1230073", "title": "Tristan de Clermont-Lodeve", "text": ""}
{"id": "1230074", "revid": "110157", "url": "https://it.wikipedia.org/wiki?curid=1230074", "title": "Spillern", "text": "Spillern \u00e8 un comune austriaco di 2 161 abitanti nel distretto di Korneuburg, in Bassa Austria; ha lo status di comune mercato (\"Marktgemeinde\")."}
{"id": "1230075", "revid": "91102", "url": "https://it.wikipedia.org/wiki?curid=1230075", "title": "Tristano di Clermont", "text": ""}
{"id": "1230076", "revid": "110157", "url": "https://it.wikipedia.org/wiki?curid=1230076", "title": "Stetteldorf am Wagram", "text": "Stetteldorf am Wagram \u00e8 un comune austriaco di 1 032 abitanti nel distretto di Korneuburg, in Bassa Austria; ha lo status di comune mercato (\"Marktgemeinde\")."}
{"id": "1230078", "revid": "436907", "url": "https://it.wikipedia.org/wiki?curid=1230078", "title": "Random 1-8", "text": "Random 1-8 \u00e8 il terzo EP del gruppo musicale britannico Muse, pubblicato il 4 ottobre 2000 dalla Taste Media.\nDescrizione.\nDistribuito per promuovere il tour del gruppo in Giappone, il disco contiene una raccolta di alcune b-side con l'aggiunta delle versioni dal vivo di \"Fillip\" e di \"Do We Need This\". Al termine di quest'ultimo brano \u00e8 possibile ascoltare alcune tracce fantasma, ovvero tre remix differenti in chiave dance di \"Sunburn\", due realizzati da Timo Maas (rispettivamente denominati \"Timo Maas Sunstroke Mix\" e \"Timo Maas Breakz Again Mix\") e uno ad opera di Steven McCreery."}
{"id": "1230079", "revid": "838137", "url": "https://it.wikipedia.org/wiki?curid=1230079", "title": "Andrej Szeptycki", "text": "Secondo lo storico Jaroslav Pelikan \u00abfu la figura pi\u00f9 rilevante... nell'intera storia della Chiesa ucraina del XX secolo\u00bb.\nBiografia.\nAleksander Szeptycki nacque in un villaggio della Galizia, allora territorio dell'Impero austro-ungarico, da una famiglia aristocratica ucraina, che nel corso del XIX secolo si era polonizzata e convertita al cattolicesimo. Tra i suoi antenati troviamo importanti figure di ecclesiastici, fra cui due metropoliti di Kiev, Atanasy e Lev. Suo nonno materno era lo scrittore polacco Aleksander Fredro. Uno dei suoi fratelli fu il beato Clemente, monaco studita, mentre un altro fratello, Stanis\u0142aw Szeptycki, fu generale dell'esercito polacco.\nDopo aver prestato il servizio militare nell'esercito asburgico, Aleksander studi\u00f2 legge a Cracovia e Breslavia, laureandosi nel 1888: durante il periodo della sua formazione ebbe modo di viaggiare e visitare citt\u00e0 come Mosca e Roma, dove venne ricevuto in udienza da Papa Leone XIII.\nContro il parere del padre, decise di entrare come monaco nell'Ordine Basiliano di San Giosafat a Dobromyl, cambiando il suo nome di battesimo Aleksander in quello religioso di Andrej (in onore dell'apostolo Andrea, fondatore della Chiesa bizantina): portati a termine gli studi teologici presso il seminario della Compagnia di Ges\u00f9 a Cracovia, il 22 agosto 1892 venne ordinato sacerdote a Przemy\u015bl; nel 1896 fu eletto rettore del monastero basiliano di \"Sant'Onofrio\" a Leopoli.\nAlla morte del cardinale Sylwester Sembratowicz (1836-1898), l'imperatore Francesco Giuseppe d'Asburgo lo elesse vescovo di Stanislaviv: con l'assenso di Leone XIII, il 17 settembre 1899 venne consacrato vescovo. Dopo solo un anno (il 12 dicembre 1900) venne trasferito alla sede metropolitana di Leopoli, da cui dipendevano tutte le diocesi della Chiesa greco-cattolica ucraina.\nSi adoper\u00f2 per la restaurazione dell'autentico monachesimo orientale nella sua Chiesa fondando alcuni monasteri secondo il \"typikon\" studita (poi ordine dei Monaci studiti ucraini), e soprattutto per l'unit\u00e0 delle Chiese cattolica e ortodossa.\nNel 1910 comp\u00ec un lungo viaggio attraverso il nuovo continente, visitando le diocesi ucraine degli Stati Uniti e del Canada e partecipando al XXI Congresso eucaristico internazionale di Montr\u00e9al.\nNel settembre del 1914, allo scoppio della I guerra mondiale, l'Ucraina occidentale venne occupata dalle truppe della Russia zarista, da sempre ostile alle comunit\u00e0 cristiane in comunione con Roma: il metropolita Szeptycki venne arrestato e rimase prigioniero fino al marzo del 1917, quando la Rivoluzione rovesci\u00f2 il regime dello Zar. Il periodo che segu\u00ec (1918-1920) fu particolarmente travagliato: la Galizia fu teatro di scontri tra polacchi e bolscevichi, che videro prevalere i primi. Nel 1920 l'intera Galizia fu annessa alla Polonia (Pace di Riga del 21 settembre 1920.\nNel 1929 fond\u00f2 a Leopoli un'accademia teologica e ne nomin\u00f2 rettore Josyp Slipyj, che fu poi suo coadiutore e successore.\nNel settembre 1939 la Polonia orientale fu invasa dall'Unione Sovietica. Dal luglio 1941 al 1944 tutta la Polonia fu occupata dal Terzo Reich. Monsignor Szeptycki divenne un oppositore di entrambe le ideologie totalitarie: il comunismo e nazionalsocialismo tedesco, che egli vide vessare il proprio Paese. I sovietici deportarono un milione di polacchi e ucraini e fecero strage di migliaia di prigionieri politici prima di ritirarsi. I nazisti iniziarono a deportare ebrei non appena ebbero il controllo del territorio. Non appena comprese la reale natura del regime nazista, monsignor Szeptycki invi\u00f2 una protesta personale a Heinrich Himmler, comandante delle forze di sicurezza del Reich (febbraio 1942). Successivamente inform\u00f2 il pontefice Pio XII della natura \"quasi diabolica\" del nazismo (lettera del 29 agosto). Protesse gli ebrei: ne ospit\u00f2 15 nella sede vescovile e ne salv\u00f2 non meno di cento. Nel novembre 1942 firm\u00f2 una lettera pastorale che intitol\u00f2 \"Non ucciderai\": in essa ammoniva severamente i propri fedeli a non collaborare con gli occupanti nella realizzazione del loro progetto genocida.\nIl metropolita Andrej Szeptytzkyj mor\u00ec nel 1944 e fu sepolto nella cattedrale di San Giorgio a Leopoli.\nIl processo per la sua beatificazione inizi\u00f2 nel 1958. Il 17 luglio 2015 \u00e8 stato promulgato il decreto che ne attesta le virt\u00f9 eroiche.\nSu richiesta dei sopravvissuti dell'Olocausto per intercessione di monsignor Szeptycki, Israele ha accolto la proposta del rabbino David Kahane (che fu salvato dal metropolita) e ha conferito ad Andrej Szeptycki la medaglia di Giusto tra le Nazioni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nTesti principali.\nlettera pastorale al clero e ai fedeli della dell'Eparchia Stanislaviv (1899-1904)\nA proposito di affari cerimoniali (1931)\nLa fedelt\u00e0 alla tradizione (1931)\nIl lavoro per l'unione delle Chiese (1940)\nA proposito di riti (1941)\nCome costruire la casa nazionale (1941])\n\u00abLe questioni sociali\u00bb La lettera pastorale al clero"}
{"id": "1230080", "revid": "767487", "url": "https://it.wikipedia.org/wiki?curid=1230080", "title": "Stetten (Austria)", "text": "Stetten \u00e8 un comune austriaco di 1 356 abitanti nel distretto di Korneuburg, in Bassa Austria."}
{"id": "1230081", "revid": "1305772", "url": "https://it.wikipedia.org/wiki?curid=1230081", "title": "Tela (disambigua)", "text": ""}
{"id": "1230082", "revid": "110157", "url": "https://it.wikipedia.org/wiki?curid=1230082", "title": "Stockerau", "text": "Stockerau \u00e8 un comune austriaco di 16 444 abitanti nel distretto di Korneuburg, in Bassa Austria, del quale \u00e8 centro maggiore; ha lo status di citt\u00e0 (\"Stadtgemeinde\"). Viene considerato luogo di martirio di san Colmano di Stockerau.\nIl paesino \u00e8 attraversato da un lunghissimo fiume europeo, il Danubio, dove accanto si accosta una pista ciclabile che ne percorre il perimetro."}
{"id": "1230085", "revid": "121728173", "url": "https://it.wikipedia.org/wiki?curid=1230085", "title": "Vamos a la playa (Miranda)", "text": "Vamos a la playa \u00e8 una canzone della cantante dance francese Miranda. La canzone \u00e8 inoltre stato il singolo di debutto della cantante e il primo estratto dal suo album \"Fiesta\". Entrambi son stati pubblicati nel 1999.\nIl brano.\nIl brano, scritto da Noam Kaniel, Johnny Williams e Louis Element e prodotto da The Extravaganza Corporation, venne pubblicato in tutto il mondo all'inizio dell'estate del 1999 e ben presto riscosse un notevole successo diventando un tormentone estivo europeo. Il genere della canzone \u00e8 infatti il classico eurodance estivo in lingua spagnola che tra la fine degli anni 90 e l'inizio degli anni 2000 aveva molto seguito, tanto da far diventare i brani di questa categoria dei tormentoni estivi. Stessa sorte tocc\u00f2 a questo brano, cantato per met\u00e0 in lingua spagnola e per met\u00e0 in lingua inglese, che ha lanciato nel mondo musicale la sua interprete. Il testo \u00e8 molto semplice e la melodia orecchiabile richiama la spiaggia, cos\u00ec come il titolo stesso.\nIl brano ebbe un grandissimo successo, diventando appunto tormentone estivo di quell'anno e raggiungendo la posizione numero 4 della classifica italiana dei singoli e diventando, a fine anno, il 64\u00b0 singolo pi\u00f9 venduto in Italia in quello stesso anno.\nIn Italia, il singolo \u00e8 stato inserito anche nella raccolta estiva del Festivalbar 1999.\nIl video.\nIl video, molto semplice, vede la stessa cantante eseguire su una spiaggia e nel bordo di una piscina una coreografia, accompagnata dal suo corpo di ballo. Nel video partecipano al balletto anche bambini e anziani, come a dimostrare che era una canzone senza target, per ogni fascia d'et\u00e0.\nCover.\nNel 2010 la cantante olandese Loona ha realizzato una cover di \"Vamos a la playa\" che ha ottenuto un buon successo in tutta Europa, scalando le classifiche di numerosi paesi.\nIl video.\nIl videoclip \u00e8 stato diretto dal regista da un bosco di Maiorca. Il video mostra Loona sulla spiaggia in bikini con altre persone."}
{"id": "1230086", "revid": "767487", "url": "https://it.wikipedia.org/wiki?curid=1230086", "title": "Aggsbach", "text": "Aggsbach \u00e8 un comune austriaco di 660 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\"). Nella sua frazione Willendorf in der Wachau \u00e8 stata rinvenuta la celebre statuetta paleolitica \"Venere di Willendorf\"."}
{"id": "1230089", "revid": "375872", "url": "https://it.wikipedia.org/wiki?curid=1230089", "title": "Albrechtsberg an der Gro\u00dfen Krems", "text": "Albrechtsberg an der Gro\u00dfen Krems \u00e8 un comune austriaco di 1 037 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\")."}
{"id": "1230092", "revid": "93556", "url": "https://it.wikipedia.org/wiki?curid=1230092", "title": "Bergern im Dunkelsteinerwald", "text": "Bergern im Dunkelsteinerwald \u00e8 un comune austriaco di 1 217 abitanti nel distretto di Krems-Land, in Bassa Austria. \u00c8 stato istituito nel 1968 con la fusione dei comuni soppressi di Geyersberg, Oberbergern, Schenkenbrunn e Unterbergern; capoluogo comunale \u00e8 Unterbergern."}
{"id": "1230096", "revid": "110157", "url": "https://it.wikipedia.org/wiki?curid=1230096", "title": "Dro\u00df", "text": "Dro\u00df \u00e8 un comune austriaco di 969 abitanti nel distretto di Krems-Land, in Bassa Austria. Nel 1971 fu soppresso e accorpato a Stratzing nel nuovo comune di Stratzing-Dro\u00df, ma il 1\u00ba gennaio 1993 i due comuni sono tornati entrambi autonomi."}
{"id": "1230098", "revid": "375872", "url": "https://it.wikipedia.org/wiki?curid=1230098", "title": "D\u00fcrnstein", "text": "D\u00fcrnstein \u00e8 un comune austriaco di 869 abitanti nel distretto di Krems-Land, in Bassa Austria; ha lo status di citt\u00e0 (\"Stadtgemeinde\"). Nel 1971 ha inglobato il comune soppresso di Loiben."}
{"id": "1230099", "revid": "121837", "url": "https://it.wikipedia.org/wiki?curid=1230099", "title": "Imperium Galliarum", "text": ""}
{"id": "1230103", "revid": "1318658", "url": "https://it.wikipedia.org/wiki?curid=1230103", "title": "Furth bei G\u00f6ttweig", "text": "Furth bei G\u00f6ttweig \u00e8 un comune austriaco di 2 992 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\"). Tra il 1938 e il 1948 \u00e8 stato accorpato alla citt\u00e0 di Krems an der Donau.\nGeografia fisica.\nIl territorio comunale \u00e8 ripartito in sei comuni catastali (\"Katastralgemeinden\"): Aigen, Furth bei G\u00f6ttweig, G\u00f6ttweig, Oberfurcha, Palt e Steinaweg.\nMonumenti e luoghi d'interesse.\nLa vicina abbazia di G\u00f6ttweig \u00e8 entrata nel 2000 a far parte del patrimonio dell'umanit\u00e0 dell'UNESCO insieme alla valle di Wachau, al centro storico di Krems an der Donau e all'abbazia di Melk."}
{"id": "1230104", "revid": "110157", "url": "https://it.wikipedia.org/wiki?curid=1230104", "title": "Gedersdorf", "text": "Gedersdorf \u00e8 un comune austriaco di 2 183 abitanti nel distretto di Krems-Land, in Bassa Austria. Nel 1968 ha inglobato i comuni soppressi di Brunn im Felde e Thei\u00df."}
{"id": "1230110", "revid": "110157", "url": "https://it.wikipedia.org/wiki?curid=1230110", "title": "Gf\u00f6hl", "text": "Gf\u00f6hl \u00e8 un comune austriaco di 3 715 abitanti nel distretto di Krems-Land, in Bassa Austria; ha lo status di citt\u00e0 (\"Stadtgemeinde\")."}
{"id": "1230111", "revid": "869733", "url": "https://it.wikipedia.org/wiki?curid=1230111", "title": "Fantainvenzioni", "text": "Fantainvenzioni (\"Beyond Tomorrow\") \u00e8 un programma televisivo australiano trasmesso su Seven Network tra il 2005 e il 2007 per tre edizioni. La trasmissione trae origine dal programma della ABC \"Towards 2000\" del 1981, rinominato \"Beyond 2000\" nel 1985 e terminato nel 1999. In Italia \u00e8 stata trasmessa l'edizione rinnovata del 2005 su Discovery Science.\nLo show, della durata di 45 minuti pi\u00f9 4 blocchi pubblicitari, mostra dimostrazioni di future invenzioni che potrebbero entrare nella nostra quotidianit\u00e0 in un futuro prossimo (ad esempio la lattina autorefrigerante, la bicicletta tagliaerba, ecc.)."}
{"id": "1230113", "revid": "110157", "url": "https://it.wikipedia.org/wiki?curid=1230113", "title": "Grafenegg", "text": "Grafenegg (fino al 2003 Etsdorf-Haitzendorf) \u00e8 un comune austriaco di 3 019 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\")."}
{"id": "1230114", "revid": "110157", "url": "https://it.wikipedia.org/wiki?curid=1230114", "title": "Ente foreste della Sardegna", "text": "LEnte foreste della Sardegna (in sigla: EFS) era un soggetto pubblico esecutivo della Regione Autonoma della Sardegna dotato di personalit\u00e0 giuridica di diritto pubblico e di autonomia regolamentare, amministrativa e patrimoniale, istituito nel 1999 con la finalit\u00e0 di tutelare, valorizzare e incrementare le risorse naturali della Sardegna, con particolare riferimento al patrimonio faunistico e forestale. \n\u00c8 stato soppresso dall'articolo 35 comma 6 della legge regionale n.8 del 27 aprile 2016 e gli \u00e8 subentrata l'Agenzia forestale regionale per lo sviluppo del territorio e dell'ambiente della Sardegna (in acronimo: Forestas, graficamente reso come FoReSTAS).\nIstituzione.\nL'EFS fu istituito con la legge regionale n. 24 del 9 giugno 1999 (\"Istituzione dell'Ente foreste della Sardegna, soppressione dell'Azienda delle foreste demaniali della Regione Sarda e norme sulla programmazione degli interventi regionali in materia di forestazione\"). La stessa legge soppresse l'Azienda delle foreste demaniali della Regione Sarda, con esecutivit\u00e0 a partire dal gennaio del 2000, trasferendone il patrimonio e i compiti istituzionali al nuovo ente."}
{"id": "1230115", "revid": "30610", "url": "https://it.wikipedia.org/wiki?curid=1230115", "title": "Arte bizantina", "text": "Larte bizantina si \u00e8 sviluppata nell'arco di un millennio, tra il V ed il XV secolo, prima nell'ambito dell'Impero romano, poi di quello bizantino, che ne raccolse l'eredit\u00e0 e di cui Costantinopoli fu capitale. \nLe caratteristiche pi\u00f9 evidenti dei canoni dell'arte bizantina sono la religiosit\u00e0, l'anti-plasticit\u00e0 e l'anti-naturalismo, intese come appiattimento e stilizzazione delle figure, volte a rendere una maggiore monumentalit\u00e0 ed un'astrazione soprannaturale (\"smaterializzazione\" dell'immagine). Infatti il gusto principale dell'arte bizantina \u00e8 stato quello di descrivere le aspirazioni dell'uomo verso il divino. L'arte bizantina ha comunque avuto espressioni stilistiche molto diverse fra di loro nei suoi oltre mille anni di vita, ma nell'Impero d'Oriente l'arte rimase quasi invariata.\nStoria.\nLa storia dell'arte bizantina pu\u00f2 essere divisa in:\nL'arte bizantina, con la sua ieraticit\u00e0 e il suo carattere a-spaziale, si richiama evidentemente al misticismo del cristianesimo nell'Impero Bizantino (Origene) ed \u00e8 \"coerente con il pensiero del tempo, in gran parte caratterizzato dal neoplatonismo: la tecnica musiva \u00e8 propriamente il processo del riscatto dalla condizione di opacit\u00e0 a quella, spirituale, della trasparenza, della luce, dello spazio\".\nCostantinopoli.\nDopo la fondazione della nuova capitale da parte di Costantino I (306-337) nel 330, inizi\u00f2 un complesso programma di costruzione incentrato a legare indissolubilmente la nuova citt\u00e0 monumentale con il nome del suo fondatore. L'unico monumento superstite dell'epoca di Costantino \u00e8 l'Ippodromo, monumentale arena per i giochi che aveva anche la funzione di permettere l'\"epifania\" dell'Imperatore, che si mostrava nella sua tribuna circondato dagli attributi del suo potere e veniva acclamato dal popolo in una visione che doveva sembrare divina.\nCon Teodosio II (408-450) vi fu un considerevole ampliamento della citt\u00e0, testimoniato da un vigoroso sviluppo urbano che indusse l'Imperatore a far costruire una nuova cinta muraria che da lui prese il nome. Ma fu solo in epoca giustinianea (VI secolo) che Costantinopoli acquis\u00ec quelle caratteristiche monumentali che ne fecero la pi\u00f9 splendida citt\u00e0 allora conosciuta, soppiantando definitivamente in ricchezza e popolazione i pi\u00f9 ricchi e antichi centri urbani del Mediterraneo orientale (Alessandria, Antiochia) e la stessa Roma, la cui popolazione si era ridotta, a seguito delle invasioni barbariche e delle guerre gotiche a poche decine di migliaia di anime.\nDurante il regno di Giustiniano furono infatti edificati alcuni dei monumenti pi\u00f9 famosi di Costantinopoli, come la magnifica Hagia Sophia, chiesa della Santa Sapienza, ricostruita in seguito a un incendio nelle forme monumentali date dalla maestosa cupola che irradia di una luce quasi ultraterrena il vastissimo spazio dell'aula a base centrale della basilica. Altre opere dell'epoca di Giustiniano sono la Santa Irene, la chiesa dei Santi Sergio e Bacco, la ricostruzione della chiesa dei Santi Apostoli.\nLa capitale si afferm\u00f2 presto come centro di irradiazione artistica in tutti i campi, grazie al convergere di artisti provenienti da tutto l'impero, che poi riportavano nelle province le novit\u00e0 apprese.\nA causa delle distruzioni di opere per eventi bellici e naturali nei territori dell'Impero e in particolare nella stessa Costantinopoli, alcuni dei migliori documenti di arte bizantina si trovano in altre aree toccate dall'influenza della \"Seconda Roma\" quali l'Italia, la Grecia, i Balcani e, forse in minor misura, in Russia ed Ucraina.\nRavenna.\nA Ravenna si sono conservati i migliori mosaici risalenti all'epoca di Giustiniano I (527-565), grazie al programma celebrativo iniziato dal vescovo Massimiano a partire dal 560 circa. Specialmente nella Basilica di San Vitale, a base ottagonale con sorprendenti analogie con la chiesa dei Santi Sergio e Bacco a Costantinopoli, tanto da aver fatto pensare alla mano dello stesso architetto, ha un interno sontuosamente decorato, con marmi policromi, stucchi, capitelli e pulvini scolpiti, ma soprattutto da celeberrimi mosaici, dove \u00e8 celebrata l'epifania di Giustiniano e dell'Imperatrice Teodora, ciascuno accompagnato dai personaggi della corte, tutto lo sfarzo che richiedeva il loro status politico e religioso.\nL'arte bizantina si stacc\u00f2 dalla precedente arte paleocristiana per la maggiore monumentalit\u00e0 delle figure, che penalizz\u00f2 per\u00f2 la resa dei volumi e dello spazio: i corpi sono assolutamente bidimensionali e stereotipati, e solo nei volti regali si nota uno sforzo verso il realismo, nonostante l'idealizzato ruolo semidivino sottolineato dalle aureole. Non esiste prospettiva spaziale, tanto che i vari personaggi sono su un unico piano, immersi nel fondo oro che d\u00e0 loro una consistenza ultraterrena. \nDello stesso periodo \u00e8 anche la serie di \"Martiri e Vergini\" nella chiesa di Sant'Apollinare Nuovo, dove sono ormai ben chiari gli elementi dell'arte bizantina: \nChiusero la stagione dell'arte ravennate i mosaici di Sant'Apollinare in Classe, dove la rappresentazione \u00e8 ormai dominata dal simbolismo pi\u00f9 puro, ormai staccato completamente da qualsiasi esigenza naturalistica di stampo classico.\nInfatti lo spazio cristiano ha innanzitutto una dimensione trascendente, intrisa di luce, perci\u00f2 l'arte figurativa mirava a suggerire la realt\u00e0 immateriale, derivante dal superamento dei limiti fisici della tangibile tridimensionalit\u00e0, nella costante aspirazione alla dimensione puramente spirituale.\nRoma.\nDurante l'epoca di Teodorico, dal 493 al 526, Roma visse un periodo di pace, governata dal cancelliere Cassiodoro, mentre il Re risiedeva a Ravenna. Mentre i monumenti cittadini subivano un inesorabile e irrimediabile degrado, tanto da alimentare un mito nostalgico dell'antica Roma (Teodorico stesso si fece mandare colonne e marmi dei palazzi imperiali). Di rilievo fu l'iniziativa di Papa Felice IV (526-530), che decise di rompere la stasi facendo edificare una chiesa nel centro del foro romano, la Chiesa dei Santi Cosma e Damiano, tramite il riutilizzo di parti di edifici preesistenti quali la sala delle udienze e la biblioteca del Tempio della Pace e il vestibolo di Massenzio. Si trattava di una rottura della stasi edilizia nel Foro durata pi\u00f9 di due secoli e sanciva la continuit\u00e0 tra tradizione classica e cristianesimo in un luogo altamente simbolico.\nIl grande mosaico del catino absidale rappresenta \"Cristo tra i Santi Cosma e Damiano\" e rispetto al mosaico di Santa Pudenziana (fine del IV, inizio del V secolo) mostra il passaggio a una rappresentazione pi\u00f9 irreale, simbolica e soprannaturale, con il Cristo nell'atto di scendere da una cortina di nuvole infocate disposte in scorcio, che forma un rigido schema triangolare, come se stesse dirigendosi verso l'osservatore. La scena rappresentata \u00e8 quella della \"Parusia\", cio\u00e8 la seconda venuta di Cristo profetizzata nell'Apocalisse di Giovanni. \u00c8 un tema che molta influenza ebbe nella successiva decorazione musiva delle chiese romane specie durante la cosiddetta rinascenza carolingia dove il tema della parusia (e in generale la profezia apocalittica) fu ampiamente ripreso: si veda in particolare il ciclo musivo di Santa Prassede. In ogni caso il mosaico di Cosma e Damiano, coerentemente al fatto che a Roma la tradizione classica offriva ancora modelli su cui confrontarsi, mostra un senso plastico ed una caratterizzazione delle figure pi\u00f9 sviluppati dei coevi mosaici bizantini. In questo senso \u00e8 da notare anche il fatto che sono rappresentate anche le ombre proiettate dalle figure, particolare che scompare nei mosaici romani posteriori,\nmentre lo sfondo \u00e8 blu cobalto non in oro. \nDopo la conquista di Roma durante le guerre gotiche (552), la citt\u00e0 tocc\u00f2 il minimo storico di abitanti (30.000), entrando nel periodo pi\u00f9 buio della sua storia. Inizialmente i bizantini si preoccuparono di restaurare le opere pubbliche di necessit\u00e0 immediata, quali mura, acquedotti, e ponti legati alle vie consolari. La cristianizzazione del centro prosegu\u00ec con l'apertura di chiese in edifici pubblici o la riconversione di templi come il Pantheon, consacrato nel 609, o il Tempio della Fortuna Virile, divenuto tra l'872 e l'882 chiesa di Santa Maria in Gradellis. Dall'aula di rappresentanza dei palazzi imperiali venne ricavata la chiesa di Santa Maria Antiqua, coperta da una frana nell'847 e riscoperta solo nel Novecento, con importante tracce di un ciclo di affreschi databile con notevole precisione (grazie ad iscrizione ed altre fonti) a quattro interventi diversi:\nSe fino alla fine del V secolo l'arte romana (soprattutto paleocristiana) segu\u00ec uno sviluppo autonomo, costituendo semmai essa stessa un modello, per molti artisti bizantini, a partire dal VI secolo a seguito della liberazione giustinianea della citt\u00e0 dal giogo gotico e ancor pi\u00f9 nei due secoli successivi, convivranno nella Citt\u00e0 eterna sia influssi strettamente romano-orientali, sia stimoli verso il classicismo. Se il mosaico del catino absidale di Sant'Agnese fuori le mura (625-638) presenta tre figure isolate, altamente simboliche e immateriali, circondate da un abbagliante fondo oro, gli affreschi della Cappella di Teodoto (un alto funzionario) presso Santa Maria Antiqua mostrano influenze dalla Siria e dalla Palestina, con un uso semplice del colore e del disegno, ma altamente efficace. \nNello stesso arco di tempo si colloca la decorazione della cappella di San Venanzio (databile alla met\u00e0 del settimo secolo) presso il Battistero Laterano. La cappella mostra richiami alla decorazione della Basilica di San Vitale a Ravenna, specie nella disposizione paratattica del corteo di santi, affine alla celeberrima rappresentazione della corte di Giustiniano. Altro elemento bizantino \u00e8 la rappresentazione nel catino della Vergine orante del tipo iconografico della Aghiosoritissa. \nCi restano di quel periodo anche una serie di icone sparse in varie chiese: una \"Madonna\" al Pantheon datata 609, o la \"Madonna Theotok\u00f2s\" di Santa Maria in Trastevere (datazione incerta tra il VI e l'VIII secolo) con una rigida frontalit\u00e0 e colori smaglianti messi in relazione con il primo strato di affreschi di Santa Maria Antiqua.\nMosaici.\nIl mosaico ricopr\u00ec un'importanza fondamentale all'interno dell'arte bizantina, come l'aveva avuta nel mondo romano-imperiale di espressione latina, poich\u00e9 l'utilizzo di tessere vitree policrome risult\u00f2 essere uno strumento ideale per soddisfare le esigenze espressive di carattere visivo con contenuti artistici. Senza nulla togliere ai centri musivi storici, come Roma, Ravenna, Tessalonica, Napoli, e Milano, indubbiamente a Costantinopoli dal VI secolo il mosaico assurse al ruolo di arte per eccellenza e proprio l\u00ec assunse particolari caratteristiche. \nMirabile testimonianza della magnificenza dell'arte musiva bizantina del VI secolo si osserva nella Basilica di San Vitale a Ravenna.\nUno degli elementi preminenti del mosaico bizantino fu la lirica della luce, attraverso la quale gli artisti proiettarono le loro immagini fantasiose in una dimensione astratta e ultrasensibile, ancorandosi ad una realt\u00e0 trascendente.\nMentre lo spazio tese a dilatarsi, le figure umane o spirituali invece si convertirono in immagini immateriali, povere di plasticit\u00e0 e dinamismo bens\u00ec ricche di colori. Se nei primi secoli di sviluppo le finalit\u00e0 narrative furono preminenti, dopo il IX secolo invece le figurazioni rappresentarono concetti religiosi e dogmatici, correlati alla redenzione. La distribuzione tipica dei mosaici nei luoghi di culto consistette nella raffigurazione di Cristo Pantocratore attorniato dagli angeli nella cupola, qui vista come luogo celestiale, mentre agli Evangelisti spett\u00f2 un posto nei pennacchi, la Madonna nell'abside, in questo caso rappresentativo della mediazione fra la sfera celeste e quella terrena, infine nelle navate vennero elencati gli avvenimenti evangelici fondamentali.\nIn realt\u00e0 il mosaico, arte imperiale per eccellenza, fu sostanzialmente una costante dell'arte bizantina e le (relativamente) molte testimonianze che ce ne restano ci dimostrano come questa tecnica decorativa (sia pure in modo non lineare) si dipan\u00f2 lungo i secoli.\nIn questo senso vanno senz'altro citati i cicli musivi veneziani e siciliani (avviati nel XII secolo) unanimemente attribuiti (almeno per le fasi iniziali) a maestranze direttamente chiamate da Costantinopoli. Tra gli altri mosaici sopravvissuti nel tempo si annoverano la \"Piet\u00e0\" presso Santa Sofia di Costantinopoli (XII secolo), il \"San Giorgio\" conservato al Louvre (XII secolo), quelli conservati e del periodo iconoclastico quelli di Santa Irene a Costantinopoli oltre alle raffigurazioni della moschea di Omar a Gerusalemme.\nInfine, nel XIV secolo il mosaico bizantino conobbe un ultimo periodo di rifioritura e di innovazione ed infatti le sue caratteristiche evidenziarono colori pi\u00f9 brillanti, atteggiamenti pi\u00f9 umani e una delicata intimit\u00e0. Risalgono a quest'epoca i mosaici della chiesa di San Salvatore in Chora, a Costantinopoli.\nPittura.\nNella pittura ad affresco si riscontrano gli stessi caratteri ed elementi dell'arte musiva. La pittura bizantina trae origine dalla grande tradizione classico-ellenistica (anche attraverso gli apporti delle province mediorientali dell'Impero che tale tradizione rielaborano peculiarmente), ma ne rivede e ne \u201ccorregge\u201d gli elementi di fondo per fare fronte alle nuove esigenze religiose, spingendosi verso una intima spiritualit\u00e0 che predilige la prospettiva frontale a quella verticale, in grado di dilatare l'estensione del colore limitando le oscillazioni cromatiche; inoltre schematizza le forme e le figure donando fissit\u00e0 espressiva degli sguardi e intensificando la simbolicit\u00e0 della narrazione.\nPurtroppo nessuna opera risalente al primo periodo bizantino \u00e8 sopravvissuta, mentre dell'VIII secolo \u00e8 rimasto qualche affresco nelle catacombe romane e nella chiesa di San Demetrio a Salonicco. Di notevole valore storico-artistico sono gli affreschi delle chiese rupestri in Cappadocia, quelli di arte monastica del X-XI secolo in Anatolia, quelli greci (XI secolo) a Salonicco, a Kastoria e a Focide, cos\u00ec come le pitture nelle chiese di Bachkovo in Bulgaria e a Santa Sofia di Kiev risalenti al XII secolo. Certamente degni di menzione poi sono gli affreschi ciprioti, tra i quali spiccano quelli della piccola chiesa della Panagia Phorbiotissa ad Asinou (XII secolo). In Italia affreschi bizantini si trovano nelle chiese rupestri soprattutto nelle regioni meridionali (Puglia e Basilicata) ad opera di monaci dell'Asia Minore che fuggivano dall'iconoclastia a dalla successiva invasione dei turchi musulmani.\nPer quanto riguarda i due secoli seguenti, si impongono per raffinatezza e delicatezza cromatica gli affreschi nel territorio della ex Iugoslavia, massima testimonianza pervenutaci della cosiddetta rinascenza paleologa, probabilmente gravidi, secondo i pi\u00f9 recenti indirizzi di ricerca, di conseguenze sullo sviluppo dell'arte italiana della seconda met\u00e0 del XIII secolo. Si ricordano anche le opere del XIV secolo conservate nelle chiese cretesi, rumene ad Arge\u0219, russe a Novgorod dove oper\u00f2 in questo periodo il grande pittore greco Teofane, maestro di Andrej Rubl\u00ebv. \nOltre alla pittura monumentale, un capitolo di fondamentale importanza nell'ambito della pittura bizantina \u00e8 costituito dalle icone: rappresentazioni di Ges\u00f9, della Vergine, di santi, delle Dodici Feste della Cristianit\u00e0 ortodossa. Le tecniche di produzione delle icone possono essere le pi\u00f9 varie (encausto, tempera, mosaico, su tavola o su muro) e nel mondo bizantino ebbero (e tuttora hanno nel mondo ortodosso) un alto e complesso significato religioso, cui, fino alla caduta dell'Impero si associava anche un significato civile: alcune icone assursero a palladio dello stato bizantino.\nDal punto di vista strettamente artistico ebbero grandi implicazioni su molte aree soggette all'influenza politica e culturale dell'Impero di Bisanzio, e ci\u00f2 anche per la notevole facilit\u00e0 di spostamento di questi manufatti (si \u00e8 gi\u00e0 ricordata la significativa presenza di antiche icone a Roma). La stessa ripresa della pittura su tavola in ambito occidentale (utilizzata nel modo antico, ma che scompare nell'alto Medioevo d'Occidente a vantaggio della pittura murale e della miniatura), pittura su tavola che tanta parte avr\u00e0 nell'arte europea, ed italiana in specie, dal XII secolo in avanti, \u00e8 debitrice al costante esempio dell'icona. Secondo alcune prospettazioni (O. Demus) produzioni fondamentali dell'arte occidentale, quali la pala d'altare e poi il polittico, altro non sono che adattamenti delle icone alla diversa struttura delle chiese d'Occidente (spesso prive di iconostasi) e alla diversa liturgia. Una delle pi\u00f9 straordinarie raccolte di icone (molte delle quali di paternit\u00e0 direttamente costantinopolitana) \u00e8 conservata oggi presso il Monastero di Santa Caterina sul Monte Sinai, nel territorio dell'attuale Egitto. Qui si conservano icone antichissime come il celeberrimo \"Cristo Pantocratore\", risalente al VI secolo.\nMiniatura.\nDi pregevole qualit\u00e0 sono anche le miniature dei manoscritti. Le miniature pi\u00f9 antiche rivelano tendenze orientaleggianti ed elleniche, mentre le pi\u00f9 recenti evidenziano una tendenza cattedratica legata agli \"scriptoria\" di Costantinopoli oltre ad una popolare manifestata dalla ricchezza ornamentale. I manoscritti pi\u00f9 diffusi sono i salteri, come quello \"Khludov\" di Mosca e di San Giovanni a Costantinopoli; di pregevole fattura sono anche gli omeliari, come i \"Coislin 79\" descriventi le omelie di San Giovanni Crisostomo, gli \"Ottateuchi\" che comprendono i primi 8 libri della Bibbia, gli \"Evangeliari\" e i \"Menologi\" che illustrano le vite dei Santi. \nTra i manoscritti miniati di particolare importanza vi \u00e8 il Codex Purpureus Rossanensis, un prezioso evangelario del VI secolo, custodito a Rossano in Calabria.\nLe arti plastiche: scultura e arti suntuarie.\nSe la pittura e l'arte del mosaico ebbero un ruolo centrale nell'arte bizantina, forse lo stesso non pu\u00f2 dirsi della scultura lapidea. In particolare, a differenza di quanto non si osserva in occidente, la scultura non si emancip\u00f2 dalla funzione decorativa architettonica, rarissime infatti sono le sculture a tutto tondo. \nForse in questo fenomeno gioc\u00f2 un ruolo la diffidenza della cultura religiosa orientale verso la raffigurazione tridimensionale del sacro, associata al paganesimo a causa del grande numero di statue classiche accumulatosi a Costantinopoli. E del resto il ponderoso corpus teologale sviluppato sulla liceit\u00e0 e sul valore della rappresentazione sacra - elaborato dalle correnti iconodule nella disputa contro l'iconoclasmo - si occupa essenzialmente della produzione pittorica. \nCi\u00f2 non di meno anche in campo scultoreo i risultati qualitativi raggiunti furono molto elevati. Una testimonianza molto interessante di scultura lapidea bizantina osservabile in Italia si trova a Pisa. Qui infatti una \"taglia\" bizantina (si ipotizza direttamente proveniente da Costantinopoli) istori\u00f2 (inizi XIII secolo) il portale maggiore del battistero. Tutto ci\u00f2 non significa per\u00f2 che le arti plastiche nel loro complesso fossero scarsamente coltivate. Se la scultura ebbe un ruolo minore (quanto meno rispetto ad altri campi) risultati altissimi, invece, vennero raggiunti nelle arti suntuarie, cio\u00e8 nella lavorazione di materiali preziosi: metalli, avorio, pietre e cristalli. Le lavorazioni in metallo (reliquiari, arredi sacri) inoltre implicavano il frequente utilizzo di decorazioni in smalto, altra tecnica in cui l'arte bizantina raggiunse livelli qualitativi eccelsi. Celeberrime poi sono molte opere in avorio (come il cosiddetto Avorio Barberini, tra i pi\u00f9 noti avori bizantini). Fu proprio nella lavorazione dell'avorio che la scultura bizantina raggiunse le sue vette. Tra le pi\u00f9 alte lavorazioni bizantine in avorio che abbiamo in Italia si annovera la cattedra vescovile di Massimiano, a Ravenna, risalente al VI secolo."}
{"id": "1230116", "revid": "287204", "url": "https://it.wikipedia.org/wiki?curid=1230116", "title": "33377 Vecernicek", "text": ""}
{"id": "1230118", "revid": "110157", "url": "https://it.wikipedia.org/wiki?curid=1230118", "title": "Hadersdorf-Kammern", "text": "Hadersdorf-Kammern \u00e8 un comune austriaco di 2 016 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\")."}
{"id": "1230119", "revid": "287204", "url": "https://it.wikipedia.org/wiki?curid=1230119", "title": "33330 Bareges", "text": ""}
{"id": "1230120", "revid": "110157", "url": "https://it.wikipedia.org/wiki?curid=1230120", "title": "Jaidhof", "text": "Jaidhof \u00e8 un comune austriaco di 1 202 abitanti nel distretto di Krems-Land, in Bassa Austria."}
{"id": "1230122", "revid": "37401", "url": "https://it.wikipedia.org/wiki?curid=1230122", "title": "Jacob Rubenstein", "text": ""}
{"id": "1230123", "revid": "287204", "url": "https://it.wikipedia.org/wiki?curid=1230123", "title": "33058 Kovarik", "text": ""}
{"id": "1230124", "revid": "1851848", "url": "https://it.wikipedia.org/wiki?curid=1230124", "title": "Vittorio Caporale", "text": "Caratteristiche tecniche.\nDifensore eclettico e valido incontrista, tra le sue doti migliori vi era il senso della posizione e la capacit\u00e0 di partecipare anche al gioco offensivo.\nCarriera.\nUdinese.\nCrebbe nelle giovanili dell'Udinese, dalle quali venne poi promosso in prima squadra nella stagione 1967-1968. Gioc\u00f2 con i \"friulani\" per quattro anni in Serie C, gli ultimi tre campionati da titolare.\nBologna.\nNell'estate 1971 venne acquistato dal Bologna, con il quale esord\u00ec in Serie A il 7 novembre in Fiorentina-Bologna (2-1). Alla fine della stagione totalizz\u00f2 per\u00f2 solo 4 presenze.\nLa stagione successiva, pur partendo sempre come riserva, raccolse 24 presenze mentre nella stagione 1973-1974 furono 17, pi\u00f9 diverse presenze nella Coppa Italia vinta dai \"felsinei\".\nCon l'allenatore \"rossobl\u00f9\" Bruno Pesaola per\u00f2 i rapporti non furono mai buoni, e cos\u00ec nella quarta stagione raccolse appena 9 presenze\nTorino.\nIl 10 luglio 1975 fu ceduto al Torino, insieme al compagno Eraldo Pecci, in cambio di Angelo Cereser.\nIn \"granata\" part\u00ec come jolly difensivo pronto a subentrare ai titolari; esord\u00ec alla seconda giornata di campionato da titolare in Torino-Perugia (3-0) in luogo di Nello Santin, infortunato. Disput\u00f2 una gara esemplare sia in fase difensiva che offensiva e da allora fu sempre titolare tranne in occasione della ventiduesima giornata quando fu costretto a fermarsi per via di una distorsione al ginocchio. A fine stagione il Torino divenne Campione d'Italia 1975-1976.\nLa stagione successiva si conferm\u00f2 titolare inamovibile nella stagione che vide il \"Toro\" piazzarsi al secondo posto in campionato; debutt\u00f2 anche in Coppa dei Campioni il 15 settembre 1976 in Torino-Malm\u00f6 (2-1).\nLa stagione 1977-1978 fu nuovamente molto positiva, con il 3\u00ba posto in campionato e la partecipazione alla Coppa UEFA. Si tolse anche la soddisfazione di segnare il suo primo e unico gol in \"granata\" il 12 febbraio 1978 in Torino-Vicenza (2-2).\nNapoli.\nIl 20 luglio fu ceduto al Napoli.\nSotto la guida di Lu\u00eds Vin\u00edcio disput\u00f2 una stagione da titolare che si concluse con il 6\u00ba posto in campionato e la semifinale di Coppa Italia.\nLa stagione successiva invece fu relegato al ruolo di riserva, collezionando 9 presenze in campionato.\n e torn\u00f2 a Udine a lavorare nella fabbrica del fratello.\nStatistiche.\nPresenze e reti nei club.\n\"Statistiche aggiornate all'11 maggio 1980.\""}
{"id": "1230129", "revid": "59785", "url": "https://it.wikipedia.org/wiki?curid=1230129", "title": "Panaghia", "text": "Panaghia in greco \u00e8 un attributo di Maria ed ha il significato di \"Tutta Santa\".\nNell'iconografia dell'Oriente cristiano si trovano particolari raffigurazioni della Panaghia, tra cui:"}
{"id": "1230131", "revid": "125761192", "url": "https://it.wikipedia.org/wiki?curid=1230131", "title": "Bullseye", "text": "Bullseye, il cui vero nome \u00e8 Lester (il cognome non \u00e8 ancora rivelato), \u00e8 un personaggio dei fumetti creato da Marv Wolfman (testi) e Bob Brown (disegni), pubblicato dalla Marvel Comics. La sua apparizione avviene in \"Daredevil\" (vol. 1) n. 131 (marzo 1976).\n\u00c8 un assassino psicopatico impiegato solitamente da Kingpin. Assieme a quest'ultimo e a Typhoid Mary, \u00e8 il pi\u00f9 letale e pericoloso dei nemici di Devil. Bullseye usa le occasioni accordate dai suoi datori di lavoro per esercitare le sue tendenze omicide e per risolvere la sua vendetta personale contro Devil. Un altro suo acerrimo avversario \u00e8 il Punitore.\nBullseye divenne famoso durante un ciclo di storie scritte dall'allora esordiente Frank Miller, dove uccise a sangue freddo l'amante di Devil, la ninja greca Elektra, altro celebre personaggio creato da Miller.\nBiografia del personaggio.\nNon si conosce molto del passato di Bullseye, lui stesso tende spesso a confondere le sue origini raccontando aneddoti distorti o imprecisi: sembra comunque che il suo vero nome sia Lester e che sia cresciuto nel quartiere di Queens di New York con la famiglia, composta da padre, madre e fratello maggiore; sembra che il padre lavorasse per il governo, e che avesse la tendenza a bere e picchiare moglie e figli. Fu per questo motivo che, all'et\u00e0 di dieci anni, nel tentativo di uccidere suo padre, diede fuoco al suo appartamento: tutta la sua famiglia mor\u00ec e il piccolo Lester fu dato in affidamento. Una volta cresciuto divenne un giocatore di baseball professionista.\nDurante una partita di campionato per\u00f2, dato che si stava annoiando (data la sua mira eccellente, vincere gli veniva troppo facile) decise di colpire volutamente il battitore avversario, uccidendolo sul colpo.\nPer questa sua letale precisione venne assunto dai servizi segreti e fu impiegato in missioni segrete in Nicaragua, dove faceva il \"lavoro sporco\" per conto del governo, addestrando l'esercito dei ribelli.\nVenne a conoscenza di un grosso carico di cocaina e, dopo aver ucciso i trafficanti, se ne impossess\u00f2 in modo da poterlo rivendere al miglior offerente delle maggiori organizzazioni criminali, dalla Yakuza alla mafia russa.\nL'operazione and\u00f2 in fumo quando, durante lo scambio, vennero attaccati dal Punitore; durante lo scontro fra i due, arriv\u00f2 la D.E.A., che arrest\u00f2 Lester e lo fece rimpatriare.\nQuesto, almeno, \u00e8 quanto \u00e8 stato raccontato da Bullseye stesso a due agenti della C.I.A. che l'hanno interrogato; tuttavia, sembra che egli si sia fatto arrestare solo per poter arrivare a suo padre, che era in custodia presso gli agenti stessi, per poter terminare il lavoro cominciato quand'era bambino. La presenza del padre indica che Lester pu\u00f2 essersi inventato tutto o quantomeno aver mentito su certi dettagli.\nQuanto \u00e8 avvenuto in seguito \u00e8 invece stato narrato nei fumetti: Bullseye venne ingaggiato dal pi\u00f9 potente boss di New York, Kingpin, e questo lo port\u00f2 a scontrarsi con il vigilantes mascherato noto come Devil, che ben presto divenne il suo nemico giurato. La rivalit\u00e0 fra i due divenne sempre pi\u00f9 grande, fino a quando, a causa di un tumore al cervello, Bullseye cominci\u00f2 ad avere delle visioni di Devil ovunque, e inizi\u00f2 ad aggredire passanti innocenti. In quello che sembrava essere il loro ultimo scontro, Devil gli salv\u00f2 la vita, trascinando il suo corpo privo di sensi fuori dalla galleria della metropolitana dove stava per passare un treno, per poi portarlo in ospedale, dove il tumore gli venne asportato.\nBullseye si sent\u00ec umiliato dall'essere stato salvato dal suo peggior nemico e, anzich\u00e9 essergli riconoscente, quel gesto altruistico aliment\u00f2 il suo odio per Devil. Ormai guarito dalle allucinazioni, torn\u00f2 da Kingpin per avere il suo vecchio lavoro, ma questo lo aveva ormai sostituito con un nuovo killer, la ninja Elektra (che, tra l'altro, era stata la fidanzata di Matt Murdock ai tempi del college). Per mostrarsi migliore di lei e riconquistarsi la considerazione del suo capo, Bullseye le tese un agguato e, dopo averla ferita alla gola con una carta da gioco, la uccise col suo stesso sai.\nQuesto port\u00f2 ovviamente ad un ennesimo duello con Devil: durante lo scontro Bullseye si fece cadere da un palazzo piuttosto che ricevere nuovamente aiuto dal suo avversario.\nA causa della caduta si spezz\u00f2 la spina dorsale e rimase paralizzato; ma un boss della Yakuza giapponese, tale Lord Ventonero, cur\u00f2 la sua paralisi fondendo alla sua colonna vertebrale dell'adamantio. Bullseye torn\u00f2 cos\u00ec in azione e tempo dopo venne ingaggiato da Mysterio affinch\u00e9 uccidesse Karen Page, altra fidanzata di Devil.\nBullseye riapparve a Ryker's Island, dove si ritrov\u00f2 a lottare fianco a fianco con Matt Murdock durante una rivolta carceraria, ma Matt si ribell\u00f2 e imped\u00ec all'assassino di evadere.\nCivil War.\nBullseye rimane cos\u00ec carcerato fino a quando, durante \"Civil War\", viene reclutato da Tony Stark e Reed Richards come componente della nuova formazione dei Thunderbolts assieme ad altri pericolosi criminali come Venom o Lady Deathstrike.\nIl suo istinto omicida viene frenato da dei naniti iniettati nel suo organismo (e in quello di tutti i Thunderbolts) che, tramite una violenta scarica elettrica, gli procurano dolore ogni qualvolta prova a disobbedire agli ordini.\nTony Stark impieg\u00f2 i Thunderbolts durante la battaglia finale contro la fazione di Capitan America.\nCon i Thunderbolts.\nAlla fine della guerra civile, Norman Osborn decise di continuare a servirsi di Bullseye come agente dei nuovi Thunderbolts, sebbene questi non avrebbe mai dovuto apparire davanti alle telecamere ma operare dietro le quinte, in quanto non si doveva scoprire che il governo utilizzava in una \"forza di pace\" un letale pluriomicida.\nIl suo contributo fu determinante per eseguire l'arresto del ribelle Jack Flag, un ex protetto di Capitan America.\nDurante una missione con i Thunderbolts, Bullseye si \u00e8 scontrato a Phoenix con un poco noto supereroe pellerossa chiamato American Eagle (il Navajo Jason Strongbow); poco prima, per\u00f2, ha ucciso due agenti S.H.I.E.L.D.. Cos\u00ec, mentre lo stava affrontando, ha subito una violenta scarica elettrica tramite i naniti del suo sangue. A causa dei colpi subiti e per la scossa ricevuta, ora \u00e8 vittima di una paralisi tale da non poter nemmeno parlare: i medici sostengono che potrebbe anche riprendersi, ma che non esistono precedenti clinici su cui basarsi che accertino questo verdetto.\nLa sua paralisi \u00e8 stata guarita con delle nanomacchine e forse ora resiste persino alla telepatia.\nDurante l'invasione Skrull combatte contro gli alieni insieme al resto dei Thunderbolts.\nDark Reign: Oscuri Vendicatori.\nBullseye \u00e8 il primo a venir scelto da Norman Osborn per entrare a far parte del nuovo progetto Vendicatori. Per ovvia associazione di idee, a Bullseye viene consegnato il costume e l'arco di Occhio di Falco, donandogli cos\u00ec un'immagine eroica e amata dalla gente, contrariamente a prima quando gli era proibito apparire in pubblico.\nQuando Osborn inserisce Devil nella sua lista, Bullseye (con il suo vecchio costume) attacca il rifugio della Mano insieme ad un gruppo di agenti di H.A.M.M.E.R., che vengono uccisi dai ninja. Intanto il Diavolo Rosso e Bullseye si affrontano in una battaglia; durante il duello per\u00f2 il cecchino decide di far esplodere un palazzo delle case popolari, causando numerose vittime.\nAssedio e morte.\nInsieme agli Oscuri Vendicatori e alla Cabala di Hood partecipa all'assedio di Asgard, ultimo atto del piano di Osborn per togliere di mezzo tutti i potenziali intralci alle sue ambizioni; il suo obiettivo per\u00f2 fallisce a causa dell'intervento di Maria Hill, dei Vendicatori ed Iron Man, che sconfiggono Osborn e imprigionano i suoi uomini, tra cui Bullseye stesso. Durante il suo spostamento al penitenziario, Bullseye inganna gli uomini di guardia uccidendoli e riuscendo a scappare; si reca quindi ad Hell's Kitchen ad affrontare Devil: quest'ultimo, ora a capo della Mano, lo sconfigge facilmente e lo uccide trafiggendolo al petto con un sai, richiamando cos\u00ec la morte di Elektra, uccisa tempo prima da Bullseye nel medesimo modo.\nElektra.\nSulla serie regolare di Elektra del 2014 si scopre che Bullseye non \u00e8 morto ma solo paralizzato. Un'organizzazione criminale nota come la Gilda Degli Assassini si allea con la Mano e riesce a trafugare il corpo paralizzato nonostante gli sforzi di Elektra e Maria Hill. In una sorgente termale Elektra affronta la Mano mandando a monte la sua resurrezione. Dopo una battaglia col capo della Gilda degli Assassini, una bambina, si scopre che Bullseye \u00e8 risorto lo stesso e affronta Elektra. Bullseye riesce a scappare lasciando ad Elektra la possibilit\u00e0 di salvare la bambina.\nAltre versioni.\nPunisherMax.\nQuesti avvenimenti vengono narrati nella serie \"PunisherMAX\" (che \u00e8 ambientata in un universo alternativo a quello standard) dell'etichetta Max Comics. Siamo nelle settimane successive alla presa di potere di Wilson Fisk a discapito delle altre famiglie malavitose di New York. Inizialmente Fisk non era altro che una guardia del corpo del potente Boss \"Don Rigoletto\". Una volta eliminato il suo capo si \u00e8 imposto come Boss dei Boss (cio\u00e8 \"Kingpin\") del crimine organizzato della citt\u00e0. Dal suo predecessore per\u00f2 eredita un problema irrisolto: la minaccia del vigilante noto come Punisher. Lo stesso Don Rigoletto aveva optato per un'ultima drastica soluzione assoldando un certo \"Bullseye\". Wilson Fisk ha cos\u00ec modo di conoscere questo killer e ne rimane subito affascinato per i metodi brutali ed efficaci. Per certi versi ne \u00e8 quasi lui stesso spaventato. Con la speranza che almeno lui non fallisca gli affida il compito di eliminare il \"Punitore\". Bullseye arriva subito molto vicino ad ucciderlo, ma lo ferisce al collo mentre lo stesso Punisher sta per colpire Fisk con un fucile da cecchino dalla lunga distanza. Il sicario sembra quasi felice di non esserci riuscito immediatamente, si rende conto che il compito sar\u00e0 pi\u00f9 arduo e quindi pi\u00f9 intrigante del previsto.\nUltimate.\nBullseye appare anche in \"Ultimate Spider-Man\", dove per\u00f2 si chiama Benjamin Poindexter.\nAmalgam.\nBullseye fa una breve apparizione anche nel primo \"crossover\" \"Marvel contro DC\": nel primo volume della serie viene infatti teletrasportato nella Batcaverna dove prende come ostaggio Robin, che riesce a liberarsi colpendolo al collo con il gomito. Qui Batman ne approfitta per lanciargli un Batarang, che per\u00f2 Bullseye riesce a parare e rispedire al mittente. Batman lo schiva e Bullseye \u00e8 sorpreso, in quanto nessun uomo \u00e8 mai riuscito a schivare un suo colpo. Batman ne approfitta per assestargli un pugno che gli fa perdere i sensi. Prima di cadere a terra, Bullseye dichiara che Batman picchia \"anche pi\u00f9 forte di Devil\".\nNella versione Amalgam viene fuso con un altro famoso cecchino, Deadshot della DC Comics, dando vita a \"Deadeye\".\nPoteri e abilit\u00e0.\nBullseye ha una capacit\u00e0 unica che non solo gli consente di essere un infallibile tiratore scelto, ma anche di trasformare in armi letali gli oggetti pi\u00f9 innocui, e quindi anche se non possiede superpoteri \u00e8 in grado di compiere azioni straordinarie e percepibili in effetti come soprannaturali: tagliare la gola a un uomo con una carta da gioco o con una semplice cannuccia, sfondare un cranio umano sputando un dente e colpire mortalmente una persona con un aeroplano di carta lanciato dal tetto di un palazzo ad un altro.\nPossiede anche attributi fisici (agilit\u00e0, velocit\u00e0, resistenza alla fatica) paragonabili a quelli dei migliori atleti al mondo. L'unica caratteristica in cui non \u00e8 a un livello straordinario \u00e8 la potenza fisica, e questo perch\u00e9 non si sottopone ad un allenamento della stessa intensit\u00e0 di quello che svolge Daredevil, e perci\u00f2 malgrado la sua forza sia molto superiore al normale, sotto questo aspetto non \u00e8 all'apice della perfezione umana.\nBullseye ha dimostrato di poter convertire il suo innato talento in un'arma potenzialmente letale anche nel combattimento ravvicinato a mani nude, visto che conosce tutti i punti vulnerabili del corpo umano ed ha una conoscenza nelle arti marziali simile a quella di Daredevil; ci\u00f2 vuol dire che \u00e8 un profondo conoscitore di almeno una se non pi\u00f9 arti marziali, come ad esempio il Karate. Inoltre le sue azioni anche durante un combattimento corpo a corpo sono sempre incredibilmente veloci ed efficaci, perch\u00e9 come conseguenza della sua incredibile precisione, la sua coordinazione occhio-mano \u00e8 praticamente perfetta e gli permette di agire sia con eccezionale rapidit\u00e0 che efficacia (una capacit\u00e0 che va oltre i normali limiti umani o l'acquisizione di esperienza). Ha dato anche prova di poter imparare ad utilizzare rapidamente e con grande maestria qualunque arma che un uomo possa brandire; come nella saga Dark Reign dove per impersonare Occhio di Falco impara a padroneggiare alla perfezione l'Arco. \nA causa di un grave incidente le sue ossa, in particolare la colonna vertebrale, sono state rinforzate chirurgicamente con adamantio, con una tipologia d'intervento molto diversa da quella utilizzata con Wolverine, (non essendo provvisto del fattore rigenerante di quest'ultimo) e queste operazioni oltre a dare una resistenza virtualmente infinita a parte del suo sistema scheletrico, avrebbero anche aumentato la sua potenza fisica, dato l'aumento del suo peso corporeo a causa della maggiore densit\u00e0 ossea.\nTutte queste caratteristiche fanno di Bullseye una vera e propria arma umana; infatti viene scelto sia da Tony Stark e Reed Richards come componente dei Thunderbolts durante la Civil War, che da Norman Osborn per fare parte in seguito degli Oscuri Vendicatori.\nAltri media.\nCinema.\nBullseye, interpretato da Colin Farrell, \u00e8 l'antagonista secondario del film \"Daredevil\". Qui \u00e8 un folle e spietato assassino sempre al soldo di Kingpin, ma non veste un costume come nei fumetti. Il suo look \u00e8 caratterizzato da un lungo soprabito nero di pelle e una cicatrice a forma di mirino ottenuta tramite una procedura chiamata scarificazione che consiste nell'incidersi la pelle con un'arma da taglio cosicch\u00e9 le ferite cicatrizzando assumano la forma raffigurante il disegno voluto (che invece nei fumetti \u00e8 disegnato sul cappuccio del costume).\nAnche nel film mostra un'abilit\u00e0 innata nel combattimento e nel lancio degli oggetti (basta solo pensare che ha ucciso delle guardie di Kingpin con delle matite).\nTelevisione.\nBullseye, nome completo Benjamin \"Dex\" Poindexter, appare all'interno della serie prodotta da Netflix tra i comprimari della terza stagione della serie televisiva \"Daredevil\" col volto di Wilson Bethel. In questa versione, egli \u00e8 un agente speciale dell'FBI a cui da bambino \u00e8 stato diagnosticato un disturbo borderline di personalit\u00e0 con tendenze psicopatiche, tenuto a bada da una lunga terapia iniziata dopo la morte dei suoi genitori. Gi\u00e0 prima dell'adolescenza esercita la sua mira e i suoi riflessi diventando pericoloso e incline a scatti d'ira improvvisa, uccidendo volontariamente il suo allenatore lanciandogli una palla da baseball. Aiutato con una terapia che prevede ordine e metodo come guida per ogni aspetto della vita, viene assunto prima da una linea telefonica anti suicidi, per poi entrare nelle forze operative dell'FBI, legando a s\u00e9 una persona che lui considera una guida per lo spirito. Durante la scarcerazione di Wilson Fisk, Dex salva quest'ultimo da un'imboscata progettata dal clan albanese uccidendo tutti i membri della banda. Affascinato dalle sue capacit\u00e0, Fisk lo manipola fino a farlo crollare emotivamente per poi assoldarlo per screditare prima Daredevil e poi uccidere Karen Page. Vestito di una nuova uniforme identica a quella indossata da Murdock, Dex attacca la sede giornalistica del New York Bullettin uccidendo un testimone scomodo di Fisk, poi irrompe in una chiesa di Hell's Kitchen uccidendo padre Lantom ma fallendo nell'uccidere Karen. Successivamente a questo fallimento, Dex crolla irrimediabilmente e progetta la sua vendetta contro Fisk dopo aver scoperto che il Kingpin lo ha manipolato. In una colluttazione nell'attico di Fisk, Dex si scontra contro il boss e Daredevil, venendo sconfitto dallo stesso Fisk che gli danneggia la spina dorsale scaraventandolo contro un muro. Poco dopo la sua sconfitta Dex, per mezzo del dottor Kenji Oyama, venne sottoposto a un intervento chirurgico sperimentale per riparare la sua colonna vertebrale.\nTraduzione del nome in italiano.\nInizialmente il suo nome venne tradotto in italiano dall'Editoriale Corno in Occhio di Bue, traduzione letterale che non trasmette il significato in inglese di \u00abcentro del bersaglio\u00bb e \u00abcentro perfetto nel bersaglio\u00bb, che \u00e8 un gioco di parole basato sul doppio senso legato alle abilit\u00e0 del personaggio."}
{"id": "1230136", "revid": "767487", "url": "https://it.wikipedia.org/wiki?curid=1230136", "title": "Ceremonial Oath", "text": "I Ceremonial Oath sono un gruppo musicale melodic death metal svedese formatosi sul finire degli anni '80, scioltosi nel 1996 e riunitosi nei 2012.\nBiografia.\nGli inizi.\nsi formano inizialmente col nome di \"Desecrator\" nel 1988 in Svezia come gruppo parallelo di Tomas Lindberg, chitarrista del gruppo black metal dei \"Treblinka\", i futuri Tiamat. Dopo aver pubblicato due demo alla terza, nel 1990 cambiano nome in \"Ceremonial Oath\". Poi pubblicano il primo EP nel 1993, Lost Name of God. Poco dopo escono dal gruppo sia Dronjak che Str\u00f6mblad che entrano a far parte di Hammerfall e In Flames. Poco dopo entra come cantante Frid\u00e9n e come bassista Thomas Johansson. Il gruppo lo stesso anno pubblica per la Modern Primitive Records l'album di esordio \"The Book of Truth\".\nLo scioglimento.\nDopo un tour, il gruppo entra in studio per registrare il secondo e ultimo album, \"Carpet\" che poi uscir\u00e0 nel 1995 per Black Sun Records. All'album collabora Tomas Lindberg, l'ex cantante degli At the Gates. Poco dopo l'uscita dell'album il gruppo si scioglie. I \"Ceremonial Oath\" sono considerati un gruppo molto importante per la scena metal svedese, perch\u00e9 per 5 anni hanno raccolto membri molto importanti per la scena come At the Gates, In Flames, Dark Tranquillity, Tiamat, Hammerfall.\nLa Reunion.\nNel settembre 2012 la band firma con la Century Media Records per la ristampa della loro discografia, ritornando con la formazione originale.\nIn occasione della prima edizione del \"Gothenburg Sound Festival\" tenutosi il 5 ed il 6 gennaio 2013 a G\u00f6teborg la band si \u00e8 riunita per uno show nell'evento organizzato per celebrare la storia musicale della citt\u00e0 svedese."}
{"id": "1230138", "revid": "78273", "url": "https://it.wikipedia.org/wiki?curid=1230138", "title": "Classless Inter-Domain Routing", "text": ""}
{"id": "1230139", "revid": "1632387", "url": "https://it.wikipedia.org/wiki?curid=1230139", "title": "Discografia di Avril Lavigne", "text": "Questa pagina contiene l'intera discografia di Avril Lavigne, una cantautrice canadese che ha pubblicato sei album di inediti, quattro EP, ventisei singoli e tre colonne sonore. La prima nel 2006 con la canzone \"Keep Holding On\", usata nel film \"Eragon\". La seconda, nel 2011, usata nel film \"Alice in Wonderland\", la canzone intitolata \"Alice\". La terza nel 2015 con \"Give You What You Like\", usata nel film Baby sitter black book.\nIl suo album di debutto, \"Let Go\", \u00e8 stato pubblicato nel 2002 e ha venduto a livello mondiale pi\u00f9 di 16 milioni di copie. Il secondo album, \"Under My Skin\", pubblicato nel 2004, conferma il successo del primo vendendo 8 milioni di copie in tutto il mondo. Nel 2007 venne pubblicato \"The Best Damn Thing\" che ha venduto globalmente oltre 5 milioni di copie. A marzo 2011 esce \"Goodbye Lullaby\", mentre nel novembre 2013 venne pubblicato il quinto album, \"Avril Lavigne\". Nel febbraio del 2019 pubblica il suo sesto album, \"Head Above Water\"."}
{"id": "1230145", "revid": "125089501", "url": "https://it.wikipedia.org/wiki?curid=1230145", "title": "Fergie", "text": "La cantante apparteneva inizialmente al trio femminile Wild Orchid, ma poi ottenne successo mondiale diventando un membro dei Black Eyed Peas nel 2002 e pubblicando con la band gli album \"Elephunk\" (2003) e \"Monkey Business\" (2005), entrambi di grande successo mondiale\".\" All'esperienza con il gruppo hip hop, Fergie ha per\u00f2 affiancato anche una carriera da solista iniziata nel 2006, riscuotendo grandissimo successo grazie all'album \"The Dutchess\", che ha venduto quasi 7.000.000 di copie, e da cui sono stati estratti singoli come \"Fergalicious, London Bridge\" e \"Big Girls Don't Cry\".\nNel 2009 torna con i Black Eyed Peas per il quinto album della \"band\", \"The E.N.D.\" (trainato dal tormentone \"I Gotta Feeling\") e il successivo \"The Beginning\". Nel 2017, dopo 11 anni, esce il suo secondo album da solista, \"Double Dutchess\" e, a causa dei troppi impegni, abbandona i Black Eyed Peas. \u00c8 vincitrice di 8 Grammy Awards, a fronte di 20 candidature.\nBiografia.\n1975-1989: l'infanzia e gli inizi.\nStacy Ann Ferguson nasce a Hacienda Heights, California, da Theresa Ann Gore e Patrick Ferguson. Ha origini inglesi, messicane e native americane. I suoi genitori, insegnanti, le danno un insegnamento strettamente cattolico, facendole frequentare la Glen A. Wilson High School, dove tra l'altro sar\u00e0 scout, cheerleader e campionessa di spelling. Ha una sorella minore di nome Dana, attrice e stilista.\nFergie inizia da piccolissima a lavorare nel mondo dello spettacolo girando alcune pubblicit\u00e0, ma soprattutto come protagonista di una serie TV americana per ragazzi, \"Kids Incorporated\", dove rester\u00e0 nel cast dal 1984 al 1989. \u00c8 proprio qui che si avvicina al mondo della recitazione e soprattutto del canto. Sempre da bambina lavora come doppiatrice nei cartoni animati di \"Charlie Brown\" prestando la voce al personaggio di Sally Brown.\n1992-2002: Wild Orchid.\nComincia la sua carriera musicale nel 1991 con il trio femminile chiamato Wild Orchid composto da Renee Sands, conosciuta sul set di \"Kids Incorporated\", e Stefanie Ridel. Nel 1994 firmano un contratto con la RCA Records. Il gruppo ottiene un discreto successo pubblicando due album \"Wild Orchid\" e \"Oxygen\". Nel 1999 partecipano come open act al tour di Cher e Cyndi Lauper. Nel 2002, dopo avere completato il terzo album \"Fire\", l'etichetta discografica decide di non pubblicarlo, cos\u00ec Fergie abbandona il gruppo. Durante un'intervista del 2006 Fergie ha dichiarato che la decisione di lasciare il gruppo fu dettata dai problemi con la droga che ebbe in quel periodo, e dalla nuova direzione musicale che stava prendendo il gruppo.\n2003-2005: il successo con i Black Eyed Peas.\nNel 2003, ormai risolti i problemi di tossicodipendenza, entra a fare parte del gruppo hip hop statunitense Black Eyed Peas. La cantante era inizialmente stata invitata dal leader del gruppo will.i.am solamente per partecipare alla canzone \"Shut Up\", poi grazie al feeling artistico che si era creato tra i due le fu offerto di entrare a fare parte del gruppo come membro ufficiale. \u00c8 proprio in questa occasione che Stacy sceglie come nome d'arte Fergie.\nGrazie alla new entry Fergie il gruppo assume un'immagine pi\u00f9 commerciale che porta l'album \"Elephunk\" ad un successo internazionale. Il primo singolo \"Where Is the Love?\" diventa la prima grande hit dei Black Eyed Peas raggiungendo la prima posizione in quasi tutto il mondo. Anche i singoli successivi, \"Shut Up\", \"Hey Mama\" e \"Let's Get It Started\" raggiungono le vette delle classifiche e portano il gruppo ad un tour mondiale.\nL'album successivo, \"Monkey Business\", viene pubblicato nel 2005 e consacra il gruppo come uno dei pi\u00f9 interessanti e di successo di quegli anni grazie a canzoni come \"Don't Phunk with My Heart\", \"Don't Lie\" e \"My Humps\".\n2006-2008: Carriera solista: \"The Dutchess\".\nNel 2006 Fergie debutta con il suo primo album da solista \"The Dutchess\" che la consacra come miglior artista femminile esordiente del 2007 e in pi\u00f9 il disco \u00e8 il miglior album di debutto dell'anno.\nL'album \u00e8 uscito il 19 settembre 2006. Will.i.am, che ha curato la produzione dell'album, collabora nella hit \"Fergalicious\" (numero 2 nella Billboard Hot 100) e anche in altre canzoni come \"All That I Got (The Make Up Song)\" e \"Here I Come\", mentre nella canzone\" Get Your Hands Up\" partecipa tutta la band dei Black Eyed Peas.\nA fine estate 2006 ha pubblicato il singolo \"London Bridge\", brano dalle sonorit\u00e0 rhythm and blues mantenendo l'hip hop del suo gruppo che non ha mancato alla partecipazione nel videoclip con una sorta di cameo. La canzone, numero 1 nella Billboard Hot 100 per tre settimane, \u00e8 stata apprezzata da molti dei suoi fan e ha riscosso un successo immediato.\nIl secondo singolo \u00e8 \"Fergalicious (feat. \"will.i.am\")\" grazie al quale trova spazio nel Guinness dei primati del 2007 per il record assoluto nella storia di download digitali in una settimana (295.000). Grazie a questo risultato al singolo sono stati assegnati dieci dischi di platino.\nIl terzo singolo \"Glamorous\" (numero 1 nella Billboard Hot 100 per due settimane) vede la collaborazione del rapper Ludacris e, come \"London Bridge\", \u00e8 prodotto da Polow Da Don.\nIl quarto singolo \u00e8 \"Big Girls Don't Cry,\" che ha raggiunto la numero 1 nella Billboard Hot 100. Grazie al grande successo della canzone l'album rientra in top 10 dopo 52 settimane dalla sua uscita ed arriva alla posizione numero 2, la pi\u00f9 alta mai raggiunta in classifica (nella prima settimana di vendite si era fermata alla numero 3), e all'album viene assegnato il secondo disco di platino.\nNel 2007 la cantante ha interpretato la colonna sonora del film \"Shrek terzo\", con una reinterpretazione del brano rock \"Barracuda\", e ha duettato con Daddy Yankee nel singolo \"Impacto (Remix)\" tratto dall'album \"\".\nCome quinto singolo esce \"Clumsy\" di cui viene girato anche un video in cui compaiono gli stilisti Dsquared\u00b2. La canzone raggiunge la posizione numero 5 nella Billboard Chart in cui rimane per quasi un mese.\nVerso la fine del gennaio 2008 in Australia e Brasile viene pubblicato il sesto singolo, \"Here I Come\", cantato insieme a will.i.am, e a febbraio l'album riceve il terzo disco di platino.\nUn altro singolo, la ballad \"Finally\", \u00e8 stato pubblicato nel mese di maggio solo in alcuni paesi. Intanto la canzone viene cantata insieme a John Legend (il produttore) ai cinquantesimi Grammy Award 2008, dove la cantante era nominata come miglior voce femminile pop. Fergie ha ricevuto il premio di migliore artista femminile dell'anno agli MTV Video Music Awards 2007, dove ha battuto artisti come Nelly Furtado, e il premio come miglior cantante pop agli American Music Awards 2007 vincendo su Beyonc\u00e9 e Avril Lavigne.\nNel 2008 collabora con Michael Jackson per il suo album Thriller 25, disco che celebra il 25\u00ba anniversario di Thriller, duettando con il \"Re Del Pop\" in un remix del famoso brano Beat It.\nLo stesso anno \u00e8 stato pubblicato il singolo \"Party People\" del rapper californiano Nelly, estratto dall'album \"Brass Knuckles\", in cui Fergie \u00e8 presente anche qui come duettante.\nIl 27 maggio 2008 esce \"The Dutchess Deluxe EP\", una versione dell'album di debutto di Fergie contenente cinque tracce inedite tra cui la canzone colonna sonora del film \"Sex and the City\" intitolata \"Labels Or Love\". Sempre nel 2008 la cantante ha raggiunto la posizione numero 10 nella classifica delle donne pi\u00f9 sexy nel Mondo sulla rivista \"Maxim\".()\nFergie ha collaborato con la cantante giapponese Koda Kumi nella canzone intitolata \"That Ain't Cool\".\nA fine agosto 2008 viene pubblicato il brano \"Just Stand Up!\", una canzone per raccogliere fondi e donarli alle ricerche contro il cancro. Alla canzone partecipano oltre a Fergie altre 14 cantanti tra cui Nicole Scherzinger, Beyonc\u00e9, Rihanna e Miley Cyrus. Il 2 settembre la canzone \u00e8 stata pubblicata come download digitale e il 5 \u00e8 stata eseguita live da tutte le cantanti alla campagna promozionale \"Stand Up to Cancer\" sul palco dei Fashion Rock.\nNel 2008 Fergie insieme al resto dei Black Eyed Peas si \u00e8 esibita ad un evento organizzato in supporto del candidato americano Barack Obama. Inoltre Fergie compare nel video \"It's a New Day\" di will.i.am realizzato per la vittoria alle elezioni americane di Obama.\n2009-2013: Il ritorno con i Black Eyed Peas.\nNel 2009 Fergie torna al lavoro con i Black Eyed Peas e pubblicano il loro quinto album \"The E.N.D.\". Il 30 ottobre 2009 Fergie si \u00e8 esibita al 25\u00ba anniversario del \"Rock and Roll Hall of Fame\" insieme a Bono Vox e Mick Jagger cantando \"Gimme Shelter\".\nIl 2 febbraio 2010 Fergie ha partecipato insieme a tantissimi altri artisti alla registrazione della canzone \"We Are the World 25 for Haiti\" per aiutare la popolazione di Haiti colpita dal terremoto. Fergie ha partecipato alla registrazione dell'album \"Slash\" del chitarrista omonimo disponibile nel febbraio 2010. Nel disco Fergie duetta insieme a Cypress Hill in una rivisitazione di \"Paradise City\", canzone che spesso ha eseguito sul palco insieme alla storica \"Sweet Child o' Mine\" dei Guns N'Roses. Ha inoltre registrato insieme al chitarrista un inedito intitolato \"Beautiful Dangerous\".\nCanta nel brano \"Gettin' Over You\" di David Guetta che conta la collaborazione di Chris Willis e degli LMFAO.\nNel 2010 i Black Eyed Peas pubblicano il loro sesto album intitolato \"The Beginning\" simile al precedente nelle sonorit\u00e0, che conferma il successo della band. Il 10 giugno 2010 partecipa con i Black Eyed Peas al concerto di apertura dei Mondiali di Calcio in Sud Africa, insieme ad altri artisti come Shakira, Alicia Keys e K'nann.\nA novembre Fergie \u00e8 stata onorata da \"Glamour\" come donna dell'anno con un premio per il suo impegno in cause benefiche. Dopo \"Glamour\" anche \"Billboard\" nomina Fergie donna del 2010. Nello stesso periodo Fergie ed il resto dei Black Eyed Peas dichiarano che si prenderanno un periodo di pausa dal gruppo per dedicarsi a progetti personali. La cantante ha rivelato infatti che desidera avere un figlio con il marito Josh.\nNel 2011 la pop star viene onorata con una statua di cera al famoso museo Madame Tussauds, a Las Vegas.\nAi Grammy Awards 2012 vince due premi con la canzone di Kanye West \"All of the Lights\" di cui \u00e8 co-scrittrice, ed in cui canta con il rapper, Rihanna e Kid Cudi.\nNel 2013 compare, assieme a GoonRock e Q-Tip, nella colonna sonora del film \"Il Grande Gatsby\" con la canzone \"A Little Party Never Killed Nobody (All We Got)\".\n2014-presente: Il secondo album solista: \"Double Dutchess\".\nNel 2014 Fergie torna con un nuovo singolo, \"L.A. Love (La La)\" prodotto da Mustard, che anticipa il nuovo album solista in lavorazione.\nDurante questo periodo la cantante lascia la Interscope Records per creare, in partnership con la BMG Rights Management, la propria etichetta discografica \"Dutchess Music\".\nDopo i singoli \"M.I.L.F. $\" e \"Life Goes On\" del 2016 e \"You Already Know\" feat. Nicki Minaj del 2017, il 22 settembre 2017 esce \"Double Dutchess\", il secondo album solista di Fergie, a distanza di 11 anni dal primo. Si tratta di un \"visual album\" (\"Double Dutchess: Seeing Double\"), dove infatti ogni canzone \u00e8 accompagnata da un videoclip. Ad ottobre viene pubblicato il singolo \"A Little Work\", il cui video \u00e8 stato diretto da Jonas \u00c5kerlund. Nel 2018 Fergie si esibisce con una versione jazzata dell'inno americano durante l'NBA All Star Game, attirando molteplici critiche negative.\nVita privata.\nFergie \u00e8 stata sposata con l'attore Josh Duhamel. I due si conobbero e cominciarono a frequentarsi nel 2004 quando Fergie e la sua band, i Black Eyed Peas, apparvero in un episodio del telefilm \"Las Vegas\" di cui Josh era protagonista. Duhamel rese pubblico il fidanzamento con la cantante nel dicembre del 2007. Hanno vissuto a Los Angeles e si sono sposati il 12 gennaio 2009 a Malib\u00f9 con una cerimonia privata. Nel 2013 Fergie cambia ufficialmente nome in Fergie Duhamel.\nIl 29 agosto 2013 Fergie e Josh hanno avuto un figlio, Axl Jack. Il 14 settembre 2017 la coppia si separa ufficialmente.\nTelevisione e cinema.\nEntra nel cast del famoso programma degli anni '80 per bambini, \"Kids Incorporated\", dove rimane per tutte le edizioni (1984-1989). \u00c8 qui che ha il suo primo approccio con la musica e la recitazione.\nDal 1984 al 1985 \u00e8 stata la voce di Sally Brown e poi di Lucy van Pelt nella serie animata \"Peanuts\".\nDal 2006 al 2016 ha presentato il programma musicale \"Dick Clark's New Year's Rockin' Eve\" trasmesso la notte di Capodanno, insieme a Dick Clark e Ryan Seacrest.\nDa bambina ebbe un piccolo ruolo nel film horror \"Non aprite quell'armadio\". Nel 2006 \u00e8 apparsa in due film di successo: \"Poseidon\" di Wolfgang Petersen, dove ricopriva il ruolo di cantante della nave, e \"Grindhouse - Planet Terror\" di Robert Rodriguez al fianco di Rose McGowan, in cui interpretava una ragazza lesbica che viene divorata dagli zombie.\nIl suo primo ruolo importante \u00e8 quello di Saraghina in \"Nine\", adattamento cinematografico del musical di Broadway dell'82 ispirato a \"8\u00bd\" di Federico Fellini. Il film \u00e8 diretto da Rob Marshall e vanta nel cast nomi come Daniel Day-Lewis, Marion Cotillard, Pen\u00e9lope Cruz, Kate Hudson, Sophia Loren, Nicole Kidman e Judi Dench. Il personaggio affidato a Fergie \u00e8 quello di una prostituta che introduce il protagonista, all'et\u00e0 di nove anni nel mondo del sesso. Essendo \"Nine\" un musical sono presenti varie canzoni, tra cui \"Be Italian\" che viene cantata proprio da Fergie e che \u00e8 stato definito da molti critici il numero migliore del film. Sempre nella colonna sonora della pellicola troviamo la reinterpretazione di \"Quando quando quando\" rivisitata dalla cantante insieme all'amico will.i.am. Per dovere del copione Fergie \u00e8 dovuta ingrassare di 6\u00a0kg e ha dovuto tingersi i capelli di castano.\nFergie ha prestato la sua voce in numerosi film di animazione, tra cui \"Madagascar 2\", \"Arthur e la vendetta di Maltazard\" e \"Sansone\", e diverse serie come \"The Cleveland Show\".\nModa.\nNel 2007 Fergie realizza una linea di borse per la famosa marca Kipling e diventa testimonial della linea di abbigliamento \"Candies\" partecipando alla sua campagna benefica per prevenire la gravidanza adolescenziale.\nCollaborando con \"Brown Shoes\" Fergie lancia una propria linea di scarpe chiamata \"Fergie Footwear\".\nNel 2010 diventa portavoce di Avon con cui collabora realizzando il profumo \"Outspoken\". Continua a collaborare con Avon con le fragranze \"Outspoken Intense\" e \"Viva\".\nNel 2012 diventa testimonial della marca di cosmetici \"Wet N Wild\" realizzando una linea firmata \"Fergie\" di smalti e trucchi low cost. Nello stesso anno disegna per la \"Case Mate\" una linea di custodie per smartphone.\nFilantropia.\nCollabora con la marca di cosmetici MAC diventando portavoce e volto della campagna \"Viva Glam\" per la lotta contro l'HIV.\nHa dato il suo contributo nella campagna benefica contro la povert\u00e0 \"In My Name\" sostenuta dal collega will.i.am.\nNel 2010 la QVC sceglie la cantante come testimonial di una linea di scarpe. Si tratta di una campagna per cui il ricavo degli acquisti sar\u00e0 devoluto il beneficenza per combattere il cancro al seno.\nNel settembre 2010 Fergie \u00e8 stata madrina di un evento benefico organizzato da Avon per raccogliere fondi per la ricerca sul cancro al seno. La cantante ha dichiarato di sentirsi molto vicina a questa causa dato che ha perso la nonna per la stessa malattia, mentre entrambi i genitori sono riusciti a guarire.\nNel marzo 2011, dopo il terremoto in Giappone, Fergie partecipa ad una corsa per raccogliere fondi per il paese devastato. Una settimana prima del disastro la cantante si trovava a Tokyo insieme alla band, e ha dichiarato di sentirsi molto legata al popolo giapponese.\nNel 2011 e nel 2013 viene premiata dal AmfAR (The Foundation for AIDS Research) per il suo impegno alla lotta contro l'AIDS. Nel dicembre 2013 dona ad AmfAR 50.000 dollari grazie al ricavato della vendita della sua collezione di cosmetici \"Wet N Wild\".\nNel 2014 partecipa come ambasciatrice Avon al lancio di una campagna contro le violenze di genere e a favore della parit\u00e0 femminile.\nDoppiatrici italiane.\nNelle versioni in italiano dei suoi lavori, Stacy Ferguson \u00e8 stata doppiata da:\nDa doppiatrice \u00e8 sostituita da:"}
{"id": "1230148", "revid": "1924342", "url": "https://it.wikipedia.org/wiki?curid=1230148", "title": "Beyonc\u00e9", "text": "Vincitrice di 28 Grammy Awards (20 dei quali da solista), \u00e8 l'artista donna pi\u00f9 titolata della premiazione, nonch\u00e9 la cantautrice con pi\u00f9 vittorie e nomine, con 79 candidature. Comincia la sua carriera come membro fondatore del \"girl group\" Destiny's Child, famoso e pluripremiato trio R&amp;B, e nel 2003 ottiene grande successo da solista pubblicando, durante una pausa del gruppo, il suo primo album, \"Dangerously in Love.\" Dopo lo scioglimento del gruppo, nel 2006 pubblica il suo secondo album, \"B'Day\", che ha debuttato alla posizione numero 1 della \"Billboard\" e nel 2011, dopo alcuni mesi di pausa per via della sua prima gravidanza, anche il suo quarto album, intitolato \"4\". Nel 2013 esce il quinto album omonimo, che raggiunge la prima posizione della \"Billboard 200,\" mentre il 23 aprile 2016 esce il suo sesto album, \"Lemonade\", promosso dal singolo \"Formation,\" debuttando al primo posto della classifica Billboard.\nNel 2019 prende parte al remake campione d'incassi \"Il re leone\" (live-action), curando la colonna sonora \"\" e il progetto visual \"Black Is King.\"\nIn tutto il mondo Beyonc\u00e9 ha venduto circa 60 milioni tra album e singoli con le Destiny's Child e 118 milioni da solista. La rivista musicale statunitense \"Billboard\" l'ha eletta \"Artista Femminile del Decennio 2000-2010,\" mentre il quotidiano inglese \"The Guardian\" l'ha eletta \"Artista del Decennio.\"\nSecondo la rivista americana \"Forbes\", con un ricavo stimato in 107,5 milioni di dollari USA Beyonc\u00e9 ed il marito Jay-Z sono risultati essere la coppia pi\u00f9 pagata del 2017, oltre ad essere la 6\u00aa pi\u00f9 ricca al mondo, con 450 milioni di dollari guadagnati nell'anno precedente.\nOltre alla sua carriera musicale, Beyonc\u00e9 \u00e8 attrice e stilista: la sua recitazione nel film \"Dreamgirls\" le ha regalato 2 nomination ai Golden Globe; nel 2005 ha creato la sua linea di moda, la \"House of Der\u00e9on\" e nel 2010 anche una sua linea di profumi. Nel 2016 ha creato la linea sportiva d'abbigliamento Ivy Park, dedicata alla figlia della cantante, in collaborazione con Adidas. Nel 2022 ha ricevuto la sua prima candidatura al Premio Oscar nella sezione migliore canzone per \"Be Alive\" tratta dal film \"Una famiglia vincente - King Richard\".\nCarriera.\nI primi anni.\nFiglia di Mathew Knowles, un manager discografico afro-americano di grande successo, e Tina Knowles, nata Celestine Beyonc\u00e9, stilista di discendenza creola, \u00e8 la sorella maggiore di Solange Knowles, cantautrice e attrice; ha frequentato la St. Mary's Elementary School in Texas, dove si iscrisse a danza classica, balletto e jazz. Proprio in uno degli spettacoli scolastici fu scoperta la sua dote canora.\nBeyonc\u00e9 cominci\u00f2 a interessarsi al canto partecipando anche ad alcune gare della scuola e all'et\u00e0 di sette anni partecip\u00f2 a un talent show con il brano \"Imagine\" di John Lennon, che vinse, venendo accolta sul palco con una standing ovation. Successivamente Beyonc\u00e9 apparve anche sul giornale locale, lo \"Houston Chronicle\", per una nomination al \"The Sammy\", una premiazione cittadina.\nNell'autunno 1990 si iscrisse alla Parker Elementary School di Houston, specializzata nell'insegnamento musicale, dove entr\u00f2 a far parte del coro. Frequent\u00f2 anche la High School for the Performing and Visual Arts e pi\u00f9 tardi and\u00f2 alla Alief Elsik High School sempre a Houston. Divenne la cantante solista nel coro della sua chiesa, la St. John's United Methodist Church, anche se vi rimase solo per due anni, per concentrarsi sulla sua carriera.\nGi\u00e0 durante le scuole elementari, nel 1990, il padre mise insieme Beyonc\u00e9 e la sua amica LaTavia Roberson, conosciuta a un'audizione per un gruppo musicale, alle quali due anni dopo si aggiunse la cugina di Beyonc\u00e9 Kelly Rowland, trasferitasi in casa Knowles per problemi familiari, per formare un gruppo musicale chiamato Girl's Tyme, che arriv\u00f2 a contare sei componenti. Il gruppo cominci\u00f2 a far parlare di s\u00e9 e attir\u00f2 in citt\u00e0 Arne Frager, una produttrice R&amp;B della West Coast, che decise di portare il gruppo nel suo studio, \"The Plant Recording Studios\", in California del Nord, con il progetto di farle partecipare al talent show \"Star Search\", il pi\u00f9 grande talent show nazionale di quel tempo. Le ragazze parteciparono ma persero a causa della canzone ritenuta non cos\u00ec buona, come ammise la stessa Beyonc\u00e9.\nDal 1995 il padre di Beyonc\u00e9 si dedic\u00f2 esclusivamente alla carriera della figlia e del gruppo, che rifond\u00f2 riducendolo a sole 4 componenti: Beyonc\u00e9, Kelly Rowland, LaTavia Roberson e LeToya Luckett. La pressione di questa nuova vita port\u00f2 i genitori di Beyonc\u00e9 a separarsi, anche se la madre Tina continu\u00f2 a contribuire alla causa creando i vestiti di scena per le ragazze anche durante tutto il periodo delle Destiny's Child. Le ragazze provavano spesso nel salone di Tina e nel giardino e il gruppo continuava ad aprire i concerti di altri gruppi R&amp;B stabili.\n1997-2000: Le Destiny's Child.\nNel 1995 il gruppo firm\u00f2 il primo contratto discografico con l'Elektra Records, che per\u00f2 fu rescisso qualche mese dopo senza pubblicare alcun album.\nPrendendo ispirazione da un passaggio del Libro di Isaia, il gruppo cambi\u00f2 nome in Destiny's Child nel 1996. Insieme cominciarono a esibirsi in eventi locali e solo due anni dopo firmarono il loro primo contratto con la Columbia Records, nel 1997. Nello stesso anno registrarono il loro singolo di esordio per la medesima casa di produzione, \"Killing Time\", che divenne la colonna sonora del film del 1997 \"Men in Black\". L'anno seguente, le Destiny's Child pubblicarono il loro omonimo album di esordio, dal quale fu estratta la loro prima hit \"No, No, No\". L'album segn\u00f2 la definitiva entrata del gruppo nell'industria musicale, raccogliendo moderate entrate monetarie e dando al gruppo tre \"Soul Train Lady of Soul Awards\". L'anno seguente il gruppo pubblic\u00f2 il suo secondo album \"The Writing's on the Wall\" (1999) dal quale furono estratte molte tracce, tra cui il loro primo singolo numero 1 in classific \"Jumpin' Jumpin\"' e \"Say My Name\", che divenne il loro singolo pi\u00f9 famoso di quel tempo e permise loro di vincere due premi ai Grammy Awards 2001. \"The Writing's on the Wall\" vendette pi\u00f9 di sette milioni di copie, divenendo l'album con il quale riuscirono a sfondare.\nSulla scia del successo, il gruppo ebbe i suoi primi problemi legali interni, in particolare tra le cugine Beyonc\u00e9 e Kelly Rowland da un lato e le due cantanti Luckett e Roberson dall'altro, con la fuoriuscita dal gruppo di queste ultime. Tutto cominci\u00f2 quando le due cantanti Michelle Williams e Farrah Franklin apparvero nel video di \"Say My Name\" segnando l'implicita esclusione di Luckett e Roberson dal quartetto. Dopo pochi mesi per\u00f2 anche Farrah Franklin usc\u00ec dal gruppo, che dal quel momento divenne un trio. La nuova formazione incise subito un altro singolo, \"Independent Women Part I\" per il film del 2000 \"Charlie's Angels\".\nIl terzo album del gruppo \"Survivor\" port\u00f2 le cantanti all'apice del successo, esordendo alla numero 1 della \"Billboard 200\" con 663.000 unit\u00e0 vendute nel corso della prima settimana, che in pochi giorni salirono a 10 milioni in tutto il mondo, di cui 4 milioni solo negli Stati Uniti, e il disco raggiunse la vetta delle classifiche di vari paesi. Dopo il loro album di Natale \"8 Days of Christmas\", pubblicato sempre nel 2001, le cantanti annunciarono un periodo di riposo per concentrarsi sulle loro carriere da soliste.\nNel 2001, mentre con le Destiny's Child completava \"Survivor\", Beyonc\u00e9 entr\u00f2 nel mondo cinematografico partecipando come attrice protagonista al film televisivo di MTV, \"\". L'anno seguente, recit\u00f2 insieme a Mike Myers nella commedia \"Austin Powers in Goldmember\" nel ruolo di Foxxy Cleopatra; il film sbanc\u00f2 al botteghino con pi\u00f9 di 73,1 milioni di dollari nel suo primo weekend e un incasso di 213 milioni totali solo negli Stati Uniti. Beyonc\u00e9 registr\u00f2 allora il suo primo singolo da solista, \"Work It Out\" come colonna sonora del film.\nNel dicembre 2006 Beyonc\u00e9 ha ammesso che nel 2000 era caduta in una depressione durata due anni, a causa della battaglia legale tra il padre Matthew Knowles e le ex compagne della band, i molteplici attacchi della stampa e dei media in generale e la fine della storia di sette anni con il suo fidanzato. In un'intervista disse che non parl\u00f2 della sua depressione perch\u00e9 le Destiny's Child avevano appena vinto il loro primo Grammy ed ebbe timore di non essere presa sul serio.\n2000-2003: l'inizio della carriera da solista e \"Dangerously in Love\".\nNel 2000 Beyonc\u00e9 strinse un accordo con la Columbia Records per tre album da solista. Gi\u00e0 durante gli ultimi anni con le Destiny's Child, la cantante aveva cominciato a fare apparizioni da solista: fece un duetto con Marc Nelson, della stessa casa discografica, con la canzone \"After All Is Said and Done\" come colonna sonora del film 1999 \"The Best Man\", partecip\u00f2 al singolo del 2000 \"I Got That\" della rapper Amil e duett\u00f2 con Jay-Z nel singolo \"'03 Bonnie &amp; Clyde\". Inoltre, con il cantante Luther Vandross registr\u00f2 un remake del duetto Roberta Flack-Donny Hathaway \"The Closer I Get to You\". La loro versione vinse un Grammy Award per la \"Miglior Performance R&amp;B di un Duetto o un Gruppo\" e il singolo di Vandross \"Dance with my Father\", registrato anch'esso con Beyonc\u00e9, vinse un Grammy come \"Miglior Performance maschile R&amp;B\".\nBeyonc\u00e9 diede inizio alla sua carriera da solista con l'album di esordio \"Dangerously in Love\" nel giugno 2003. L'album esord\u00ec alla posizione numero 1 della \"Billboard 200\", vendendo 317.000 copie solo nella prima settimana e arriv\u00f2 a circa 5 milioni di copie in tutti gli Stati Uniti. Due dei singoli estratti dall'album arrivarono al primo posto in classifica: \"Crazy in Love\" con Jay-Z rest\u00f2 alla prima posizione della \"Billboard\" Hot 100 per 8 settimane consecutive. Il singolo e l'album si posizionarono ai primi posti delle classifiche di tutto il mondo, soprattutto nel Regno Unito; il secondo singolo, \"Baby Boy\" con Sean Paul, divenne una delle pi\u00f9 grandi hit del 2003, restando per 9 settimane nella \"Billboard\" Hot 100.\nBeyonc\u00e9 solo con il primo album vinse 5 premi ai Grammy Awards 2004, divenendo la cantante con pi\u00f9 vittorie in una sola serata al pari di Lauryn Hill (1999), Alicia Keys (2002), Norah Jones (2003) e Amy Winehouse (2008). Nel 2004 vinse anche un BRIT Award come \"Artista femminile solista Internazionale\".\nIl 29 novembre 2003, a Citt\u00e0 del Capo, partecip\u00f2 al concerto \"46664 Nelson Mandela AIDS Day Concert\" duettando con artisti come Anastacia e Bono. Sempre nel 2003 affianc\u00f2 l'attore Cuba Gooding Jr. nella commedia romantica \"The Fighting Temptations\", discreto successo al botteghino, per la quale registr\u00f2 varie colonne sonore, tra cui \"Fighting Temptation\" e una reinterpretazione della famosa \"Fever\".\n2004-2005: \"Destiny Fulfilled\".\nNel 2004 Beyonc\u00e9 gi\u00e0 stava progettando il seguito di \"Dangerously in Love\", ma non ne trov\u00f2 il tempo a causa dei suoi vari impegni, come le registrazioni con le Destiny's Child per il loro ultimo album.\nNel novembre 2004, dopo aver messo in pausa il suo secondo album da solista per concentrarsi sulle Destiny's Child, fu pubblicato l'ultimo album del gruppo \"Destiny Fulfilled\". L'album raggiunse la posizione n. 2 della Billboard 200 e produsse vari singoli tra i quali \"Lose My Breath\" e \"Soldier\". In supporto all'album, le cantanti s'imbarcarono da aprile a settembre 2005 per il tour mondiale \"Destiny Fulfilled... And Lovin' It\" e fu a Barcellona che annunciarono lo scioglimento del gruppo, una volta terminato il tour in Nord America. Nell'ottobre 2005, il gruppo pubblic\u00f2 poi \"#1's\", una raccolta delle loro pi\u00f9 grandi hit e delle canzoni pi\u00f9 famose del gruppo e 3 nuovi singoli, tra cui \"Stand Up for Love\". Nel marzo 2006, le Destiny's Child furono onorate con una stella della Hollywood Walk of Fame e riconosciute come il \"Gruppo femminile con pi\u00f9 vendite mondiali di tutti i tempi\".\nNello stesso anno, Beyonc\u00e9 prese parte al film \"Dreamgirls\", adattamento cinematografico dell'omonimo musical di Broadway (1981), incentrato sul gruppo musicale del 1960 The Supremes. Affiancata da Jamie Foxx, Eddie Murphy e Jennifer Hudson, Beyonc\u00e9 prese il ruolo di Deena Jones, ispirato alla figura della cantante Diana Ross. Per il film, la cantante registr\u00f2 anche uno dei suoi brani pi\u00f9 apprezzati, \"Listen\" che le valse due nomination ai Golden Globe: \"Migliore Attrice\" per il film e \"Miglior Canzone Originale\" per \"Listen\".\n2006-2007: \"B'Day\".\nNel 2006 partecip\u00f2 al film \"La Pantera Rosa\" nella parte di Xania, una pop-star internazionale; il film fu distribuito il 10 febbraio 2006 ed esord\u00ec al numero 1 del box office, guadagnando pi\u00f9 di 21,7 milioni di dollari nella sua prima settimana. Come colonna sonora del film, Beyonc\u00e9 registr\u00f2 il brano \"Check on It\" con Slim Thug.\nIspirata dal suo ruolo nel film \"Dreamgirls\", riguardo al quale afferm\u00f2 a MTV News: \"Quando il film \u00e8 stato completato, avevo cos\u00ec tante cose represse, cos\u00ec tante emozioni, cos\u00ec tante idee\", Beyonc\u00e9 torn\u00f2 a registrare con i precedenti collaboratori negli Studios Sony Music a New York e il nuovo album fu pronto in tre settimane.\n\"B'Day\" fu distribuito in tutto il mondo il 4 settembre 2006 (il giorno seguente negli Stati Uniti) in coincidenza con il 25\u00ba compleanno della cantante. Esord\u00ec al primo posto nella \"Billboard\" 100 vendendo pi\u00f9 di 541.000 copie durante la prima settimana. L'album produsse vari singoli, come \"D\u00e9j\u00e0 vu\" con Jay-Z e \"Irreplaceable\", singolo rimasto alla posizione numero 1 della \"Billboard\" Hot 100 per 10 settimane consecutive. Il 3 aprile 2007 fu pubblicato \"B'Day\" in versione deluxe con 5 nuove tracce tra cui le versioni spagnole di \"Irreplaceable\" (\"Irremplazable\") e \"Listen\" (\"Oye\") e nello stesso mese part\u00ec un nuovo tour chiamato \"The Beyonc\u00e9 Experience\", che visit\u00f2 pi\u00f9 di 90 citt\u00e0 in tutto il mondo. L'intero tour fu racchiuso nell'album live \"The Beyonc\u00e9 Experience Live\". Ai quarantanovesimi Grammy Awards del 2007, \"B'Day\" fece guadagnare a Beyonc\u00e9 il premio per \"Miglior Album R&amp;B Contemporaneo\" permettendo alla cantante di entrare nella storia degli American Music Awards per essere stata la prima donna a vincere il premio di \"Artista Internazionale\".\n2008-2010: \"I Am... Sasha Fierce\".\nIl 18 novembre 2008, Beyonc\u00e9 pubblic\u00f2 il suo terzo album studio \"I Am... Sasha Fierce\". La cantante spieg\u00f2 subito che \"Sasha Fierce\" non era nient'altro che il nome della sua alter ego, che prendeva forma quando lei stessa saliva sul palco e dava vita alle sue esecuzioni.\nL'uscita dell'album fu preceduto dai due singoli \"If I Were a Boy\" e \"Single Ladies (Put a Ring on It)\". Mentre il primo singolo, \"If I Were a Boy\" raggiunse il primo posto nelle classifiche di molti paesi, molti dei quali europei, il secondo singolo \"Single Ladies (Put a Ring on It)\" entr\u00f2 nella \"Billboard\" Hot 100 raggiungendo in poco tempo il primo posto e rimanendovi per 4 settimane non consecutive, dando a Beyonc\u00e9 il suo quinto singolo al primo posto della classifica; divenne inoltre il singolo pi\u00f9 venduto della cantante negli Stati Uniti d'America, con una vendita pari a oltre 5.000.000 download digitali, sino a ottobre 2012. Il terzo estratto dell'album, \"Diva\" ottenne un discreto successo, mentre il quarto, \"Halo\", riusc\u00ec ad arrivare al 5\u00ba posto della Hot 100; \"Halo\" divenne inoltre il 12\u00ba singolo di Beyonc\u00e9 a entrare nella top 10 della \"Billboard\" Hot 100. Beyonc\u00e9 divenne l'artista femminile con pi\u00f9 top ten nella Hot 100 dell'intero decennio e l'artista femminile con pi\u00f9 settimane alla posizione numero 1 del decennio, con 36 settimane totali alla posizione pi\u00f9 alta.\nIl 18 gennaio 2009 fu invitata a cantare a una cerimonia, tenutasi al \"Lincoln Memorial\", in onore del neoeletto presidente degli Stati Uniti Barack Obama e la moglie Michelle, esibendosi nella canzone \"At Last\" di Etta James. Nel dicembre dello stesso anno, partecip\u00f2 al film-musical \"Cadillac Records\", nel quale interpreta la famosissima cantante blues Etta James, ricevendo molte lodi dalla critica.\nNel 2009 partecip\u00f2 anche agli \"MTV Video Music Awards\" dove ritir\u00f2 tre premi, tra cui quello per il \"Miglior Video dell'Anno\". In supporto all'album, Beyonc\u00e9 si imbarc\u00f2 anche in un nuovo tour, \"I Am... Tour\" che, preso il via nella primavera del 2009, port\u00f2 la cantante a girare tutto il mondo. Nel frattempo altri singoli vennero estratti da \"I Am... Sasha Fierce\", come \"Ego\" (poi anche remixata con la partecipazione di Kanye West), \"Sweet Dreams\" e \"Broken-Hearted Girl\", contenuto nell'edizione \"Platinum\" del disco, uscita nel 2009, che contiene anche altri pezzi e un DVD contenente tutti i video dei singoli estratti dall'album. Nello stesso anno venne pubblicata una nuova edizione deluxe del disco, contenente due inediti, \"Poison\" e \"Video Phone\" (in duetto con Lady Gaga); sempre con Lady Gaga duett\u00f2 per un'altra canzone, pubblicata con l'album di quest'ultima \"The Fame Monster\": \"Telephone\", il cui video fu pubblicato nel marzo 2010.\nSvariati prestigiosi premi le furono assegnati e a inizio 2010 l'album e i suoi singoli furono nominati per 10 Grammy Award. La pi\u00f9 importante rivista musicale statunitense \"Billboard\" elesse Beyonc\u00e9 \"Artista Femminile del Decennio\" (2000-2010), cos\u00ec come il quotidiano britannico \"The Guardian\". \"Crazy in Love\" fu scelta come \"Canzone del Decennio\" dalla rivista \"New Musical Express\". mentre nell'ottobre 2009, sempre \"Billboard\", onor\u00f2 la cantante con il premio \"Miglior Donna dell'Anno\".\nNel maggio 2010, pubblic\u00f2 un nuovo singolo \"Why Don't You Love Me\" con la regia della stessa cantante e dove compaiono persino i vinti durante tutta la sua carriera. Nel mese di giugno, la rivista \"Forbes\" classific\u00f2 Beyonc\u00e9 al terzo posto, nella lista delle \"Musiciste con pi\u00f9 guadagni\" con $83 milioni guadagnati nelle 93 tappe dell\"'I Am... Tour\" e i vari contratti con L'Or\u00e9al, Nintendo e la sua linea di moda \"House of Der\u00e9on\". In ottobre la inserisce alla posizione numero 9 delle \"Donne pi\u00f9 potenti al Mondo\".\nBeyonc\u00e9 mise fine alla \"Sasha Fierce Era\" con un'intervista alla rivista \"Allure\" in cui afferm\u00f2: \"Sasha Fierce \u00e8 finita, l'ho uccisa. Non ho pi\u00f9 bisogno di Sasha Fierce, perch\u00e9 sono cresciuta e ora sono in grado di fondere le due, insieme.\" Subito dopo le riprese di \"Cadillac Records\", Beyonc\u00e9 prese parte anche al thriller \"Obsessed\", accanto a Idris Elba e Ali Larter, con la quale vinse anche un \"MTV Movie Award\" nel 2010, per il miglior combattimento.\n2010-2012: \"4\".\nA gennaio 2010, in un'intervista per il quotidiano USA Today Beyonc\u00e9 afferm\u00f2 di volersi prendere una pausa dalla musica per tutto il 2010:\nIl 21 aprile 2011, venne reso pubblico il primo singolo \"Run the World (Girls)\", estratto dal nuovo album \"4\". Nei mesi di aprile e maggio, Beyonc\u00e9 s'impegn\u00f2 in alcune campagne benefiche: la prima con la first lady americana Michelle Obama in una campagna, creata da quest'ultima, chiamata \"Let's Move\", impegnata nella battaglia contro l'obesit\u00e0 infantile, per la quale registr\u00f2 la canzone \"Move Your Body\", adattamento del singolo Get Me Bodied. Un'altra cover del brano \"God Bless the USA\" (Lee Greenwood, 1984), invece, venne resa pubblica il 5 maggio, con lo scopo di raccogliere fondi da donare alle vedove degli agenti di polizia di New York e al \"Children's Benefit Funds\".\nIl 19 maggio 2011, durante il programma American Idol, sul sito ufficiale di Beyonc\u00e9 venne lanciato il video di \"Run the World (Girls)\"; nel video sono evidenti i richiami al sound indie presenti nel nuovo album \"4\". L'album fu pubblicato in due versioni con la deluxe contenente 3 canzoni aggiuntive, 3 remix di \"Run the World (Girls)\" e una versione speciale del video di quest'ultimo. In attesa della pubblicazione dell'album, il 25 maggio 2011 venne pubblicato, come singolo promozionale, il brano \"1+1\". Il 1\u00ba giugno 2011, il secondo singolo \"Best Thing I Never Had\", cominci\u00f2 a circolare in radio. Durante la cerimonia dei Billboard Awards 2011, tenutasi a Las Vegas, Beyonc\u00e9 si esib\u00ec per la prima volta con il singolo \"Run the World (Girls)\" dal vivo, ricevendo anche il prestigioso \"Millennium Award\" per il suo contributo alla musica e all'industria discografica durante i suoi 15 anni di carriera.\nCon la pubblicazione del nuovo album, avvenuta il 24 giugno 2011, Beyonc\u00e9 cominci\u00f2 la promozione della sua \"4 Era\" con varie apparizioni in programmi televisivi, partecipazioni a vari festival, tra cui il Glastonbury Festival in Inghilterra, il \"T in the Park\" in Scozia e l'Oxegen Festival in Irlanda e un documentario trasmesso da MTV in cui la cantante mostra le fasi di creazione del nuovo album, \"Beyonc\u00e9: Year of 4\". In occasione della Festa dell'Indipendenza degli Stati Uniti, cant\u00f2 in uno dei miniconcerti organizzati a New York, dove si esib\u00ec proprio prima dei trenta minuti di fuochi d'artificio con i brani \"God Bless the USA\" e \"Best Thing I Never Had\".\nNel mese di agosto Beyonc\u00e9 diede vita a un mini-tour, \"4 Intimate Nights with Beyonc\u00e9\", 4 concerti al Roseland Ballroom, New York, il 14, 16, 18, 19 agosto. Subito dopo l'apertura delle vendite, i biglietti per la prima serata terminarono in 22 secondi. Il 19 agosto, alla fine dell'ultimo show, Beyonc\u00e9 anticip\u00f2 che da quelle serate sarebbe nato un nuovo album live, \"4 Live at Roseland,\" uscito il 21 novembre, esclusivamente per Walmart.\nIl 24 agosto 2011, ci fu la premi\u00e8re del singolo promozionale \"1+1\" sul canale televisivo \"E! News\". Il 30 agosto fu inviata alle radio \"Party\" (con Andr\u00e9 3000) identificata poi come quarto singolo estratto. Ad affiancare il brano fu il terzo singolo \"Countdown\", pubblicato il 4 ottobre 2011, di cui \u00e8 stato girato il video il 6 ottobre. Il 28 agosto Beyonc\u00e9 torn\u00f2 sul palco degli MTV Video Music Awards dove vinse nella categoria \"Best Choreography\" con \"Run the World (Girls)\" e dove si esib\u00ec con \"Love on Top\", di cui usc\u00ec anche un video. Pochi giorni dopo, il 20 settembre, il brano esord\u00ec alla posizione 20 della \"Billboard\" Hot 100, divenendo il suo secondo miglior esordio, dopo \"Ring the Alarm\" nel 2006.\nIl 29 novembre usc\u00ec la deluxe edition \"Live at Roseland: Elements of 4\", con 2 DVD contenenti il concerto, un documentario, 20 pagine di booklet e una \"Video Anthology\" con 7 video estratti da \"4\" (quelli gi\u00e0 pubblicati pi\u00f9 un video di \"Dance for You\", brano della deluxe edition di \"4\"). Nel frattempo l'album cominci\u00f2 a raccogliere molte nomination: dai Grammy Awards (\"Best Rap/Sung Collaboration\" con \"Party\") ai Centri Soul Train Awards 2011 (in quattro categorie con \"4\", \"Best Thing I Never Had\" e \"Run the World (Girls)\") agli NRJ Music Awards 2012. Il 4 dicembre 2011 sulla tv britannica ITV and\u00f2 in onda lo speciale \"A Night with Beyonc\u00e9\", durante il quale la cantante si esib\u00ec con vecchi e nuovi successi e dove rispose ad alcune domande poste dai fan.\nIl 12 gennaio 2012 Beyonc\u00e9 ha ricevuto una nomination come \"Best International Female Solo Artist\" per i BRIT Awards, mentre il 19 gennaio riceve ben 4 nomination agli NAACP Image Awards come \"Outstanding Female Artist\" e con i brani \"I Was Here\", \"Best Thing I Never Had\" e l'album \"4\". Il 31 gennaio 2012 il brano \"Countdown\" riceve una nomination come \"Miglior Video\" agli NME Awards 2012.\nIl 16 febbraio 2012 il produttore e cantate Ryan Tedder conferm\u00f2 la notizia che Beyonc\u00e9 fosse gi\u00e0 al lavoro su 2 nuovi album: \"La conversazione riguardo al nuovo album semplicemente \u00e8 partita da sola e ci sono due progetti in ballo\".\nRiguardo a \"4\" invece, dopo svariati mesi di silenzio, principalmente dovuto alla gravidanza e al parto, Beyonc\u00e9 si esib\u00ec nella sua prima esibizione post-parto durante il weekend del Memorial Day, per la presentazione del nuovo \"Revel Atlantic City\" ad Atlantic City, New Jersey, il 25, 26 e 27 maggio. Il 21 marzo, dopo giorni di indiscrezioni, venne ufficializzata anche la pubblicazione del nuovo singolo estratto da \"4\", \"I Care\", scelto per essere inserito nel circuito radiofonico italiano dal 23 marzo 2012.\nIl 7 maggio 2012, dopo anche la pubblicazione del singolo \"End of Time\", viene ufficializzata l'aggiunta di una quarta data per i concerti al \"Revel Atlantic City\", il 28 maggio. Inoltre, a pochi giorni dall'elezione di \"donna pi\u00f9 bella al mondo nel 2012\" da parte della rivista \"People\", la cantant venne inserita in altre liste, come la lista stilata da \"Vogue UK\", de \"le 100 donne pi\u00f9 ispiratrici\", alla posizione 6, l'annuale lista \"What is Sexy\" di \"Victoria's Secret\", nella quale appare come la mamma pi\u00f9 sexy del 2012 e l'annuale lista di Forbes delle \"mamme pi\u00f9 potenti al mondo\", alla posizione 14.. Il 19 agosto fu pubblicato il video di \"I Was Here\" per sostenere la campagna del World Humanitarian Day.\nIl 3 febbraio 2013 partecip\u00f2 poi al Super Bowl.\n2012-2013: \"BEYONC\u00c9\".\nIl 4 dicembre 2012, il produttore The-Dream in un'intervista, disse che Beyonc\u00e9 aveva passato l'intera estate a registrare canzoni per il quinto album e che probabilmente sarebbero stati pubblicati dei pezzi anche prima dell'evento del Super Bowl. In occasione del Capodanno del 2012, la cantante si esib\u00ec al Wynn di Las Vegas, eseguendo i suoi grandi successi per una platea di sole 700 persone.\nIn occasione dell'intervista concessa a \"GQ\" per il mese di febbraio 2013, con l'elezione a \"donna pi\u00f9 sexy del XXI secolo\", Beyonc\u00e9 afferm\u00f2 di aver lavorato con Pharrell, Timbaland, Justin Timberlake e The-Dream, per un nuovo album R&amp;B, con influenze di Prince e rock/soul, come sempre nei lavori della cantante, e D'Angelo; doo-wop anni sessanta, Aretha Franklin e Diana Ross.\nIl 21 gennaio Beyonc\u00e9 cant\u00f2 The Star-Spangled Banner all'inaugurazione del secondo mandato presidenziale di Barack Obama, insieme ad altre cantanti come Kelly Clarkson e James Taylor. Proprio la sua esibizione raccolse molte critiche per l'uso del pre-rec al posto di un'esibizione dal vivo. Il 31 gennaio 2013, durante la conferenza stampa in occasione del Super Bowl, la cantante si esib\u00ec in una nuova versione dal vivo dell'inno americano commentando alla fine l'accaduto:\nIl 3 febbraio, subito dopo l'esibizione della cantante al Super Bowl XLVII che vide anche la riunione delle Destiny's Child, fu annunciato il \"The Mrs. Carter Show World Tour\" patito dall'Europa il 15 aprile 2013 per venti fermate in altrettante citt\u00e0 europee tra cui Dublino, Berlino, Parigi, Londra e Milano per poi proseguire in Nord America, Sud America e Oceania.\nIl 10 febbraio 2013 agli annuali Grammy Awards, Beyonc\u00e9 vinse il 17\u00ba Grammy della sua carriera, per \"Love on Top\" come \"Best Traditional R&amp;B Performance\", e fu ospite da \"Oprah's Next Chapter\" il 16 febbraio, la stessa sera in cui fu trasmesso il documentario sulla sua vita \"Life Is But A Dream\".\nIl 22 febbraio fu reso noto che l'artista ha firmato un contratto anche con la \"Warner/Chappell Music\", azienda leader nel settore dell'editoria musicale, e il 14 marzo ha deciso di aderire, insieme con la madre Tina Knowles, alla campagna di \"Breath of Life\", organizzazione no-profit di Houston fondata da Rudy e Juanita Rasmus, chiamata \"Miss a Meal\" (rinuncia a un pasto), per raccogliere fondi da donare a tutti gli americani che soffrono la fame per povert\u00e0.\nNel mese di marzo 2013, la rivista Rolling Stone modific\u00f2 la lista dei 100 artisti immortali stilata nel 2004-2005 (\"The Rolling Stone Immortals\"), aggiungendo anche la cantante.\nIl 17 marzo 2013, dopo molta attesa, la cantante pubblic\u00f2 tramite il suo sito ufficiale un brano chiamato \"Bow Down / I Been On\". Il primo spezzone del brano, \"Bow Down\" \u00e8 stato prodotto da Hit-Boy, mentre il secondo da Timbaland, Polow da Don, Sonny Digital e Planet VI. Il 4 aprile invece, il giorno del suo anniversario con Jay-Z, la Pepsi pubblic\u00f2 un video promozionale per un nuovo brano, \"Grown Woman\", estratto dal nuovo album, entrato in rotazione radiofonica l'8 aprile successivo. Il 6 maggio 2013 la cantante prese parte al \"Costume Institute Gala\", in qualit\u00e0 di presidente dell'evento.\nNello stesso mese registr\u00f2 \"Rise Up\", colonna sonora del film \"Epic\". Il 6 luglio 2013 entra in rotazione radiofonica il terzo singolo, \"Standing on the Sun\". Nel mese di dicembre 2013 ottenne la sua 46\u00aa nomination ai \"Grammy Awards\" per il brano in collaborazione con suo marito Jay-z \"Part II (On The Run)\" nella categoria \"Best rap/sung collaboration\" che la rese la cantante donna con pi\u00f9 nomination della storia.\nNella notte tra il 12 e il 13 dicembre, senza alcun preavviso, usc\u00ec su iTunes il nuovo visual-album: \"BEYONC\u00c9\", contenente 32 tracce, di cui 14 brani inediti e 18 video, pi\u00f9 il rispettivo digital booklet. Dall'album vengono estratti come primi singoli \"XO\" e \"Drunk in Love\" (quest'ultimo in collaborazione con Jay-Z). \"Drunk in Love\" raggiunse la seconda posizione della Billboard divenendo il singolo pi\u00f9 famoso dell'album. Il secondo singolo ufficiale fu \"Partition\", il cui video venne stato pubblicato su VEVO il 25 febbraio 2014, che ottenne un discreto successo vendendo pi\u00f9 di un milione di copie in America.\n2014-2015: l\"On the Run Tour\" e \"BEYONC\u00c9 (Platinum Edition)\".\nL'11 dicembre 2013, qualche giorno prima della pubblicazione a sorpresa del nuovo visual-album \"BEYONC\u00c9\", la cantante annunci\u00f2 anche la seconda leg europea del suo \"The Mrs. Carter Show World Tour\", partito da Glasgow il 20 febbraio 2014. ll 26 gennaio si esibisce per la prima volta con una canzone dal nuovo disco\", Drunk in Love\", ai Grammy Awards.\nIl 25 febbraio entra in rotazione radiofonica il nuovo pezzo \"Partition\" tratto dal quinto album in studio. Sempre nel corso dello stesso 25 febbraio, i singoli \"Crazy in Love\" e \"Drunk in Love\" vengono certificati Vevo. Il 29 marzo finisce il \"Mrs. Carter Show World Tour\", l'ottavo tour femminile con maggiori incassi della storia e il 25 giugno comincia l\"'On The Run Tour\", il primo tour della cantante col marito. Nonostante si tratti solo di leg americane e due concerti a Parigi, il tour si rivela un successone.\nIl 25 agosto 2014 si tengono gli MTV Video Music Awards, dove oltre a vincere tre premi, viene onorata con il \"Michael Jackson Video Vanguard Award, un premio prestigiosissimo consegnato soltanto a grandi nomi della musica, il tutto celebrato da un'esibizione di oltre 16 minuti di un medley dell'ultimo album \"BEYONC\u00c9\". Il premio viene consegnato dal marito e dalla figlia della cantante, Blue Ivy.\nDopo varie voci di corridoio il 24 novembre 2014 esce la riedizione di \"BEYONC\u00c9\", con due nuove tracce e quattro remix, pi\u00f9 i video di alcune esibizioni del MCSWT e il calendario ufficiale 2015. I due singoli annunciati sono \"7/11\" e \"Ring Off\". Il primo viene scelto come singolo; si tratta di una traccia urban\\hip-hop, il cui video mostra Beyonc\u00e9 che balla in una camera d'albergo con amiche e famigliari e scene a casa di lei che balla sotto l'albero di Natale. Il giorno stesso della pubblicazione della riedizione tutti i video dell'album vengono caricati sul canale della cantante.\nL'8 febbraio 2015 si esibisce durante i Grammy Awards con il brano \"Take My Hand, Precious Lord\". Nello stesso mese i singoli \"Crazy in Love\" e \"Haunted\" entrano a far parte della colonna sonora del film \"Cinquanta sfumature di grigio\", entrambi remixati per la pellicola.\nIl 10 febbraio 2015, due giorni dopo l'esibizione ai Grammy Awards, si esibisce durante la serata dedicata a Stevie Wonder: Songs in the Key of Life - An All-Star Grammy Salute. Il tributo, per\u00f2, verr\u00e0 mandato in onda dalla CBS solamente il 16 febbraio. Beyonc\u00e9 apre la serata con tre pezzi, con i quali ripercorre, in circa 10 minuti, 17 anni della carriera del grande cantante. Il primo brano \u00e8 \"Fingertips\", seguito da \"Master Blaster\" e dall'entrata in scena di Ed Sheeran. L'ultimo brano, \"Higher Ground\", vede la compresenza sul palco di Beyonc\u00e9, Ed Sheeran e Gary Clark Jr..\nIl 26 settembre 2015 durante il Global Citizen Festival la cantante si esibisce sia singolarmente sia duettando il brano Drunk in Love con Ed Sheeran e con Pearl Jam la canzone di Bob Marley Redemption Song; inoltre annuncia, tramite l'intervento della First Lady Michelle Obama, una campagna in favore dell'istruzione femminile.\n2016-2017: \"Lemonade\" e il \"The Formation World Tour\".\nIl 6 febbraio 2016, la cantante pubblica su Tidal il suo nuovo singolo, \"Formation\", scritto e prodotto in collaborazione con Mike Will Made It e Swaee Lee. Il giorno dopo, l'artista si esibisce durante l'Halftime Shw della 50\u00aa edizione del Super Bowl al fianco di Bruno Mars e del gruppo musicale rock Coldplay, con i quali aveva preso parte anche al video musicale del singolo \"Hymn for the Weekend\". La coreografia del brano \"Formation\" con il quale la cantante si esib\u00ec suscit\u00f2 parecchie polemiche e scalpore, in quanto essa richiamava fortemente la rivoluzione afroamericana mossa dalle Black Panther nel corso degli Anni Settanta e Ottanta, soprattutto tra gli esponenti del Partito Repubblicano degli Stati Uniti d'America. Subito dopo l'evento, Beyonc\u00e9 annuncia l'inizio della sua nuova serie di concerti, il \"The Formation World Tour\", che avr\u00e0 inizio da Miami il 27 aprile.\nIl 16 aprile 2016 viene annunciata l'uscita di un mini-film intitolato \"Lemonade\", girato a New Orleans e della durata di 60 minuti. Il cortometraggio serve a lanciare l'uscita del sesto album in studio dell'artista, intitolato \"Lemonade\", composto da 12 brani inediti. Il disco vede Beyonc\u00e9 addentrarsi in un territorio lontano dal suo stile tradizionale, spaziando dall'R&amp;B fino al pop, e all'hip hop, trap, blues, rock e alla musica country, con varie collaborazioni insieme a James Blake, Kendrick Lamar, Serena Williams, Jack White e The Weeknd. L'album riesce in sole 48 ore a scalare le classifiche iTunes di oltre 50 paesi del mondo, mentre \"Formation\", trainato dal successo dell'album, diventa la canzone pi\u00f9 ascoltata sulla classifica mondiale di Spotify.\n\"Lemonade\" esordisce in prima posizione della \"Billboard Albums Chart\" con 653.000 copie vendute nella prima settimana, diventando il sesto album di fila della cantante ad esordire in vetta alla classifica degli Stati Uniti d'America. Nel contempo, tutte le tracce contenute nel disco entrano all'interno della \"Billboard Hot 100\", rendendo Beyonc\u00e9 l'artista donna con il maggior numero di brani nella \"Billboard Hot 100\" nello stesso momento. Il 3 e il 27 maggio dall'album vengono estratti come i singoli \"Sorry\" e \"Hold Up\" (certificati platino dalla RIIA) entrambi accompagnati dai relativi videoclip pubblicati sul canale Vevo della cantante, entrambi facenti parte del cortometraggio messo in onda da HBO.\nIl 26 giugno Beyonc\u00e9 si esibisce all'apertura dei BET Awards 2016 duettando con il rapper Kendrick Lamar il brano \"Freedom\", uscendo vittoriosa con cinque delle sei nomination ricevute, tra cui \"Best Female R&amp;B/Pop Artist\" e \"Video of the Year\" con \"Formation\", diventando l'artista pi\u00f9 premiata della serata e della storia del programma.\nIl 28 agosto alla 33\u00aa edizione degli MTV Video Music Awards Beyonc\u00e9, oltre ad esibirsi con un medley tratto dal nuovo album, riceve 11 nomine, risultando essere sia la pi\u00f9 nominata che l'artista con pi\u00f9 vittorie della serata, vincendo 8 categorie, tra cui \"Video of the Year\" con \"Formation\", \" Best Female Video\" con \"Hold Up\". Agli American Music Awards dello stesso anno vince il premio \"Tour of the Year\" con il The Formation World Tour.\nPartecipa inoltre come ospite ai Country Music Association Awards dove porta una rivisitazione del brano Daddy Lessons cantato con il gruppo Dixie Chicks. Il brano raggiunge la prima posizione della classifica Billboard e viene resa disponibile sia su ITunes che sulla piattaforma di Spotify.\nNel dicembre 2016 viene nominata in ben 9 categorie ai Grammy Awards 2017 vincendo due categorie, tra cui \"Video dell'Anno\" con Formation e \"Best Urban Album\" non vincendo invece le categorie principali in cui era nominata.\nIn seguito alla serata dei Grammy Awards 2017 esce un nuovo singolo di DJ Khaled intitolato \"Shining\" in collaborazione della cantante e di suo marito Jay-Z. Collabora inoltre con Eminem nel singolo \"Walk on Water,\" anticipatore del nuovo Lp del rapper americano, nonch\u00e8 con Ed Sheeran nella nuova versione del suo singolo \"Perfect\", intitolata \"Perfect Duet\" ed ottiene un grande successo soprattutto nella Billboard Hot 100.\n2018-presente: \"Everything Is Love, Homecoming\" ed \"Il re Leone\".\nNell'aprile 2018 si esibisce al Coachella e nel giugno 2018 parte da Cardiff il secondo tour in collaborazione con il marito Jay-Z, l\"'On the Run II Tour\". Dieci giorni dopo, alla loro ultima esibizione a Londra, la coppia ha svelato \"Everything Is Love\", il loro nuovo album in studio, accreditato con il nome di The Carters. La coppia ha anche pubblicato il video per il singolo principale dell'album, \"Apeshit\", sul canale YouTube ufficiale di Beyonc\u00e9. Ai Grammy Awards l'album vince nella categoria \"Best Urban Contemporay Album,\" mentre \"Apeshit\" e il brano \"Summer\" vengono nominati rispettivamente nelle categorie \"Best Music Video\" e \"Best R&amp;B Performance\", estendendo il suo primato di artista donna con il maggior numero di nomination nella storia della premiazione a 63 volte.\nIl 14 aprile 2018 si \u00e8 esibita nel primo dei due weekend del Coachella. La performance \u00e8 diventata la pi\u00f9 seguita dello show di sempre tanto da essere subito definita \u00abstorica\u00bb. Il 17 aprile 2019, in occasione dell'uscita del suo documentario originale Netflix dal titolo \"Homecoming\", pubblica un nuovo dell'esibizione al Coachella con una traccia inedita.\nLa casa di moda francese Balmain annuncia una capsule collection insieme a Beyonc\u00e9, che consiste di costumi che ha indossato durante la sua performance al Coachella e i cui i ricavati andranno all'UNICEF.\nLa cantante ha partecipato al film di animazione \"Il re leone\" distribuito il 19 luglio 2019, dove ha prestato la voce al personaggio di Nala ed \u00e8 presente vocalmente nella colonna sonora del film. Ha pubblicato anche la traccia originale \"Spirit\", come singolo apripista di \"\", un album prodotto e curato da Beyonc\u00e9 stessa, messo in commercio in concomitanza con l\u2019uscita americana della pellicola.\nIl 29 aprile 2020 partecipa al remix del brano \"Savage\" della rapper Megan Thee Stallion, grazie al quale ottiene la sua settima numero uno nella \"Billboard\" Hot 100. Il 19 giugno 2020, in occasione del Juneteenth (festa della fine della schiavit\u00f9 in America), pubblica un nuovo singolo per beneficenza intitolato \"Black Parade\".\nIl 31 luglio 2020 viene pubblicata una nuova opera audiovisiva ispirata a \"\" dal titolo \"Black Is King\" in streaming in esclusiva su Disney+. Si tratta di un vero e proprio visual album. Nel marzo 2021 vince quattro Grammy Award diventando cos\u00ec l'artista pi\u00f9 premiata della storia alla cerimonia con il totale di 28 statuette.\nA novembre 2021 esce un nuovo singolo dal titolo \"Be Alive\" che fa parte della colonna sonora dell'acclamato film \"Una famiglia vincente - King Richard\".\nVita privata.\nDal 2008 \u00e8 sposata con il rapper Jay-Z, con cui ha spesso collaborato artisticamente. La coppia ha tre figli: Blue Ivy (nata il 7 gennaio 2012) e i gemelli Rumi e Sir Carter (nati il 13 giugno 2017).\nHa preso parte a numerose iniziative benefiche.\nSecondo il musicologo Norman Lebrecht, Beyonc\u00e9 \u00e8 legata da una lontana parentela al compositore Gustav Mahler.\nStile musicale.\nMusica e voce.\nVocalmente Beyonc\u00e9 \u00e8 identificabile come un mezzosoprano drammatico di coloratura, con un'estensione vocale di quattro ottave, dal Fa2 al Fa6. Beyonc\u00e9 \u00e8 sempre stata identificata come la componente principale delle Destiny's Child. Jon Pareles del \"The New York Times\", scrisse che la sua voce definiva il gruppo, mentre James Anthony del \"The Guardian\", descrisse la sua voce come definita e veloce, altri critici lodano la sua estensione vocale e la sua forza. In un articolo per il suo secondo album \"B'Day\", Jody Rosen dell\"'Entertainment Weekly\" scrisse: \"Beyonc\u00e9 Knowles \u00e8 una tempesta travestita da cantante. Nel suo secondo album solista \"B'Day\", le canzoni sono come un'enorme raffica di ritmo ed emozioni. Si dovrebbe cercare in lungo e in largo, forse nell'ingresso del Metropolitan Opera, per trovare un cantante che canta con una tale forza... Nessuno - Non R.Kelly e nemmeno Usher, per non parlare delle \"dive pop\" sue rivali - pu\u00f2 uguagliare il genio di Beyonc\u00e9 nel trascinare le sue linee vocali contro il picchiettio hip-hop.\" Il magazine \"Cove\" ha posto Beyonc\u00e9 al settimo posto nella sua classifica delle \"100 Outstanding Pop Vocalists\" (\"100 Notevoli Cantanti Pop\"), dandole un punteggio pari a 48 su 50 in base a criteri quali la capacit\u00e0 vocale, l'estensione e l'armonia.\nBeyonc\u00e9 segue principalmente lo stile del contemporary R&amp;B, ma molte volte nei suoi lavori vi sono anche il pop, il funk, l'hip-hop e il soul, senza contare diverse sperimentazioni nei generi rock, gospel, arabic, broadway e dance. Oltre a canzoni in inglese, Beyonc\u00e9 ha registrato anche qualche canzone in spagnolo, come \"Oye\" (\"Listen\") e \"Irreemplazable\" (\"Irreplaceable\"), ricevendo buoni responsi tra i suoi fan latinoamericani.\nInfluenze.\nBeyonc\u00e9 pi\u00f9 volte ha citato cantanti ai quali fa riferimento e che la influenzano nel suo stile. \u00c8 cresciuta ascoltando Anita Baker e Luther Vandross, con il quale ha anche duettato, ma ha spesso citato \"il Re del Pop\", Michael Jackson, come la ragione per la quale fa musica. Quando prendeva lezioni di canto, si esib\u00ec anche nei brani jazz di Rachelle Ferrell.\nBeyonc\u00e9 cita spesso, come influenze alla sua musica, artisti contemporanei statunitensi come Tina Turner, Prince, Aretha Franklin, Whitney Houston, Janet Jackson, Selena, Mary J. Blige, Aaliyah, Diana Ross, Donna Summer, Mariah Carey e la cantante colombiana Shakira. Una delle sue cantanti preferite \u00e8 l'artista inglese Sade.\nBeyonc\u00e9 con il passare del tempo \u00e8 diventata anche fonte d'ispirazione per molti altri artisti: Rihanna, Alexandra Burke, Leona Lewis, Adele, e Nicki Minaj. Trey Songz, Keri Hilson e Jazmine Sullivan e in generale la maggior parte delle cantanti pop che seguirono a lei nel corso degli anni hanno spesso affermato d'essere grandi fan di Beyonc\u00e9. Kelly Rowland, amica della stessa artista, in un'intervista per MTV News, afferm\u00f2 di essersi ispirata alla collega Beyonc\u00e9 per la creazione del suo secondo studio album \"Ms. Kelly\".\nDoppiatrici italiane.\nNelle versioni in italiano dei suoi film, Beyonc\u00e9 \u00e8 stata doppiata da:\nDa doppiatrice \u00e8 sostituita da:\nAltre attivit\u00e0.\nAbbigliamento.\nLa House of Der\u00e9on, linea d'abbigliamento per donne, venne creata da Beyonc\u00e9 e sua madre, Tina Knowles, nel 2005. Lo stile della linea viene dalle 3 generazione della loro famiglia: il nome Der\u00e9on, infatti, \u00e8 un tributo alla nonna di Beyonc\u00e9, Agn\u00e8z Der\u00e9on, che lavorava come cucitrice. Lanciata nel 2006, la House of Der\u00e9on ha fatto la sua prima comparsa durante le esibizioni delle Destiny's Child ed il loro tour \"Destiny's Fulfilled\". I negozi della linea Knowles, che si trovano negli Stati Uniti e in Canada, propongono principalmente abbigliamenti sportivi e soprabiti, in tessuto lungo con pellicce, ma anche accessori, come borse e scarpe. Nel 2004, Tina Knowles e figlia decisero, inoltre, di fondare la loro compagnia di famiglia, la \"Beyond Productions\" che d\u00e0 la licenza e la marca alla linea House of Der\u00e9on.\nL'organizzazione no-profit per i diritti degli animali People for the Ethical Treatment of Animals (\"PETA\"), ha criticato lungamente la cantante a causa dell'uso delle pellicce. L'organizzazione le ha spedito lettere e s'\u00e8 anche confrontata con lei per la causa, ma Beyonc\u00e9 ancora deve rispondere a tutto questo.\nNel 2016 Beyonc\u00e9 lancia una propria linea di abbigliamento sportivo, IvyPark.\nProfumi.\nNel febbraio 2010 Beyonc\u00e9 mise in commercio il suo primo profumo da donna, \"Heat\", in collaborazione con Claude Dir e Olivier Gillotin, della societ\u00e0 cosmetica svizzera Givaudan. Per la promozione della fragranza, registr\u00f2 una reinterpretazione del brano \"Fever\"; la pubblicit\u00e0 fu proibita dalla programmazione televisiva nel Regno Unito perch\u00e9 ritenuta \"troppo provocante sessualmente\". Nel settembre dello stesso anno, mise in commercio una versione riveduta e corretta di Heat, \"Heat Ultimate Elixir\" e nel febbraio 2011, usc\u00ec il suo secondo profumo, \"Heat Rush\". Il 16 giugno 2011, tramite la sua pagina di Facebook, Beyonc\u00e9 annunci\u00f2 che a settembre sarebbe uscita la sua nuova fragranza \"Pulse\".\nPubblicit\u00e0.\nNel 2002 Beyonc\u00e9 firm\u00f2 un contratto con la societ\u00e0 Pepsi per apparire in due spot televisivi, in radio, in internet e sui prodotti promozionali della societ\u00e0. Nel 2004, il primo spot televisivo vide Beyonc\u00e9 affiancare Britney Spears, Pink e Enrique Iglesias in un'ambientazione romana e l'anno seguente, con Jennifer Lopez e David Beckham, in uno spot chiamato \"Samurai\". Lavora con la societ\u00e0 L'Or\u00e9al da quando aveva 18 anni. Nel 2004 lanci\u00f2 la fragranza \"True Star\" in collaborazione con Tommy Hilfiger: per la promozione Beyonc\u00e9 registr\u00f2 una reinterpretazione di \"Wishing on a Star\", con la quale guadagn\u00f2 $ 250.000. L'anno seguente lanci\u00f2 il suo secondo profumo con Hilfiger, \"True Star Gold\". Nel 2007 fece un'apparizione nella pubblicit\u00e0 del profumo \"Emporio Armani Diamonds\", fragranza di Emporio Armani, nella quale inton\u00f2 la nota canzone di \"Marilyn Monroe\", comparsa anche sul film \"Moulin Rouge!\", \"Diamonds Are a Girl's Best Friend\".\nA marzo 2009 apparve in uno spot televisivo per il gioco \"Rhythm Paradise\". A gennaio 2010 firm\u00f2 un contratto di tre anni con la societ\u00e0 \"Vizio\". Apparve anche in due spot commerciali per il gioco \"Style Boutique\", dove tramite download si potevano scaricare i vestiti della \"House of Der\u00e9on\". Nell'agosto 2011 gir\u00f2 uno spot per L'Or\u00e9al, che vede Beyonc\u00e9 in un vestito nero elegante parlare direttamente alla telecamera, per la promozione dei prodotti della famosa casa di cosmetici. Il 12 ottobre 2012, tramite il suo sito ufficiale, Beyonc\u00e9 conferma di aver firmato con la Pepsi un nuovo contratto da $ 50 milioni, che prevede l'esibizione al SuperBowl, nuovi spot, una lattina in edizione limitata con il volto della cantante e la sponsorizzazione dei progetti futuri di Beyonc\u00e9. Beyonc\u00e9 diventa anche immagine della nuova collezione della stagione estiva del marchio H&amp;M.\nNel 2016 diventa il nuovo volto della Zalando, mostrandosi nelle vesti di una sportiva al parco.\nRiconoscimenti.\nDurante la sua carriera Beyonc\u00e9 ha ricevuto un gran numero di premi: nel 2007 divenne la prima artista donna a ricevere l\"'International Artist Award\" durante gli \"American Music Awards\". Nel 2008 durante i \"World Music Awards\" vinse il premio per \"Outstanding Contribution to the Arts\", oltre che il \"Billboard Millennium Awards\" durante i \"Billboard Music Awards\", come riconoscimento alla sua carriera e per la sua influenza nel mondo della musica. In tutta la sua carriera \u00e8 riuscita a vincere ben 28 \"Grammy Awards\" (21 da solista, 3 con le Destiny's Child ed uno con il marito Shawn \"Jay-Z\" Carter nel loro album congiunto, pubblicato con il nome \"The Carters\": Everything Is Love). Il suo album di debutto \"Dangerously in Love\", \u00e8 stato inserito al 183\u00ba posto della lista dei 200 album impressi nella storia della musica dal Rock and Roll Hall of Fame. L'album I Am..Sasha Fierce le ha fruttato ben 6 Grammy's awards vinti in una sola serata.\nNel dicembre 2009 la rivista Billboard afferm\u00f2 che Beyonc\u00e9 \u00e8 stata l'artista femminile con pi\u00f9 successo della Decade 2000-2010. Sempre secondo la stessa rivista, Beyonc\u00e9 \u00e8 la 15\u00aa artista nella lista dei migliori artisti R&amp;B/Hip-Hop degli ultimi 25 anni (1985-2010). Il network statunitense BET ha riconosciuto Beyonc\u00e9 la seconda artista pi\u00f9 influente della Decade 2000-2010.\nImpegno sociale e beneficenza.\nLa cantante \u00e8 sempre stata molto attiva nella beneficenza e ha sempre sostenuto tematiche sociali molto calde come la situazione delle persone di colore in America e la povert\u00e0. Insieme al marito Jay Z, attraverso la sua fondazione BeyGood, ha donato oltre 500.000 dollari per le persone a rischio di sfratto a causa della pandemia di covid 19. Beyonc\u00e8 \u00e8 sempre stata appassionata di cause umanitarie, in particolare per tutti quei temi che riguardano la situazione delle persone di colore negli States. Nel 2020 si \u00e8 pubblicamente schierata con il movimento Black Lives Matters rivendicando la necessit\u00e0 di maggior tutela per gli afroamericani. La cantante si \u00e8 espressa sull'argomento pi\u00f9 volte durante interventi motivazionali e discorsi formali. Beyonc\u00e8 \u00e8 sempre stata sensibile anche a tematiche come il sessismo, diritti della comunit\u00e0 LGBTQ+, la povert\u00e0 e la condizione della donna (nonostante sia stata pi\u00f9 volte attaccata dai gruppi femministi per il suo utilizzo del corpo).\nControversie.\nNell'ottobre 2003 il giornale \"The Sun\" ha accusato la cantante, attrice e ballerina di essersi scandalizzata per un bacio omosessuale che Britney Spears e Madonna si davano durante uno show, la cantante sment\u00ec rispondendo che il giornale ha totalmente decontestualizzato e dichiar\u00f2 insieme al suo team di star pensando ad una querela."}
{"id": "1230149", "revid": "247222", "url": "https://it.wikipedia.org/wiki?curid=1230149", "title": "Rock the House (DJ Jazzy Jeff &amp; the Fresh Prince)", "text": "Rock the House \u00e8 l'album di esordio del duo DJ Jazzy Jeff &amp; the Fresh Prince, pubblicato il 18 marzo 1987.\nDal disco vengono tratti i singoli \"Magnificent Jazzy Jeff\", \"Touch of Jazz\" e il pi\u00f9 famoso \"Girls Ain't Nothing but Trouble\".\nAl momento della pubblicazione l'album non fu molto acclamato, ma ora \u00e8 considerato uno dei migliori della coppia."}
{"id": "1230151", "revid": "1924342", "url": "https://it.wikipedia.org/wiki?curid=1230151", "title": "Christina Aguilera", "text": "Vincitrice di cinque Grammy Awards, ha collezionato pi\u00f9 di 250 dischi tra oro, platino, multiplatino vendendo, tra album e singoli, pi\u00f9 di 100 milioni di dischi. \u00c8 stata inserita al 58\u00ba posto nella lista dei 100 migliori cantanti secondo Rolling Stone (la pi\u00f9 giovane menzionata in tale lista) ed \u00e8 stata anche nominata da Billboard la 20\u00aa artista migliore del decennio 2000-2010. Ha inoltre vinto numerosi premi e riconoscimenti, tra cui un Latin Grammy Awards, due Billboard Music Award, tre MTV Video Music Awards e due MTV Europe Music Awards.\nIl suo album di debutto, \"Christina Aguilera\", pubblicato nel 1999, \u00e8 l'album di maggior successo della cantante con i singoli n\u00ba 1\" Genie in a Bottle\", \"What a Girl Wants\" e \"Come on Over Baby (All I Want Is You)\" e 20 milioni di dischi venduti a livello mondiale. Il disco le ha fatto vincere anche un Grammy Award come miglior artista emergente a soli 19 anni. L'anno dopo pubblica un album in spagnolo, \"Mi reflejo\", che le fa vincere un Latin Grammy Award, e uno natalizio, \"My Kind of Christmas\". Nel 2001 consolida la fama a livello mondiale grazie al brano \"Lady Marmalade,\" reinterpretato con M\u00fda, Pink, Lil' Kim e Missy Elliott.\nIl suo secondo album di inediti, \"Stripped\", pubblicato nel 2002, presenta numerosi cambiamenti di stile musicale, di testi, di \"look\" (per i quali \u00e8 stata ampiamente criticata) e della personalit\u00e0 della cantante stessa. Trainato dal contestato \"Dirrty\", l'album \u00e8 riuscito a rimanere nelle classifiche fino al 2004, grazie anche al successo degli altri singoli da esso estratti tra cui la ballata internazionale \"Beautiful\" che le fa vincere il terzo Grammy Award, la sigla della NBA \"Fighter\", l'inno femminista \"Can't Hold Us Down\" e \"The Voice Within\".\nChristina Aguilera attua un nuovo radicale cambiamento di \"look\" per il suo terzo album di inediti, \"Back to Basics\", il cui tour ha incassato oltre 100 milioni di dollari nel mondo, creando il suo alter ego \"Baby Jane\", ispirato al film \"Che fine ha fatto Baby Jane?\". Dall'album sono stati estratti i singoli: \"Ain't No Other Man\" che le fa vincere il suo quarto Grammy nella categoria per la miglior performance vocale femminile, l'intensa ballata \"Hurt\" e il tormentone estivo \"Candyman\".\nNel 2008 pubblica la sua prima raccolta di successi, \"Keeps Gettin' Better - A Decade of Hits\". Due anni dopo, nel 2010, esce il suo quarto album in studio composto da brani inediti, \"Bionic\", definito dalla rivista \"Billboard\" il miglior album pop mainstream dell'anno. Contemporaneamente avviene il suo debutto cinematografico, con il ruolo di protagonista nella pellicola \"Burlesque\", film che ha incassato circa 90 milioni di dollari in tutto il mondo e nello stesso anno riceve la sua stella sulla Hollywood Walk of Fame.\nNel 2011 collabora con i Maroon 5 nella hit di successo \"Moves like Jagger,\" che le fa guadagnare la prima numero uno dopo dieci anni, e nel 2012 pubblica il suo quinto album di inediti dal titolo \"Lotus,\" trainato dal singolo \"Your Body.\" Nel 2015 vince il suo quinto Grammy Award per il brano \"Say Something\", che aveva registrato di nuovo insieme al duo emergente A Great Big World alla fine del 2013. Nel 2018, dopo sei anni di assenza dalla scena musicale, pubblica i singoli \"Accelerate\" e \"Fall in Line\" come singoli aprista del suo ottavo album \"Liberation\" che le fa ottenere due nomination ai Grammy Awards.\nBiografia.\nChristina Aguilera nasce il 18 dicembre 1980 a Staten Island, New York, figlia della pianista e violinista di origine irlandese Shelly Lorraine Fidler e del militare di origine ecuadoriana Fausto Wagner Javier Aguilera; ha una sorella minore di nome Rachel. I primi anni di Christina Aguilera sono caratterizzati da continui spostamenti causati dal lavoro del padre; la famiglia lo segue dapprima in Texas, per poi spostarsi in New Jersey e lasciare per un periodo il suolo americano, trasferendosi in Giappone. Cresce in un clima difficile, segnato da continui abusi fisici e psicologici da parte del padre, che arriva anche a nuocere alle sue stesse figlie, oltre che a maltrattare spesso sua moglie. Nel 1986, dopo l'ennesima violenza, Shelly decide di lasciare suo marito e si trasferisce insieme alle due figlie a Rochester, in Pennsylvania, presso la residenza della madre, Delcie Mabel Dunfee. Nel 1991 si sposa di nuovo con James Kearns. Dal loro matrimonio nasce Michael James Kearns. Fanno parte della famiglia anche Stephanie e Casey Kearns, figli di James avuti dal precedente matrimonio.\nDotata di un naturale talento vocale, Aguilera, gi\u00e0 all'et\u00e0 di nove anni partecipa a diversi concorsi locali e persino a vari show, tra cui \"Star Search\" nel quale arriva seconda grazie a una reinterpretazione di \"A Sunday Kind of Love\" di Etta James. Nel 1993, all'et\u00e0 di dodici anni, partecipa al \"Mickey Mouse Club\", insieme alle future star Britney Spears e Justin Timberlake. Dopo due anni trascorsi nello show Disney vola in Giappone per registrare con il cantante Keizo Nakanishi la canzone \"All I Wanna Do\". Nel 1998, dopo aver partecipato al \"Golden Stag Festival\" in Romania al fianco di Sheryl Crow e Diana Ross, prende parte con successo all'audizione per registrare il brano \"Reflection\", colonna sonora del film d'animazione \"Mulan\", per il quale la Disney cercava una cantante con una grande estensione vocale, chiedendo una reinterpretazione di \"Run to You\" di Whitney Houston. Il brano viene nominato ai Golden Globe di quell'anno nella categoria \"miglior canzone originale\". L'anno seguente partecipa al festival con sole artiste donne partecipanti Lilith Fair, e firma un contratto con la RCA Records.\n1999-2000: Il primo album, \"Christina Aguilera\".\nIl suo primo album, l'eponimo \"Christina Aguilera\", viene pubblicato il 24 agosto 1999 e risulta immediatamente un grande successo vendendo nella sua prima settimana di pubblicazione 250.000 copie negli Stati Uniti, che le garantiscono il debutto alla prima posizione della \"Billboard\" 200; l'album vende in totale 20 milioni di copie nel mondo, 8.207.000 nei soli Stati Uniti. \"Christina Aguilera\", pubblicato nell'era del teen pop, viene ben accolto dalla critica. Secondo il critico di AllMusic Stephen Thomas Erlewine l'album \u00e8 \u00absuperficiale, ma superficiale nel senso migliore possibile, allegro, divertente, coinvolgente e piacevole ad ogni ascolto. Tra i tanti album teen pop del 1999, questo sembra essere il migliore.\u00bb Il singolo di debutto, \"Genie in a Bottle\", contribuisce massimamente al successo dell'album, raggiunge, infatti, la prima posizione della classifica statunitense e di numerosi altri paesi in tutto il mondo. Anche i singoli successivi ottengono un buon successo commerciale; \"What a Girl Wants\" e \"Come on Over (All I Want Is You)\", secondo e quarto singolo, raggiungono la prima posizione della classifica Billboard, mentre \"I Turn to You\" raggiunge la terza posizione. Dopo la pubblicazione di quest'ultimo singolo riceve un Grammy Award come miglior artista emergente e una nomination alla miglior interpretazione vocale femminile pop per \"Genie in a Bottle\". Incide inoltre per il film \"Sai che c'\u00e8 di nuovo?\", interpretato da Madonna e Rupert Everett, la canzone \"Don't Make Me Love You\".\n2000-2001: L'album spagnolo, il disco natalizio e \"Lady Marmalade\".\nIl 12 settembre 2000 pubblica l'album \"Mi reflejo\", inciso interamente in spagnolo. L'album, che include la versione spagnola di cinque brani tratti dal suo album di debutto \"Christina Aguilera\" con l'aggiunta di sei brani inediti, vende 8 milioni copie nel mondo, e viene certificato disco di platino dalla RIAA per sei volte, avendo venduto 600.000 copie. Raggiunge la posizione numero ventisette della \"Billboard\" 200 e la vetta della classifica latina statunitense, rimanendovi per settanta settimane. Nel 2001, \"Mi reflejo\", le fa vincere un Latin Grammy Award nella categoria \"miglior album vocale pop\", un World Music Award come miglior artista latina e due Billboard Music Award nelle categorie miglior album pop femminile e \"miglior album pop di un artista emergente\". Nel 2000 parte con la sua prima tourn\u00e9e, \"Christina Aguilera in Concert\", che tocca oltre sessanta citt\u00e0 statunitensi, per poi terminare nel febbraio del 2001 in Giappone. \u00c8 stato registrato uno speciale sul tour, della durata di un'ora sulla rete televisiva americana ABC; lo speciale \u00e8 stato successivamente pubblicato in DVD. La diretta ha registrato oltre dieci milioni di spettatori e il DVD, intitolato \"My Reflection\", certificato oro negli Stati Uniti.\nSempre nello stesso anno incide e pubblica, il 24 ottobre, una raccolta di brani natalizi tradizionali intitolata \"My Kind of Christmas\", che riesce a vendere circa 8 milioni di copie e riceve il disco di platino dalla RIAA. Dall'album era stato estratto gi\u00e0 un singolo nel 1999, \"The Christmas Song\", e ne viene estratto un ulteriore promozionale \"Christmas Time\", che non riesce a entrare in classifica, a differenza dell'album che raggiunge la posizione numero ventotto della \"Billboard\" 200 e la prima posizione della classifica degli album natalizi.\nSuccessivamente duetta con Ricky Martin in \"Nobody Wants to Be Lonely\", brano registrato da solista da Martin e inserito nell'album \"Sound Loaded\". Dopo la collaborazione con Aguilera la nuova versione \u00e8 andata a sostituire quella inserita precedentemente. Il singolo, pubblicato il 9 gennaio 2001, \u00e8 stato poi inserito anche nella raccolta di Aguilera del 2008. \"Nobody Wants to Be Lonely\" ottiene buoni riscontri sia a livello nazionale che internazionale, raggiungendo la tredicesima posizione della \"Billboard\" Hot 100; viene certificato oro in Australia, Paesi Bassi, Svezia e Svizzera. Il singolo viene nominato ai Grammy Award del 2002 nella categoria miglior collaborazione pop vocale, ma non riesce a vincere il premio, che viene consegnato alla colonna sonora del film \"Moulin Rouge!\", \"Lady Marmalade\", cover della canzone del 1975 di Patti LaBelle, reinterpretata dalla stessa Aguilera con M\u00fda, Pink, Lil' Kim e Missy Elliott. \"Lady Marmalade\", pubblicata il 21 marzo 2001, \u00e8 stata una delle canzoni di maggior successo dell'anno, arrivando alla vetta delle classifiche in undici paesi e venendo certificata disco di platino in cinque. Oltre a vincere il Grammy, il singolo riceve sei nomination agli MTV Video Music Awards nelle categorie: \"video dell'anno\", \"miglior video pop\", \"miglior video dance\", \"miglior video tratto da un film\", \"miglior coreografia\" e \"miglior direzione artistica\". Vince in sole due categorie: \"video dell'anno\" e \"miglior video tratto da un film\".\nNel maggio 2001 la Warlock Records annuncia di voler pubblicare l'album inedito \"Just Be Free\" nel successivo mese di giugno, senza il consenso della cantante. Aguilera ha spiegato che l'album conteneva diversi demo registrati all'et\u00e0 di 14 e 15 anni e che la versione dell'album posseduta dalla Warlock non la rispecchiava pi\u00f9 come artista: \u00abSono maturata sia come persona che come artista e ci\u00f2 non si riflette nelle registrazioni. L'album di nuove registrazioni che ho intenzione di pubblicare questo autunno sar\u00e0 l'album che rispecchia in pieno la mia arte, la mia visione e la mia passione. Le nuove registrazioni per \"Just Be Free\" saranno una nota di una carriera musicale che spero durer\u00e0 per molti anni.\u00bb La cantante ha poi citato in tribunale l'etichetta discografica e le sue affiliate, la Platinum Recordings e la JFB Music per l'uso improprio del suo nome e la licenza sul nuovo album \"Just Be Free\".\n2002-2004: La crescita personale e musicale nell'album \"Stripped\".\nIl secondo album di inediti in lingua inglese \u00e8 \"Stripped\", pubblicato il 13 ottobre 2002. La maggior parte dell'album, co-scritto da lei, \u00e8 stato influenzato da diversi generi come l'R&amp;B, il soul, il rock, il gospel e l'hip hop. La produzione \u00e8 stata affidata a Scott Storch e Linda Perry, che hanno contribuito anche alla composizione di diverse tracce. Nell'album \u00e8 presente anche una collaborazione con la cantante Alicia Keys nel brano \"Impossible\". Con questo album la cantante \"si \u00e8 spogliata\" (\"stripped\" in inglese significa infatti \"nuda\", \"spogliata\") dai panni della teenager ingenua, dolce ma con poco spessore, presentando una nuova versione di s\u00e9 stessa pi\u00f9 matura e sexy. Durante la promozione dell'album ha posato per diverse riviste, come \"Rolling Stone Magazine\" e \"Maxim\", mettendo in mostra le sue forme, nuda o seminuda. L'artista, inoltre, si \u00e8 ripresentata con ben undici piercing e il nuovo soprannome \"Xtina\" tatuato sul collo. Il cambiamento d'immagine della cantante \u00e8 stato criticato, cos\u00ec come la famosa cover della rivista Rolling Stone che la vede completamente nuda, coperta solo in parte da una chitarra.\nIl cambiamento dell'artista \u00e8 stato perfettamente evidenziato nel primo singolo estratto dall'album: \"Dirrty\". Il brano ha ricevuto pesanti critiche negli Stati Uniti per il testo e per il video, considerati troppo provocanti. Il video \u00e8 stato criticato per l'abbigliamento di Aguilera, ritenuto un richiamo al sadomasochismo; in Thailandia \u00e8 stata vietata la riproduzione del video ed \u00e8 stata fatta propaganda anti-Stripped per convincere le persone a non comprare l'album, il motivo principale \u00e8 stata una \"protesta\" contro una scritta che appare nel video che recita \"Sex Tour in Thailand\"; successivamente \u00e8 stata vietata la riproduzione del video nel paese asiatico.\nAnche negli Stati Uniti e in Germania sono nati dei problemi dopo l'uscita del video: alcune parti del video sono state censurate e altre tagliate; dopo questo fatto alcuni spettatori conservatori di MTV, non soddisfatti delle censure, hanno avviato una petizione per impedire la riproduzione del video sul canale, criticando sia il testo sessualmente esplicito che il video contenente scene troppo spinte. Aguilera ha risposto alle critiche invitando le persone a cui non piace il suo look, a non guardare semplicemente il video. Nonostante ci\u00f2, \"Stripped\" ha venduto, nel solo mercato statunitense, pi\u00f9 di 330.000 copie nella prima settimana, debuttando alla seconda posizione della \"Billboard\" 200; e ha venduto nel mondo 14.000.000 di copie. Aguilera ha spiegato pi\u00f9 volte che il cambio d'immagine in \"Stripped\" non era finalizzato alla semplice promozione, ma che la nuova immagine rispecchiava maggiormente la sua vera personalit\u00e0: \u00abVoglio sperimentare il pi\u00f9 possibile. Sarebbe sbagliato nascondere questo lato della mia personalit\u00e0. Mi diverte essere sexy e forte allo stesso tempo.\u00bbIl singolo \"Dirrty\" \u00e8 stato un successo nell'Europa settentrionale, riuscendo ad arrivare alla prima posizione in Regno Unito e nella top ten di numerosi paesi. Negli Stati Uniti il secondo singolo, \"Beautiful\", \u00e8 stato pubblicato dopo poco, per via del poco successo del precedente nel Paese. Si tratta di una ballad contro le discriminazioni rimasta per molto tempo in classifica, che ha restituito popolarit\u00e0 alla cantante. Il singolo \u00e8 arrivato alla seconda posizione della \"Billboard\" Hot 100. Ha ricevuto apprezzamenti dalla critica, ed \u00e8 stato probabilmente il suo pi\u00f9 grande successo. La traccia ha avuto molto pi\u00f9 successo in Europa che in America, infatti per il 2002 e il 2003 ha riscosso notevole successo in Italia, Austria, Francia, Belgio e Svizzera. Negli Stati Uniti il singolo comunque \u00e8 stato certificato disco d'oro e le ha fatto vincere il suo terzo Grammy, stavolta nella categoria \"miglior interpretazione vocale femminile\". Grandi successi si sono rivelati anche i seguenti singoli: \"Can't Hold Us Down\", contro le discriminazioni sessuali, interpretato in duetto con Lil' Kim; \"Fighter\", con la collaborazione del chitarrista Dave Navarro; e la ballad \"The Voice Within\". Questi singoli hanno tenuto bene la permanenza dell'album in classifica fino al 2004.\nDopo la pubblicazione dell'album, la Aguilera ha iniziato un tour assieme al collega e amico Justin Timberlake denominato \"Justified &amp; Stripped Tour\". Il tour in ottantasei date tutte esaurite ha guadagnato settantacinque milioni di dollari. La rivista \"Rolling Stone\" lo ha definito il migliore tour dell'anno. Nell'agosto del 2003 si \u00e8 esibita come artista d'apertura degli MTV Video Music Awards con Britney Spears e Madonna: la performance dest\u00f2 molto scalpore per il bacio sulle labbra che si scambiarono le cantanti, ed \u00e8 stata definita come uno dei momenti pi\u00f9 iconici della storia della manifestazione. Nel novembre dello stesso anno ha presentato gli MTV Europe Music Award di Edimburgo, vincendo nella stessa serata il premio per \"miglior artista femminile\".\nNel 2004 ha inciso anche la canzone \"Hello (Follow Your Own Star)\", scritta da lei insieme a Robert Hoffman e Heather Holley esclusivamente per il lancio commerciale dell'automobile Mercedes-Benz Classe A; la canzone infatti \u00e8 stata utilizzata come colonna sonora dello spot del prodotto. Nello stesso periodo avrebbe dovuto iniziare un tour negli Stati Uniti, che non ha mai visto luce poich\u00e9 sub\u00ec delle lesioni alle corde vocali. La cantante ha comunque pubblicato altri due singoli, non contenuti in \"Stripped\". Il primo, \"Car Wash\", \u00e8 un remix di Rose Royce, canzone registrata con la rapper Missy Elliot per il film \"Shark Tale\" e \"Tilt Ya Head Back\", in collaborazione con Nelly. Entrambi i singoli hanno ottenuto poco riscontro negli Stati Uniti, arrivando rispettivamente alle posizioni sessantatr\u00e9 e cinquantotto della \"Billboard\" Hot 100.\n2006-2008: Il ritorno con il nuovo sound di \"Back to Basics\" e la prima raccolta.\nNel marzo del 2006, Christina Aguilera \u00e8 ospite del Festival di Sanremo, in Italia, dove duetta con Andrea Bocelli in \"Somos novios (It's Impossible)\", contenuto nell'album \"Amore\" del cantante lirico. Il 10 agosto dello stesso anno pubblica, dopo alcuni anni di assenza dalle scene, l'album doppio \"Back to Basics\", ispirato allo stile musicale degli anni venti, trenta e quaranta, caratterizzato da sonorit\u00e0 jazz, blues e soul. L'album, viene eletto da iTunes miglior album pop dell'anno. Risulta subito un grande successo e debutta alla prima posizione in tredici paesi diversi, dove riesce a vendere nella sua prima settimana 342.000 copie. L'album viene ben accolto dalla critica, e molti critici e riviste lo definiscono un ottimo proseguimento del precedente album, \"Stripped\". Negli Stati Uniti l'album vende quasi due milioni di copie, 10 milioni nel mondo. Il 17 novembre 2006, poco dopo il lancio dell'album, la cantante parte con un lungo tour, il \"Back to Basics Tour\", partito dall'Europa ha toccato numerosi palchi negli Stati Uniti, Canada, Asia e Oceania, per la durata di due anni. Lo stesso mese duetta con Diddy nella hit \"Tell Me\", contenuta nell'album \"Press Play\" del rapper newyorkese.\nParte del successo dell'album \u00e8 da attribuirsi al primo singolo \"Ain't No Other Man\", certificato disco di platino negli Stati Uniti per aver venduto oltre un milione di copie, e arrivato nella top ten di numerosi paesi tra cui Stati Uniti, Italia, Australia, Nuova Zelanda, Canada e Regno Unito. Il secondo singolo estratto \u00e8 la ballata \"Hurt\", accompagnata da un videoclip diretto da Floria Sigismondi, regista che aveva gi\u00e0 collaborato con Aguilera per il video di \"Fighter\". Il singolo non eguaglia il successo della precedente ballata di Aguilera di \"Stripped\", ovvero \"Beautiful\". \"Hurt\" debutta alla centesima posizione della \"Billboard\" Hot 100, e riesce a raggiungere nelle settimane successive la numero diciannove. Dall'altra parte del mondo, invece, il singolo \u00e8 diventato una hit, e ha avuto successo in particolar modo in Svizzera (dove \u00e8 rientrato in classifica nel 2008), Austria, Germania e Paesi Bassi. Spagna e Italia non accolgono molto bene il singolo, che infatti non entra in classifica nel primo paese e raggiunge solo la posizione numero dodici nel secondo, rimanendo in classifica per sole quattro settimane. La traccia viene apprezzata anche in Regno Unito, Australia e Canada, dove raggiunge rispettivamente le posizioni undici, nove e trentotto. Il singolo viene inoltre certificato disco d'argento in Francia, oro in Germania e platino in altri paesi. La scelta per il terzo singolo ricade sulla pi\u00f9 movimentata \"Candyman\". Il singolo supera sia in vendite che in classifiche il suo predecessore, vendendo oltre 500.000 copie negli USA, che gli permettono di aggiudicarsi il disco d'oro. Riesce a riconquistare il mercato italiano che non aveva ben accolto \"Hurt\", dove diviene un tormentone estivo nel 2007 e viene scelto come brano ufficiale del campionato di calcio di Serie A 2007-2008. Nel novembre 2007 viene pubblicato in Australia il quarto singolo, \"Slow Down Baby\", mentre in Europa viene diffuso \"Oh Mother\".\nNello stesso periodo, una statua di cera raffigurante la cantante viene inserita nel famoso Madame Tussauds di Londra, con una scenografia che riprende il video di \"Ain't No Other Man\".\nAlla 49\u00aa edizione dei Grammy Awards vince nella categoria \"miglior performance vocale pop femminile\" con \"Ain't No Other Man\" e tributa James Brown cantando il brano \"It's a Man's Man's Man's World\", ricevendo una standing ovation da parte del pubblico in sala. Inoltre, in quell'occasione dimostra di poter arrivare a un Sol5 in piena voce superando il limite del Fa che le era stato attribuito. L'esecuzione si \u00e8 piazzata al terzo posto delle migliori esibizioni della storia dei Grammy.\nLo stesso anno registra inoltre una cover, insieme a Bigelf del brano di John Lennon, \"Mother\" che viene incluso nella compilation i cui ricavati sono stati spesi a scopi benefici promossa dalla Amnesty International, intitolata \"\", in cui vari artisti hanno registrato cover di successi di John Lennon per sensibilizzare l'opinione pubblica nei confronti della crisi nel Darfur\nNel 2008 appare come guest star nel film documentario \"Shine a Light\" di Martin Scorsese, duettando con i Rolling Stones in \"Live with Me\". Sempre nel 2008 nasce il suo primo figlio, Max Liron Bratman, a Los Angeles. La gravidanza della cantante era per\u00f2 gi\u00e0 stata accidentalmente rivelata alcune settimane prima dalla ricca ereditiera americana Paris Hilton. Dopo il parto l'artista \u00e8 stata pagata un milione di dollari per un servizio fotografico per la rivista People insieme al figlio neonato.\nIl 7 novembre del 2008 pubblica il suo primo greatest hits, \"Keeps Gettin' Better - A Decade of Hits\", anticipato dal singolo \"Keeps Gettin' Better\" che debutta alla posizione numero 7 della Hot100 americana. La raccolta raggruppa tutti i successi dei precedenti album e comprende anche l'inedito \"Dynamite\", le nuove versioni dei brani \"Beautiful\" e \"Genie in a Bottle\", intitolate rispettivamente \"You Are What You Are (Beautiful)\" e \"Genie 2.0.\", e il duetto con Ricky Martin, \"Nobody Wants to Be Lonely\", non contenuto fino ad allora in nessun album di Aguilera. \u00c8 stato pubblicato anche in edizione deluxe, con l'aggiunta di un DVD contenente i video dei maggiori successi della cantante, fatta eccezione per \"Can't Hold Us Down\" e \"The Voice Within\". La raccolta vanta oltre 5 milioni di copie vendute a livello mondiale, diventando uno dei 20 greathest hits femminili di maggior successo di sempre.\n2009-2010: \"Bionic\" e il debutto al cinema con \"Burlesque\".\nNel giugno del 2009 Aguilera annuncia un nuovo album di inediti, pubblicato l'anno seguente, con il titolo di \"Bionic\". L'album ha debuttato alla terza posizione della \"Billboard\" 200 con 111.000 copie vendute in una settimana, ottenendo risultati pi\u00f9 scarsi non solo negli Stati Uniti, ma anche in tutto nel resto del mondo rispetto a quelli dei dischi precedenti. L'uscita dell'album viene anticipata dal singolo \"Not Myself Tonight\", pubblicato il 13 aprile 2010, che riesce a raggiungere come massima posizione della Billboard Hot 100 solo la numero ventitr\u00e9, vendendo 77.000 copie nella sua prima settimana.\nL'album esce nei negozi l'8 giugno 2010, non riscuotendo un particolare successo di vendite, anticipato solo in Nord America dal singolo promozionale \"Woohoo\", in duetto con la rapper Nicki Minaj. La promozione del disco prosegue, come annunciato, con un secondo singolo, la ballata \"You Lost Me\" che riesce ad arrivare in vetta alla classifica dance statunitense, ma non a entrare nella Hot 100. Il 22 luglio 2010 viene pubblicato su YouTube il video del singolo, diretto da Anthony Mandler, cos\u00ec commentato da Bill Lamb di \"about.com\": \u00abIl sound del brano e il look nel video sembrano voler segnare il ritorno della vera Christina Aguilera. Ammirate ancora una volta una delle voci pi\u00f9 potenti della musica.\u00bb Il 3 settembre 2010 esce solo per il mercato australiano il singolo \"I Hate Boys\". Nonostante le scarse vendite, la rivista \"Billboard\" definisce \"Bionic\" il miglior album pop mainstream dell'anno, affermando che \u00abpossiamo avere amori differenti per ogni tipo di diva, ma c'\u00e8 voluta Christina Aguilera per ricordarci che saper cantare importa ancora.\u00bb\nContemporaneamente all'uscita del disco, la cantante \u00e8 impegnata nelle riprese del film \"Burlesque\", del quale \u00e8 protagonista insieme a Cher, di cui cura anche la colonna sonora, pubblicata a met\u00e0 novembre 2010 dall'etichetta discografica RCA, poco prima dell'uscita del film nelle sale cinematografiche. La canzone \"Bound to You\", composta dall'artista, riceve una nomination ai Golden Globe come \"Best Original Song\", premio andato poi alla canzone \"You Haven't Seen the Last of Me\" di Cher, anch'essa contenuta nell'album. Il 15 novembre 2010 Christina Aguilera ottiene una stella sulla prestigiosa Hollywood Walk of Fame.\nDopo l'uscita di \"Burlesque\" collabora con T.I. nella canzone \"Castle Walls\", inclusa nel settimo album del rapper, \"No Mercy\". Il brano doveva essere pubblicato come singolo e venne girato anche un video, mai pubblicato per via dell'arresto del rapper. \u00c8 per\u00f2 andato in rotazione radiofonica come singolo promozionale ed \u00e8 stata messa in commercio una versione fisica del brano in Finlandia. L'Aguilera si esibisce in seguito nell'inno nazionale degli Stati Uniti, \"The Star-Spangled Banner\", durante il Super Bowl XLV, svoltosi il 6 febbraio 2011, suscitando polemiche per aver ripetuto due volte la stessa strofa e averne saltata una. Si \u00e8 poi scusata con i cittadini statunitensi attraverso una dichiarazione alla CNN.\n2011: \"The Voice\" ed altri progetti.\nIl 13 febbraio 2011 la cantante si esibisce nell'esibizione di apertura dei Grammy Award insieme a Jennifer Hudson, Martina McBride, Yolanda Adams e Florence Welch, nei pi\u00f9 grandi successi di Aretha Franklin, da poco guarita da un tumore. Le cinque cantanti si sono esibite in: \"(You Make Me Feel Like) A Natural Woman\" (tutte), \"Ain't No Way\" (Aguilera), \"Until You Come Back to Me\" (McBride), \"Think\" (Welch), \"Respect\" (Hudson), \"Spirit in the Dark\" (Adams) e \"Sisters Are Doing It for Themselves\" (tutte).\nDal 26 aprile 2011 fa parte del cast dei giudici del talent show \"The Voice\", al fianco di Adam Levine, Blake Shelton e Cee Lo Green.\nA giugno 2011 conferma alla rivista \"Us Weekly\" una collaborazione con i Maroon 5. Il 22 giugno viene pubblicato il duetto, intitolato \"Moves like Jagger\", su iTunes; il brano raggiunge la vetta della classifica iTunes riscuotendo un grande successo. Successivamente debutta nelle classifiche imponendosi al primo posto in quattordici paesi, tra cui anche gli Stati Uniti, e rimane al primo posto nella classifica europea per cinque settimane consecutive. Il 24 giugno viene resa pubblica la versione integrale della canzone \"La casa\", un brano che era stato registrato per \"Mi reflejo\", e integrato nella colonna sonora del film \"La casa de mi padre\", diretto da Matt Piedmont con Will Ferrell.\nNel mese di ottobre dello stesso anno partecipa all'evento Michael Forever, un concerto organizzato in memoria di Michael Jackson, svoltosi al Millennium Stadium di Cardiff. Aguilera si esibisce nei brani \"Smile\" e \"Dirty Diana\". Nel 2012 riceve due nomination ai Grammy Award, una nella categoria \"miglior collaborazione\" per \"Moves like Jagger\" e una per \"Burlesque\" nella categoria \"miglior colonna sonora\", ma non \u00e8 riuscita a vincere in nessuna delle due categorie. Il 28 gennaio 2012 si esibisce nel brano \"At Last\", durante i funerali di Etta James, una delle sue pi\u00f9 grandi influenze. In seguito realizza un duetto live con Chris Mann, un concorrente di \"The Voice\", riproponendo il brano \"The Prayer\" di C\u00e9line Dion e Andrea Bocelli. La cover debutta alla posizione numero ottantacinque della Billboard Hot 100 e alla trentaquattro della Digital Song, registrando 54.000 download.\n2012-2017: Il ritorno musicale con \"Lotus\" e le collaborazioni.\nDurante la prima puntata della terza edizione di \"The Voice\", Aguilera annuncia di voler lasciare il talent show per dedicarsi alla promozione del suo nuovo album. Il 17 settembre 2012 pubblica il primo singolo del settimo album in studio: \"Your Body\". Le riprese del video del brano, diretto da Melina Matsoukas, si sono svolte nel mese di agosto. Il nuovo album, \"Lotus\", pubblicato il 13 novembre, ha ricevuto recensioni miste dalla critica. L'album non riscuote grande successo commerciale, vendendo solo 73.408 copie durante la prima settimana, ancora meno di \"Bionic.\" Il 4 dicembre 2012 la cantante conferma che il secondo singolo dal suo nuovo album sar\u00e0 \"Just a Fool\", una collaborazione con il cantante country e collega Blake Shelton; per questa canzone non \u00e8 stato girato nessun video. Il brano ha avuto critiche positive, e pur senza nessuna promozione \u00e8 riuscito a entrare in classifica. Inoltre, malgrado lo scarso successo mondiale di \"Lotus\", anche altre sue canzoni sono entrate nelle classifiche di alcuni paesi: \"Red Hot Kinda Love\", per esempio, ha raggiunto la quarta posizione in Corea del Sud, mentre \"Let There Be Love\" ha raggiunto la prima posizione nella classifica statunitense di Billboard \"Dance/Club Play Songs\".\nA met\u00e0 marzo 2013, in seguito alla pubblicazione di \"Feel This Moment\", duetto della cantante con il rapper Pitbull, \"Lotus\" rientra nella Billboard 200 alla posizione sessantacinque, ma non riesce a rimanere in classifica nella settimana successiva. A maggio dello stesso anno incide \"Hoy tengo ganas de ti\" con Alejandro Fern\u00e1ndez per la telenovela \"La tempestad\". Lo stesso mese viene annunciato il ritorno della cantante alla quinta edizione di \"The Voice\".\nIl 26 settembre la cantante annuncia di aver inciso una canzone intitolata \"We Remain\" per la colonna sonora del film \"Hunger Games - La ragazza di fuoco\".\nDurante i primi due live show della quinta stagione di \"The Voice\", Christina si \u00e8 esibita insieme a Flo Rida per presentare \"How I Feel, \"primo singolo dell'ultimo album del rapper, durante il primo live show; durante il secondo live, invece, si \u00e8 esibita insieme agli emergenti A Great Big World nella canzone\" Say Something\" che li vede collaborare.\nIl 20 novembre il video musicale di \"Say Something\" \u00e8 stato presentato sul canale Vevo del duo. Pochi giorni dopo, Aguilera ha eseguito la canzone sul palco degli American Music Awards insieme ad A Great Big World. Il 18 dicembre 2013, durante la finale di \"The Voice\", si \u00e8 esibita insieme a Lady Gaga in \"Do What U Want\", singolo di quest'ultima.Il 28 marzo 2014 avrebbe dovuto esibirsi al \"Twin Towers Alive\", un concerto-evento gratuito, in Malaysia. L'evento \u00e8 stato per\u00f2 cancellato in seguito alla scomparsa del Boeing 777 della Malaysia Airlines, ma la Aguilera ha deciso di tenere lo stesso un concerto privato per i fan che erano accorsi per vederla. Il mese seguente viene confermata la sua partecipazione al progetto \"Broaway 4D\", un musical in 4D comprendente molte canzoni che hanno fatto la storia dei musical di Broadway interpretate da artisti d'eccezione. Aguilera avrebbe dovuto reinterpretare la celebre \"Don't Cry for Me Argentina\" dal musical \"Evita\". A causa di problemi finanziari il progetto \u00e8 stato per\u00f2 cancellato. Lo stesso mese la cantante in persona annuncia che sta lavorando a un nuovo album di inediti e viene annunciato che, insieme a Cee Lo Green, non vestir\u00e0 pi\u00f9 i panni di giudice a \"The Voice\". I due sono stati sostituiti da Gwen Stefani e Pharrell Williams.\nIl 2 maggio 2014 ha ripreso i panni di \"Baby Jane\", suo alter ego, per il New Orleans Jazz Festival &amp; Heritage, evento che si ripete dal 1970.\nNel mese di ottobre 2014 viene annunciato il suo ritorno all'ottava edizione di \"The Voice\" al fianco dei due giudici storici, Adam Levine e Blake Shelton, e a Pharrell Williams. A novembre 2014 partecipa ai Breakthrough Prize esibendosi con \"Beautiful\".\nNel 2015, durante la 57\u00aa cerimonia di consegna dei Grammy Awards, vince nella categoria \"Best Pop Duo/Group Performance\" per il brano \"Say Something\". Nel gennaio del 2016 viene confermata la sua collaborazione alla colonna sonora del musical \"Finding Neverland\", che debutter\u00e0 a Broadway nella primavera dello stesso anno. Nel mese di febbraio viene confermata la sua presenza come \"guest star\" in alcuni episodi della serie televisiva \"Nashville\"; per l'occasione incide due brani: \"The Real Thing\" e \"Shotgun\", disponibili a partire dal mese di aprile. A giugno pubblica il singolo \"Change\", il cui ricavato \u00e8 destinato alle vittime della strage di Orlando.\nIn agosto 2015 pubblica, assieme a Nile Rodgers, il brano \"Telepathy\" per la colonna sonora di \"The Get Down\", serie televisiva originale di Netflix.\nNel novembre 2017 si esibisce agli American Music Awards cantando un medley di brani in tributo a Whitney Houston, per il quale riceve critiche miste.\n2018-2020: \"Liberation\", tour e residency show.\nNell'aprile 2018 Aguilera \u00e8 ospite del celebre segmento \"Carpool Karaoke\" di James Corden, dove i due cantano alcune delle pi\u00f9 famose canzoni dell'artista. Sempre nello stesso mese, durante un concerto a Baku, la cantante, attraverso un video-interlude, ha fatto intendere che il suo prossimo album in studio si intitola \"Liberation\". Il 3 maggio 2018 Christina Aguilera pubblica il primo singolo dal nuovo album, intitolato \"Accelerate\", in collaborazione con Ty Dolla Sign e 2 Chainz. Il 9 maggio 2018 Aguilera annuncia il nuovo tour per promuovere l'album, il \"Liberation Tour\", in partenza a settembre.\nIl 16 maggio 2018 pubblica il singolo \"Fall in Line\", secondo estratto dall'album, in collaborazione con Demi Lovato, esibendosi inoltre quattro giorni dopo ai Billboard Music Awards del 2018. La collaborazione riceve una nomination nella categoria \"Best Pop Duo/Group Performance\" mentre il brano \"Like I Do,\" con il rapper Goldlink, nella categoria \"Best Rap/Sung Performance\" ai Grammy Award del 2019.\nNel gennaio 2019 annuncia il suo primo residency show al Zappos Theater di Las Vegas, dal titolo \"The Xperience\", ed in partenza il 31 maggio 2019. Parallelamente al residency, la Aguilera intraprende anche un mini tour, chiamato \"The X Tour.\"\nNel mese di ottobre 2019 viene pubblicata \"Haunted Heart,\" canzone interpretata dall'artista e facente parte della colonna sonora del film d'animazione \"La Famiglia Addams\". Il mese seguente viene pubblicata la nuova e seconda collaborazione della Aguilera con gli A Great Big World, \"Fall On Me\", canzone con cui si esibisce agli American Music Awards 2019.\nIn occasione del D23 Expo 2019, riceve il premio Disney Legends Award e regala una performance di \"Reflection\", brano da lei cantato per il classico disneyano \"Mulan\" del 1998. Questo segna l'inizio di un ritorno in casa Disney, poich\u00e9 successivamente prende parte alla realizzazione della colonna sonora proprio della versione live action di \"Mulan\": Christina canta \"Loyal Brave True\", interpretando anche la versione spagnola \"El Mejor Guerrero\", e una rivisitazione del brano \"Reflection\", pubblicata nelle settimane precedenti all'uscita del film.\nNel dicembre 2020 Aguilera riprende dopo anni la promozione del suo album natalizio \"My Kind of Christmas\" e prende parte al film di Prime Video \"Yearly Departed\" in qualit\u00e0 di ospite musicale, cantando il brano \"I Will Remember You\".\n2021-in corso: secondo progetto in spagnolo.\nNel settembre 2021 pubblica una cover della storica sigla de \"La Famiglia Addams\" per la colonna sonora de \"La Famiglia Addams 2\". Nell'ottobre successivo collabora con Becky G, Nathy Peluso e Nicki Nicole nel singolo \"Pa' mis muchachas\", primo estratto dal suo secondo progetto in spagnolo la cui pubblicazione \u00e8 prevista sotto forma di pi\u00f9 EP. L'EP \"La fuerza\", preceduto da altri due singoli, viene pubblicato nel gennaio 2022.\nStile e influenze.\nAguilera \u00e8 nota per il suo sound in continua evoluzione sia per quanto riguarda la musica, sia per i testi. Il sound, di genere bubblegum pop nel suo primo album, ha subito una trasformazione in quello successivo, \"Stripped\". In una recensione dell'album, nel 2002, \"Entertainment Weekly\" la definisce \u00abchiaramente afflitta da prematura sindrome dell'artista serio\u00bb, sottolineando l'enorme cambiamento che si pu\u00f2 riscontrare tra il primo e il secondo album: \u00abAguilera vuole far vedere il vario assortimento dei suoi interessi - soul vamp, semi-metal, piano-bar, R&amp;B calmo o tempestoso, ritmi hip hop e rock esotico, il tutto doverosamente eseguito bene.\u00bb Anche i testi subiscono evidenti cambiamenti: si possono riscontrare pi\u00f9 testi riguardanti l'amore nell'album omonimo \"Christina Aguilera\", per passare a un album pi\u00f9 adulto, che affronta temi come il sesso, l'empowerment femminile e l'indipendenza in \"Stripped\".\nL'artista subisce un'altra evoluzione nel terzo album in studio \"Back to Basics\", a cominciare dalla scelta del produttore: viene infatti scelto da Aguilera DJ Premier, a discapito di altri pi\u00f9 quotati. Al riguardo, il \"New York Times\" si \u00e8 cos\u00ec espresso: \u00abLa sua decisione di collaborare con il poco quotato DJ Premier \u00e8 stata anche una decisione di snobbare alcuni dei grandi nomi tra i produttori sui quali confidano spesso le pop star. In una canzone, infatti, inveisce contro un grande produttore, suo ex collaboratore, Scott Storch, schernendolo, \"sembra che io non abbia bisogno di te\".\u00bb Altra scelta inconsueta per un album di una pop star \u00e8 lo stile: strumentazione dal vivo, campioni di vecchio jazz, registrazioni soul e blues; alcune tracce sono completamente swing jazz e vedono la partecipazione di un'orchestra per le basi.\nVoce.\nAguilera \u00e8 soprannominata \"la voce della sua generazione\" ed \u00e8 conosciuta come una cantante di soul bianco. La rivista \"Cove\" l'ha posizionata alla vetta della lista dei cento migliori cantanti pop, con un punteggio di 50 su 50; MTV l'ha inserita alla quinta posizione della lista delle 22 migliori voci della musica. La sua interpretazione di \"It's a Man's Man's Man's World\" di James Brown alla 49\u00aa cerimonia dei Grammy le ha garantito l'inserimento alla terza posizione nella lista dei momenti pi\u00f9 memorabili dei Grammy, subito dopo l'esibizione di C\u00e9line Dion in \"My Heart Will Go On\" e l'esecuzione di \"American Idiot\" dei Green Day. In un'intervista la Dion ha descritto Aguilera come una delle miglior cantanti del mondo. Infine, la rivista \"Rolling Stone\" l'ha inserita al 58\u00ba posto della lista dei cento migliori cantanti di tutti i tempi, \u00e8 anche la pi\u00f9 giovane in tale lista.\nGli insegnanti di canto e scrittori Phyllis Fulford e Michael Mailler hanno cos\u00ec descritto la voce di Aguilera: \u00abScura e il registro basso \u00e8 leggero e stanco, il registro di belting (registro di petto portato in acuto) \u00e8 ampio e completo, ma molto graffiante; la voce di testa, come il registro di fischio sono leggeri, perfetti e vivaci. La sua estensione vocale si estende da un Do3 a un Do#7, quattro ottave e mezza nota. Possiede un grande arsenale di buone tecniche. Il suo trillo \u00e8 solido, ha una grande padronanza dei melismi, e pu\u00f2 sostenere note molto lunghe.\u00bb Margaret Wappler del \"Los Angeles Times\" ha aggiunto che Aguilera pu\u00f2 emettere un \"legato ben eseguito\". Tuttavia, il controtenore Philippe Jaroussky ha detto: \u00abNon ha il sostegno del fiato e spesso canta fuori tono. La gente dice che pu\u00f2 coprire quattro ottave, ma non \u00e8 vero, perch\u00e9 al di sotto della nota La3, le note basse sono forzate, non supportate, la sua voce di belting \u00e8 gutturale e forzata, per le sue note pi\u00f9 alte non fa uso di voce di testa ma falsetto o registro di fischio, che sono registri scollegati. Quindi, pu\u00f2 emettere buone note solo da La3 a Si4. I suoi melismi sono spesso scollegati con il ritmo e la struttura delle canzoni.\u00bb\nSin dal suo debutto nel 1999, Aguilera \u00e8 stata paragonata ad artiste del calibro di Mariah Carey e Whitney Houston; David Browne del \"New York Times\" scrive: \u00abCategoria 5, stile vocale conosciuto come melisma. Ms. Carey, Ms. Houston e Ms. Aguilera, per citare le tre principali campionesse, sono pi\u00f9 associate al periodo che va dalla fine degli anni '80 alla fine degli anni '90.\u00bb Una recensione del \"Los Angeles Times\" compara lo stile vocale di Aguilera a quello di Barbra Streisand, Gladys Knight e Aretha Franklin, aggiungendo: \u00abLe tendenze di Aguilera verso lo stile della Streisand \u00e8 una buona cosa, possono aiutarla a capire come diventare la \"grande cantante\", denominazione che le hanno attribuito dall'uscita del suo primo singolo, \"Genie in a Bottle\".\u00bb\nInfluenze.\nUna delle maggiori influenze e idolo di Aguilera \u00e8 la cantante blues Etta James, il cui pi\u00f9 famoso brano, \"At Last\", \u00e8 stato reinterpretato da Aguilera pi\u00f9 volte nel corso della sua carriera: \u00abEtta \u00e8 la mia cantante preferita di tutti i tempi. Lo dico da sette anni in ogni intervista, da quando ho debuttato con il mio primo disco. Sono cresciuta ascoltando tutte le canzoni di Etta.\u00bb La maggior parte dell'album \"Back to Basics\" rende omaggio ad artiste come la James e altre degli anni cinquanta, ed \u00e8 influenzato da jazz, blues e soul, generi con i quali la cantante \u00e8 cresciuta. Una delle canzoni dell'album, \"Slow Down Baby\" contiene un frammento campionato di una canzone dei Gladys Knight &amp; The Pips. L'artista ha anche indicato come sue due grandi influenze Madonna e Janet Jackson, poich\u00e9 sono \u00abdonne forti che hanno molto coraggio nel reinventarsi continuamente, andando anche contro la stampa; \u00e8 come se fossero senza paura\u00bb. Altre influenze sono Aretha Franklin, Marvin Gaye, Michael Jackson, Esther Williams, Whitney Houston e Nina Simone.\nAguilera ha indicato come fonte di ispirazione anche Julie Andrews, spiegando come sia stata importante la sua figura e il suo lavoro durante la sua infanzia, ogni qual volta le cose a casa le sembravano troppo difficili pensava alla Andrews e alla sua interpretazione in \"The Sound of Music\": \u00abGuardavo il suo volteggiare intorno a quei monti. Mi sembrava cos\u00ec libera. [...] Mi sentivo imprigionata durante l'infanzia. E in pericolo: succedevano cose brutte nella mia casa; c'era violenza. \"The Sounds of Music\" sembrava una forma di liberazione.\u00bb Ha citato \"gli anni d'oro di Hollywood\" come altra fonte d'ispirazione al livello di immagine, citando nomi come: Marlene Dietrich, Marilyn Monroe, Carole Lombard, Greta Garbo, e Veronica Lake. Nel videoclip del singolo \"Ain't No Other Man\" interpreta il suo alter ego Baby Jane, chiaro riferimento al film \"Che fine ha fatto Baby Jane?\". Si possono cogliere altre ispirazioni nel videoclip di \"Candyman\", terzo singolo di \"Back to Basic\", ispirato al brano del 1941 \"Boogie Woogie Bugle Boy\" delle Andrews Sisters e alle pin-up. Altre influenze derivano da artisti come Nico, Blondie e dai pittori Andy Warhol e Roy Lichtenstein, molto marcate nella raccolta \"Keeps Gettin' Better - A Decade of Hits\".\nFilantropia.\nNel 2000 ha appoggiato la \"Do Something\", un'associazione che finanzia i progetti volti a migliorare il mondo e la comunit\u00e0. Nel 2003 ho donato 200 000 dollari alla Women's Center &amp; Shelter of Greater Pittsburgh, un centro che aiuta le donne vittime di violenze domestiche. Nell'aprile 2003, l'associazione GLAAD (Gay &amp; Lesbian Alliance Against Defamation) ha consegnato un premio alla cantante per il sostegno alla comunit\u00e0 per le immagini di persone gay e transgender contenute nel video di \"Beautiful\".\nNel 2004 \u00e8 stata portavoce della campagna M.A.C. AIDS Fund per la lotta contro l'AIDS. Inoltre, ha partecipato a una campagna della YouthAIDS &amp; Aldo Shoes in Canada, Stati Uniti e Regno Unito. \u00c8 stata scelta come volto per uno dei tre slogan principali, intitolato \"Hear No Evil\", sempre per la lotta all'AIDS. Nel 2005 \u00e8 apparsa sulla compilation \"Love Rocks\", i quali ricavati della vendita sono stati donati alla \"Human Rights Campaign\", un'organizzazione dedicata alla lotta per i pari diritti delle persone gay, lesbiche, bisessuali e transessuali. Nello stesso anno ha partecipato alla raccolta fondi per finanziare le ricerche e la prevenzione dell'AIDS della Elton John AIDS Foundation. Nell'ottobre dello stesso anno ha partecipato all'evento Unite of the Stars, un concerto per la raccolta di fondi per combattere la fame nel mondo, svoltosi a Johannesburg, in Sudafrica. Un mese dopo ha donato in beneficenza tutti i suoi regali di nozze alle vittime dell'uragano Katrina.\nNel 2007 ha registrato una cover di \"Mother\", di John Lennon per l'album \"\", al fine di raccogliere fondi e sensibilizzare le persone sul conflitto del Darfur.\nNel 2009 \u00e8 diventata portavoce mondiale della World Hunger Relief, un'associazione che combatte la fame nel mondo. Aguilera si \u00e8 recata in Guatemala insieme a suo marito e al Programma Alimentare Mondiale per constatare e far conoscere alle persone le condizioni della popolazione afflitta da problemi legati alla malnutrizione. Nell'ottobre 2012, Aguilera ha ricevuto un'onorificenza alla cerimonia per i George McGovern Leadership Award, per il suo impegno nella lotta alla fame nel mondo e per aver raccolto oltre 115 milioni di dollari per la World Hunger Relief.\nDopo il terremoto di Haiti del 2010, ha donato una Chrysler 300 autografata, che \u00e8 stata poi messa all'asta. Ha partecipato, il 22 gennaio 2010, al telethon di beneficenza insieme ad altri artisti, le cui donazioni sono andate alla Oxfam America, Partners in Health, alla Croce Rossa e all'UNICEF. Nello stesso anno ha fatto la sua prima visita ad Haiti come ambasciatrice PAM, dove ha visitato due scuole nella citt\u00e0 di L\u00e9og\u00e2ne. Successivamente \u00e8 stata eletta ambasciatrice delle Nazioni Unite per la fame nel mondo. Aguilera supporta anche la Defenders of Wildlife, che ha lo scopo di proteggere gli animali e le piante nel loro ambiente, la Missing Kids, per la ricerca dei bambini scomparsi, la National Alliance of Breast Cancer Organizations, la Women's Cancer Research Feud e la Cedars-Sinai Women's Cancer Research Institute, per la ricerca sul cancro al seno. Nel 2011 \u00e8 stata la prima star a lasciare le proprie impronte sulla Abbey's Gay Walk of Fame di West Hollywood. David Cooley, fondatore della Abbey, ha spiegato che la scelta \u00e8 ricaduta su Aguilera in quanto da anni era sostenitrice dei diritti degli omosessuali e dell'Abbey stesso.\nNel giugno 2013 si \u00e8 recata in Ruanda insieme al compagno Matthew Rutler e al Programma Alimentare Mondiale per proseguire nel suo impegno assieme all'agenzia. Nell'ottobre 2013 ha ricevuto il Muhammad Ali Award per i suoi impegni umanitari.\nIl 16 giugno 2016 pubblica il singolo di gruppo \"Change\", il cui ricavato \u00e8 destinato alle famiglie delle vittime della strage di Orlando.\nModa.\nNel 2008 una delle collezioni del designer di gioielli Stephen Webster ha portato il nome della cantante. La linea \u00e8 formata da due collezioni: \"Shattered\" e \"Superstud\".\nA febbraio 2011 Aguilera ha annunciato di aver collaborato con la casa di moda C&amp;A. La collezione \u00e8 stata presentata alla settimana della moda di San Paolo, in Brasile. La collezione della cantante rispecchia lo stile adottato per l'album \"Bionic\". Il colore predominante \u00e8 il nero, che accompagna capi fetish arricchiti da pizzi e pelle. Le scarpe, invece, sono caratterizzate da altissimi plateau, modelli che hanno contraddistinto per alcuni anni l'artista.\nVita privata.\nNel 2002 inizia una relazione con il produttore musicale Jordan Bratman. La coppia si fidanza nel febbraio 2005 e si sposa il 19 novembre dello stesso anno. Nel giugno 2007, la coppia conferma che Aguilera era al terzo mese di gravidanza. La cantante si \u00e8 fatta fotografare con il pancione sulla rivista \"Marie Claire.\" Il 12 gennaio 2008, a Los Angeles, ha dato alla luce un bambino, chiamato Max Liron Bratman. Nell'ottobre del 2010, Aguilera annuncia la separazione dal marito e pochi giorni dopo avvia l'iter giudiziario presso la Corte di Los Angeles per ottenere il divorzio, raggiunto nel 2011.\nNel 2009 \u00e8 stata inserita nella lista delle 50 donne pi\u00f9 belle del mondo dalla rivista \"People\".\nDalla fine del 2010 \u00e8 legata sentimentalmente al produttore cinematografico Matthew Rutler, conosciuto sul set di \"Burlesque\". La coppia si \u00e8 fidanzata il 14 febbraio 2014. A marzo 2014, durante un concerto in Malesia, Aguilera conferma di essere incinta di una bambina: come per la prima gravidanza posa per un servizio fotografico con il pancione. Il 16 agosto 2014 nasce Summer Rain Rutler, prima figlia per la coppia.\nL'infanzia e la violenza domestica.\nIn diverse occasioni la cantante ha parlato della sua infanzia e dei relativi problemi. Da bambina, infatti, \u00e8 testimone di continui atti di violenza da parte del padre, Fausto Aguilera, nei confronti della madre. In un documentario per l'emittente televisiva E! \u00e8 la stessa madre a raccontare un particolare episodio di quegli anni, quando trov\u00f2 Aguilera, all'et\u00e0 di quattro anni, sanguinante dalla bocca; il motivo di tale violenza sarebbe stato il rumore provocato dalla bambina mentre il padre riposava. Fu allora che Shelly Fidler prese la decisione di allontanarsi con le figlie, tornando a casa dei genitori. Nella stessa intervista Aguilera ammette di aver tentato, in seguito, un riavvicinamento con il padre che, tuttavia, non si \u00e8 verificato. Le canzoni \"I'm OK\" e \"Oh Mother\", contenute rispettivamente in \"Stripped\" e \"Back to Basics\", trattano di tali eventi.\nIl fermo di polizia.\nIl 1\u00ba marzo 2011 viene presa in custodia dalla polizia di Los Angeles per essere in stato di ebbrezza. Le autorit\u00e0 spiegheranno, in seguito, che la cantante \u00e8 stata portata presso la centrale di polizia in quanto incapace di provvedere a se stessa e non avendo fornito alcun contatto di persone che potessero prendersi cura di lei. Viene inoltre specificato che Aguilera non ha commesso nessun reato e non vi \u00e8 alcuna accusa nei suoi confronti. Sorte diversa per il fidanzato, che viene arrestato con l'accusa di guida in stato di ebrezza. L'uomo \u00e8 stato poi rimesso in libert\u00e0 su cauzione di 30 000 dollari.\nRiconoscimenti.\nFino ad ora ha vinto 176 premi e ha ricevuto 226 nomination. Di seguito sono elencate le varie nomination e i premi vinti nel corso degli anni.\nVevo Certified.\nNel canale della cantante:\nCome featuring:\nGrammy Awards.\nChristina Aguilera ha vinto cinque Grammy Award."}
{"id": "1230152", "revid": "93556", "url": "https://it.wikipedia.org/wiki?curid=1230152", "title": "Zeffiro (F 577)", "text": "La fregata missilistica Zeffiro \u00e8 un'unit\u00e0 della Marina Militare Italiana del tipo Maestrale.\nStoria.\nLa nave, costruita a Riva Trigoso, \u00e8 stata varata il 19 maggio 1984 e entrando in servizio il 4 maggio 1985 ha avuto un'attivit\u00e0 molto intensa.\nDal novembre 1987 al marzo 1988 ha preso parte all'Operazione Golfo 1, per la scorta ai mercantili.\nDall'ottobre 1990 al febbraio 1991 ha fatto ritorno nel Golfo Persico prendendo parte all'Operazione Golfo Persico 2, con funzioni di pattugliamento e controllo del traffico mercantile.\nDal settembre 1992 al settembre 1994 ha partecipato nel corso delle guerre jugoslave alle operazioni a guida NATO e UEO Sharp Guard e Sharp Fence per il controllo dell'embargo delle armi ai paesi della Ex Jugoslavia.\nNel novembre 1994 rientrando da una missione a Gedda ha prestato soccorso e assistenza ai naufraghi della motonave Achille Lauro affondata a causa di un incendio al largo della costa somala, traendo in salvo una parte dell'equipaggio, con i passeggeri superstiti scortati nel porto di Gibuti.\nDal dicembre 1995 al marzo 1996 ha preso parte all'Operazione Decisive Enhancement per il controllo del traffico mercantile e supporto ai trasporti via mare di uomini e mezzi del dispositivo NATO-IFOR.\nDa gennaio a maggio 1999 e da agosto a dicembre 2003 ha partecipato al dispositivo navale di reazione rapida della NATO STANAVFORMED, per operazioni nel Mediterraneo.\nDa novembre 2001 a marzo 2002 e da settembre 2004 a febbraio 2005 ha preso parte all'operazione Enduring Freedom, in risposta agli attacchi terroristici dell\u201911 settembre 2001.\nNel 2008 la nave \u00e8 stata sottoposto a lavori di ammodernamento che hanno interessato il sistema di piattaforma e quello di combattimento. Dopo il rientro in servizio da gennaio ad aprile 2009 ha partecipazione alla forza Navale NATO denominata Standing NATO Maritime Group 2 (SNMG2), gruppo navale erede dello STANAVFORMED.\nDa novembre 2009 a giugno 2010 ha preso parte all'Operazione delle Nazioni Unite UNIFIL, per il pattugliamento e il controllo delle acque antistanti il Libano.\nDal novembre 2010 all'aprile 2011 e da giugno ad ottobre 2013 ha preso parte all'operazione dell'Unione europea Eunavfor Atalanta (Task Force 465) per il contrasto alla pirateria nel Golfo di Aden e lungo le coste della Somalia.\nDagli ultimi giorni del 2013, Nave Zeffiro \u00e8 stata inserita nel dispositivo navale dell'Operazione militare e umanitaria \u201cMare Nostrum\u201d, finalizzata a pattugliare le zone di mare aperto interessate dai flussi migratori provenienti dalle coste nordafricane verso il territorio nazionale.\nNel febbraio 2018 la fregata ha partecipato alla vicenda del blocco da parte turca della nave per prospezioni petrolifere Saipem 12000, vigilando senza intervenire nelle manovre reciproche tra la nave dell'ENI e le vedette turche impegnate nel blocco\nNome.\nIn precedenza altre tre unit\u00e0 della Regia Marina avevano portato il nome Zeffiro.\nLa prima fu una corvetta di II rango a vela proveniente dalla marina napoletana, costruita nell'Arsenale di Napoli.\nLa costruzione dell'unit\u00e0, un tre alberi a vele quadre, era iniziata nel 1832 ed il varo avvenne nello stesso anno. Nel 1861 venne incorporata nella Marina del Regno d'Italia, per essere poi radiata nel 1869.\nLa seconda unit\u00e0 fu un cacciatorpediniere della classe Nembo costruito nel cantiere Pattison di Napoli, varato nel 1904 ed in servizio nella Regia Marina dal 1905 al 1924. Tra il 1908 e il 1910 venne modificato per la propulsione a nafta ed i due fumaioli vennero sostituiti con tre di minori dimensioni ed ebbe alcune modifiche all'armamento. Durante la prima guerra mondiale imbarc\u00f2 attrezzature poppiere per il trasporto e la posa di torpedini, mentre nel dopoguerra venne eliminato un fumaiolo. Nel 1921 venne classificato torpediniera prima di essere definitivamente radiato nel 1924.\nLa terza unit\u00e0 fu un cacciatorpediniere della classe Turbine costruito dai cantieri Odero di Genova entrato in servizio il 15 maggio 1928, che venne impiegato guerra civile spagnola e nel corso della seconda guerra mondiale, impegnato in compiti di scorta, venne affondato il 5 luglio 1940 all'interno della baia di Tobruk da un aerosilurante Swordifish della portaerei inglese \"Eagle\". In quella occasione venne affondato anche un mercantile e danneggiato il gemello \"Euro\"."}
{"id": "1230158", "revid": "110157", "url": "https://it.wikipedia.org/wiki?curid=1230158", "title": "Krumau am Kamp", "text": "Krumau am Kamp \u00e8 un comune austriaco di 773 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\")."}
{"id": "1230159", "revid": "287204", "url": "https://it.wikipedia.org/wiki?curid=1230159", "title": "Maxine Kumin", "text": "Biografia.\nMaxine Kumin \u00e8 nata da genitori ebrei, ma ha frequentato le scuole cattoliche. Ha ottenuto il diploma nel 1946 ed il master nel 1948 presso il Radcliffe College di Cambridge (Massachusetts). Nel mese di giugno del 1946 ha sposato Victor Kumin, un consulente in materia di ingegneria; hanno avuto due figlie e un figlio. Nel 1957 ha studiato poesia con John Holmes al \"Boston Center for Adult Education\" dove ha conosciuto Anne Sexton, con la quale ha iniziato un'amicizia che \u00e8 continuata fino al suicidio della Sexton avvenuto nel 1974. Si pensa che la Kumin sia stata l'ultima persona a vedere Anne Sexton viva, avendo pranzato con lei il giorno della sua morte, 4 ottobre 1974.\nMaxine Kumin ha insegnato lingua inglese dal 1958 al 1961 e dal 1965 al 1968 alla Tufts University e dal 1961 al 1963 presso il \"Radcliffe Institute for Independent Study\". Inoltre ha tenuto numerose conferenze sulla poesia presso diverse universit\u00e0 americane. Dal 1976 vive con suo marito in una fattoria nel Warner, New Hampshire, dove allevano cavalli di razza araba.\nCarriera.\nTra i molti premi della Kumin si includono l'\"Eunice Tietjens Memorial Prize from Poetry\" (1972), il Premio Pulitzer per la poesia (1973) per \"Up Country\", l'\u00a0\"Aiken Taylor Prize\", il \"Poet's Prize\", l'\u00a0\"American Academy and Institute of Arts a Letters Award\", per merito in letteratura (1980), l\"Academy of American Poet's\" (1986), il \"Ruth Lilly Poetry Prize\" nel 1999 e sei titoli onorari. Dal 1981 al 1982 \u00e8 stata consulente di poesia presso la \"Library of Congress\".\nI critici hanno paragonato Maxime Kumin a Elizabeth Bishop a causa delle sue osservazioni meticolose e a Robert Frost, per l'attenzione che ella pone ai ritmi di vita nella Nuova Inghilterra rurale. \u00c8 stata inserita tra i poeti confessionali quali Anne Sexton, Sylvia Plath e Robert Lowell. Ma a differenza dei confessionalisti, Kumin utilizza l'alta retorica ed adotta uno stile normale.\nHa insegnato poesia presso il \"New England College\".\n\u00c8 scomparsa nel 2014 all'et\u00e0 di 88 anni.\nOpere.\nQuesta lista di pubblicazioni \u00e8 stata fornita da Maxine Kumin che ha inoltre scritto un certo numero di libri per bambini."}
{"id": "1230160", "revid": "110157", "url": "https://it.wikipedia.org/wiki?curid=1230160", "title": "Langenlois", "text": "Langenlois \u00e8 un comune austriaco di 7 663 abitanti nel distretto di Krems-Land, in Bassa Austria, del quale \u00e8 centro maggiore; ha lo status di citt\u00e0 (\"Stadtgemeinde\"). Il 1\u00ba gennaio 1972 ha inglobato i comuni soppressi di Gobelsburg e Z\u00f6bing."}
{"id": "1230163", "revid": "110157", "url": "https://it.wikipedia.org/wiki?curid=1230163", "title": "Lengenfeld (Austria)", "text": "Lengenfeld \u00e8 un comune austriaco di 1 418 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\")."}
{"id": "1230164", "revid": "110157", "url": "https://it.wikipedia.org/wiki?curid=1230164", "title": "Lichtenau im Waldviertel", "text": "Lichtenau im Waldviertel \u00e8 un comune austriaco di 2 061 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1968 con la fusione dei comuni soppressi di Allentsgschwendt, Ladings, Lichtenau, Loiwein e Taubitz; nel 1971 ha inglobato i comuni soppressi di Brunn am Wald, Gro\u00dfreinprechts, Jeitendorf, Obergr\u00fcnbach e Pallweis."}
{"id": "1230165", "revid": "33689", "url": "https://it.wikipedia.org/wiki?curid=1230165", "title": "Mangos", "text": ""}
{"id": "1230167", "revid": "110157", "url": "https://it.wikipedia.org/wiki?curid=1230167", "title": "Maria Laach am Jauerling", "text": "Maria Laach am Jauerling \u00e8 un comune austriaco di 932 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\")."}
{"id": "1230170", "revid": "110157", "url": "https://it.wikipedia.org/wiki?curid=1230170", "title": "Mautern an der Donau", "text": "Mautern an der Donau \u00e8 un comune austriaco di 3 588 abitanti nel distretto di Krems-Land, in Bassa Austria; ha lo status di citt\u00e0 (\"Stadtgemeinde\"). Tra il 1938 e il 1948 \u00e8 stato accorpato alla citt\u00e0 di Krems an der Donau; nel 1970 ha inglobato il comune soppresso di Baumgarten e nel 1972 quello di Mauternbach."}
{"id": "1230173", "revid": "767487", "url": "https://it.wikipedia.org/wiki?curid=1230173", "title": "M\u00fchldorf (Bassa Austria)", "text": "M\u00fchldorf \u00e8 un comune austriaco di 1 386 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\")."}
{"id": "1230176", "revid": "767487", "url": "https://it.wikipedia.org/wiki?curid=1230176", "title": "Paudorf", "text": "Paudorf \u00e8 un comune austriaco di 2 539 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\"). Nel 1971 ha inglobato i comuni soppressi di H\u00f6benbach, Krustetten e Tiefenfucha."}
{"id": "1230177", "revid": "110157", "url": "https://it.wikipedia.org/wiki?curid=1230177", "title": "Rastenfeld", "text": "Rastenfeld \u00e8 un comune austriaco di 1 530 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\")."}
{"id": "1230181", "revid": "155634", "url": "https://it.wikipedia.org/wiki?curid=1230181", "title": "Rohrendorf bei Krems", "text": "Rohrendorf bei Krems \u00e8 un comune austriaco di 2080 abitanti nel distretto di Krems-Land, in Bassa Austria. tra il 1938 e il 1945 \u00e8 stato accorpato alla citt\u00e0 di Krems an der Donau."}
{"id": "1230183", "revid": "110157", "url": "https://it.wikipedia.org/wiki?curid=1230183", "title": "He's the DJ, I'm the Rapper", "text": "He's the DJ, I'm the Rapper \u00e8 il secondo album del duo hip hop DJ Jazzy Jeff &amp; the Fresh Prince. \u00c8 il primo album hip hop a contenere una canzone vincitrice di un Grammy, \"Parents Just Don't Understand\", che vinse il primo Grammy Award come \"Best Rap Performance\" nel 1989."}
{"id": "1230184", "revid": "110157", "url": "https://it.wikipedia.org/wiki?curid=1230184", "title": "Rossatz-Arnsdorf", "text": "Rossatz-Arnsdorf \u00e8 un comune austriaco di 1 058 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1971 con la fusione dei comuni soppressi di Mitterarnsdorf, Oberarnsdorf, Rossatz e R\u00fchrsdorf; capoluogo comunale \u00e8 Rossatz."}
{"id": "1230186", "revid": "287204", "url": "https://it.wikipedia.org/wiki?curid=1230186", "title": "32853 Dobereiner", "text": ""}
{"id": "1230187", "revid": "110157", "url": "https://it.wikipedia.org/wiki?curid=1230187", "title": "Sch\u00f6nberg am Kamp", "text": "Sch\u00f6nberg am Kamp \u00e8 un comune austriaco di 1 863 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\").\nIl 1\u00ba gennaio 1968 ha inglobato i comuni soppressi di Mollands e Sch\u00f6nberg-Neustift, assumendo la denominazione di Sch\u00f6nberg e il 1\u00ba gennaio 1970 quello di Freischling. Il 1\u00ba gennaio 1971 aveva inglobato anche il comune soppresso di Z\u00f6bing e il nuovo comune aveva assunto la denominazione di Z\u00f6bing-Sch\u00f6nberg, ma il 1\u00ba gennaio 1972 Z\u00f6bing \u00e8 stato scorporato da Sch\u00f6nberg e accorpato alla citt\u00e0 di Langenlois, mentre Sch\u00f6nberg ha contestualmente riassunto la denominazione di Sch\u00f6nberg am Kamp."}
{"id": "1230188", "revid": "106456", "url": "https://it.wikipedia.org/wiki?curid=1230188", "title": "Senftenberg", "text": "Senftenberg, in basso sorabo \"Z\u0142y Komorow\", \u00e8 una citt\u00e0 del Brandeburgo, in Germania.\n\u00c8 il capoluogo, e il centro maggiore, del circondario dell'Oberspreewald-Lusazia.\nSenftenberg si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nIl territorio comunale \u00e8 attraversato dal fiume Elster Nera.\nStoria.\nIl 31 dicembre 2001 vennero aggregati alla citt\u00e0 di Senftenberg i comuni di Brieske, Gro\u00dfkoschen, Hosena, Niemtsch e Peickwitz.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nSenftenberg si divide in 7 zone, corrispondenti all'area urbana e a 6 frazioni (\"Ortsteil\"):\nAmministrazione.\nGemellaggi.\nSenftenberg \u00e8 gemellata con:"}
{"id": "1230189", "revid": "38120", "url": "https://it.wikipedia.org/wiki?curid=1230189", "title": "Kang il conquistatore", "text": ""}
{"id": "1230194", "revid": "104520214", "url": "https://it.wikipedia.org/wiki?curid=1230194", "title": "Torre Saracena", "text": ""}
{"id": "1230196", "revid": "767487", "url": "https://it.wikipedia.org/wiki?curid=1230196", "title": "Spitz (Austria)", "text": "Spitz \u00e8 un comune austriaco di 1 615 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\")."}
{"id": "1230197", "revid": "110157", "url": "https://it.wikipedia.org/wiki?curid=1230197", "title": "Sankt Leonhard am Hornerwald", "text": "Sankt Leonhard am Hornerwald \u00e8 un comune austriaco di 1 146 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\")."}
{"id": "1230198", "revid": "115533", "url": "https://it.wikipedia.org/wiki?curid=1230198", "title": "William C. Westmoreland", "text": ""}
{"id": "1230200", "revid": "110157", "url": "https://it.wikipedia.org/wiki?curid=1230200", "title": "Stra\u00df im Stra\u00dfertale", "text": "Stra\u00df im Stra\u00dfertale \u00e8 un comune austriaco di 1 646 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1970 con la fusione dei comuni soppressi di Diendorf am Walde, Elsarn, Stra\u00df e Wiedendorf."}
{"id": "1230202", "revid": "110157", "url": "https://it.wikipedia.org/wiki?curid=1230202", "title": "Stratzing", "text": "Stratzing \u00e8 un comune austriaco di 833 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\"). Nel 1971 fu soppresso e accorpato a Dro\u00df nel nuovo comune di Stratzing-Dro\u00df, ma il 1\u00ba gennaio 1993 i due comuni sono tornati entrambi autonomi."}
{"id": "1230204", "revid": "110157", "url": "https://it.wikipedia.org/wiki?curid=1230204", "title": "Weinzierl am Walde", "text": "Weinzierl am Walde \u00e8 un comune austriaco di 1 246 abitanti nel distretto di Krems-Land, in Bassa Austria."}
{"id": "1230205", "revid": "33689", "url": "https://it.wikipedia.org/wiki?curid=1230205", "title": "PnG", "text": ""}
{"id": "1230207", "revid": "110157", "url": "https://it.wikipedia.org/wiki?curid=1230207", "title": "Wei\u00dfenkirchen in der Wachau", "text": "Wei\u00dfenkirchen in der Wachau \u00e8 un comune austriaco di 1 474 abitanti nel distretto di Krems-Land, in Bassa Austria; ha lo status di comune mercato (\"Marktgemeinde\")."}
{"id": "1230211", "revid": "110157", "url": "https://it.wikipedia.org/wiki?curid=1230211", "title": "Annaberg", "text": "Annaberg \u00e8 un comune austriaco di 554 abitanti nel distretto di Lilienfeld, in Bassa Austria."}
{"id": "1230217", "revid": "767487", "url": "https://it.wikipedia.org/wiki?curid=1230217", "title": "The Reef - Amici per le pinne", "text": "The Reef - Amici per le pinne (\"The Reef: Shark Bait\") \u00e8 un film del 2006 diretto da Howard E. Baker e John Fox.\nIl film \u00e8 prodotto da Digi Art, Wonderworld Studios e FX Digital, ed \u00e8 uscito in Corea del Sud con il titolo \"Pi's Story\" e nel Regno Unito con il titolo \"The Reef\".\nNel 2012 ha avuto un sequel, \"The Reef - Alta marea\".\nTrama.\nTay \u00e8 un piccolo labridi di cinque anni che vive felicemente con i genitori nel porto di Boston fino a quando arriva nella zona una barca da pesca. I genitori di Tay lo aiutano a scappare, ma vengono catturati da una rete; poco prima di essere prelevati fuori dall'acqua, la madre si fa promettere dal figlio che avrebbe raggiunto la zia Pearl per andare a vivere con lei nella barriera corallina. Distrutto e solo, Tay si mette cos\u00ec in viaggio assieme all'amico Percy e sua madre Meg, due focene. Passano molti anni e, all'arrivo alla barriera corallina, Tay ha ormai 18 anni ed ha acquisito abitudini e capacit\u00e0 tipiche delle focene, come saltare fuori dall'acqua. Giunto nella sua nuova casa, Tay riesce subito a farsi degli amici e si innamora di Rebecca, una dolce pesciolina molto celebre nel posto poich\u00e9 \u00e8 apparsa sulla copertina del National Geographic. Nel frattempo Troy, lo squalo tigre pi\u00f9 cattivo e prepotente dell'oceano, arriva nella zona a terrorizzarne i residenti e s'infatua di Rebecca, volendo sceglierla come sua nuova compagna. Tay cerca di intervenire ma viene spinto brutalmente dallo squalo e Rebecca gli intima di non intervenire, in quanto Troy \u00e8 un suo problema. Tay, assieme al cugino e amico DSammy (Dylan in originale), raggiungono Pearl che, felice di vedere Tay, si rivela essere una chiromante; leggendo il futuro di Tay su una perla rosa appartenuta al defunto padre di Sammy, scopre con sorpresa che Tay \u00e8 destinato a grandi cose che compir\u00e0 sicuramente alla barriera corallina.\nTay aiuta Rebecca a liberarsi da un amo da pesca nella quale si era impigliata e lei lo invita a un suo concerto. Successivamente, guardando assieme le stelle, anche Rebecca si innamora di Tay. In quella, per\u00f2, sopraggiunge Troy che picchia brutalmente Tay, finch\u00e9 Rebecca non accetta di sposarlo a patto che lasci stare Tay. Quest'ultimo viene stordito da Troy e portato via dalla corrente fino a essere trovato da Ulisse, una vecchia e saggia tartaruga marina praticante di arti marziali. Stufo di Troy, Tay, al risveglio, chiede a Ulisse di insegnargli a difendersi, ma la tartaruga rifiuta poich\u00e9 pensa che questa sia una battaglia che Tay deve combattere da solo. Il pesce, cos\u00ec, inizia a chiedere aiuto ai vari residenti, ma tutti sono troppo spaventati per aiutarlo. Nel frattempo due scagnozzi di Troy, Bart e Eddie, cercano di rubare una perla ad Ulisse, venendo fermati da Tay e Sammy. Impressionato dalla abilit\u00e0 di Tay, Ulisse accetta di insegnargli le arti marziali.\nNonostante le preoccupazioni di Pearl e le difficolt\u00e0 generali, Tay riesce bene nei suoi allenamenti, migliorando sempre di pi\u00f9. Ulisse racconta a Tay della sua storia personale, quando perse la moglie a causa di un amo da pesca e come nessuno fosse intervenuto ad aiutarli per paura; Rebecca, scoperto l'incontro imminente, tenta di dissuadere Tay, senza successo. Nel frattempo Bart e Eddie rubano la perla di Pearl, aumentando la determinazione di Tay sul battere Troy.\nSuccessivamente tutti gli amici di Tay decidono di allearsi e di rivoltarsi finalmente contro Troy e i suoi scagnozzi; nella battaglia che ne segue i nemici vengono sconfitti, mentre Tay attira Troy in una rete da pesca, da dove lui riesce a uscirne saltandoci fuori, mentre Troy viene sollevato sopra l'acqua. La popolazione della barriera corallina acclama Tay come un eroe, mentre Ulisse gli regala la perla appartenuta a sua moglie, che avrebbe dato al proprio figlio se ne avesse avuto uno. Tay e Rebecca si baciano celebrando il loro amore, mentre la barriera esulta, compresi Bart ed Eddie, felici di essersi liberati da Troy.\nDoppiaggio.\nDoppiaggio Italiano: Studio Asci\nSonorizzazione: Technicolor Sound Services\nDialoghi Italiani: Tonino Accolla\nDirezione del doppiaggio: Tonino Accolla\nAssistente al doppiaggio: Roberta Schiavon\nFonico di doppiaggio: Mario Frezza\nFonico di mix: Roberto Moroni\nColonna sonora.\nWonderful - Mr White Rabbit (R. Paladino, L. Premoli, F. Marin) Ancora Tu - Mr White Rabbit (R. Paladino, L. Premoli, F. Marin)"}
{"id": "1230232", "revid": "78273", "url": "https://it.wikipedia.org/wiki?curid=1230232", "title": "The reef - amici x le pinne", "text": ""}
{"id": "1230235", "revid": "32698", "url": "https://it.wikipedia.org/wiki?curid=1230235", "title": "Ciclo Carnot", "text": ""}
{"id": "1230245", "revid": "767487", "url": "https://it.wikipedia.org/wiki?curid=1230245", "title": "Li chiamarono... briganti!", "text": "Li chiamarono... briganti! \u00e8 un film storico del 1999 diretto da Pasquale Squitieri, incentrato sulle vicende del brigante lucano Carmine Crocco.\nTrama.\nDopo la spedizione dei mille e l'unit\u00e0 d'Italia, il meridione \u00e8 sconvolto da una guerra civile che vede il regio esercito italiano e la guardia nazionale impiegati contro bande di briganti, composte perlopi\u00f9 da braccianti disperati ed ex militari del regno borbonico. Tra i rivoltosi si distingue Carmine Crocco, un popolano originario di Rionero in Vulture (PZ). Tornato al proprio paese, questi scopre che il potere ha sempre la stessa faccia: con il nuovo re Savoia, la situazione economica e sociale non \u00e8 affatto cambiata e la classe dominante, in passato fedele al re Borbone, continua a mantenere i propri privilegi ed ha le mani libere per speculare ed opprimere la gente. Crocco, gi\u00e0 ricercato per aver ucciso un uomo che aveva umiliato sua sorella, ha combattuto con Garibaldi, sperando di ottenere l'amnistia e l'arruolamento nella guardia nazionale come promesso dal nuovo governo. Ma la parola non viene mantenuta e Crocco viene arrestato ma con l'aiuto della Chiesa e di notabili legati al vecchio regime viene subito liberato.\nCrocco \u00e8 amareggiato per la promessa mancata del nuovo governo e gli esponenti legittimisti, vedendo in lui una grande dote di \"leader\", lo convincono a diventare il capo della reazione antiunitaria. Sposando la causa dei Borbone, Crocco comanda una masnada composta prevalentemente da persone disagiate con l'ausilio dei suoi luogotenenti Ninco Nanco, Caruso e la consorte Filomena, conquistando e saccheggiando la zona del Vulture in nome del re Francesco II.\nIntanto, il governo italiano incarica il generale Enrico Cialdini di eliminare il brigantaggio. Cialdini si distingue con metodi spietati: ordina sequestri di beni di prima necessit\u00e0 per le popolazioni, la fucilazione immediata di chiunque sia in possesso di armi non denunciate e impone stermini di massa ove non vengono risparmiati neanche i civili poich\u00e9 accusati di complicit\u00e0 con i briganti. I suoi metodi estremi vengono contestati dal caporale dei carabinieri Nerza, bench\u00e9 costretto ad obbedire agli ordini superiori, ma ci\u00f2 non distoglie Cialdini dal suo obiettivo. Cialdini verr\u00e0 tuttavia sollevato dall'incarico per l'eccessiva brutalit\u00e0 e verr\u00e0 sostituito dal suo pari grado Emilio Pallavicini.\nCrocco riceve il generale spagnolo Jos\u00e9 Borjes, mandato dal generale borbonico Tommaso Clary per conto di Francesco II, con l'obiettivo di trasformare le sue bande in un vero e proprio esercito. Tra i due per\u00f2 i rapporti sono precari e, nonostante alcuni successi in battaglia, il sodalizio durer\u00e0 poco, poich\u00e9 Crocco si sente sfruttato e strumentalizzato dal governo borbonico in esilio, decidendo cos\u00ec di interrompere la collaborazione con il generale e tornare nei boschi.\nIntanto Caruso sparisce all'insaputa di tutti, costituendosi presso le autorit\u00e0 e sperando in un provvedimento di clemenza. Essendo a conoscenza dei nascondigli e delle tattiche dei briganti, Caruso rappresenta un componente essenziale per sconfiggere le bande e viene affidato al caporale Nerza per condurre i soldati italiani nei loro rifugi. Il tradimento di Caruso, nonch\u00e9 il voltafaccia dei notabili filoborbonici e della Chiesa che avevano incoraggiato e finanziato il brigantaggio, segnano la fine delle bande e Crocco, davanti ad una sconfitta inevitabile, \u00e8 costretto a fuggire.\nProduzione.\nBench\u00e9 sia ambientato nella zona del Vulture in Basilicata, il film fu girato ad Artena (RM). Gli attori che interpretano la popolazione locale recitano in napoletano, sebbene il dialetto del Vulture sia diverso da quello partenopeo. Realizzato con i contributi del Ministero per i Beni e le Attivit\u00e0 Culturali, il film \u00e8 dedicato a Sergio Leone. Le canzoni sono cantate da Lina Sastri che interpreta tre brani: \"Briganti\", \"La brigantessa\", \"La profezia,\" con testo e musica di Luigi Ceccarelli.\nCritica.\n\u00c8 stato definito un film esempio di revisionismo storiografico sul risorgimento, volto a raccontare un'altra versione dei fatti avvenuti durante il Risorgimento, in special modo nel Meridione.\nIl film fu stroncato dalla critica e registr\u00f2 un incasso irrisorio al botteghino (107.451.000 lire), venendo presto ritirato dalle sale cinematografiche. Il giornalista Lorenzo Del Boca ha detto al riguardo che \u00abper ammissione unanime dei commentatori, \u00e8 stato boicottato in modo che lo vedesse il minor numero di persone possibile\u00bb. Il film \u00e8 stato pubblicato in dvd da CG Home Video nel 2011.\nIl film \u00e8 stato criticato da diverse testate giornalistiche per un supposto trattamento agiografico nei confronti di Crocco e una visione troppo sanguinaria di personaggi come Cialdini. Il \"Dizionario dei film\" a cura di Morando Morandini lo giudic\u00f2: \u00abIsterico pi\u00f9 che epico. Un'occasione mancata di controinformazione storica\u00bb; Steve Della Casa lo defin\u00ec: \u00abUn film interessante proprio perch\u00e9 fuori dal tempo\u00bb; lo scrittore Nicola Zitara si espresse positivamente, giudicandolo:\u00abun racconto epico e appassionante\u00bb."}
{"id": "1230246", "revid": "1589655", "url": "https://it.wikipedia.org/wiki?curid=1230246", "title": "Pentecontera", "text": "La pentec\u00f2ntera (o pentec\u00f2ntero, oppure semplicemente pentec\u00f2ntoro, dal gr. \u03c0\u03b5\u03bd\u03c4\u03b7\u03ba\u03cc\u03bd\u03c4\u03b5\u03c1\u03bf\u03c2) era un tipo di imbarcazione utilizzata nell'antichit\u00e0, in particolare in Fenicia e nell'antica Grecia.\nTipo e dimensioni.\nLa pentecontera era una nave a propulsione mista essendo sospinta sia dalla vela che dalla voga e fu la prima imbarcazione adatta alle lunghe navigazioni. Il suo nome deriva proprio dai cinquanta vogatori disposti, venticinque per lato e in un unico ordine, sui due fianchi della nave. L'esemplare pi\u00f9 famoso appartiene al mito: la nave Argo e i suoi (circa) cinquanta Argonauti.\nIn seguito il termine design\u00f2 un'intera classe di navi, anche pi\u00f9 potenti, sia a unico ordine (\"monere\") sia a due (\"diere\"), dotate anche di pi\u00f9 di 50 rematori.\nSi trattava per lo pi\u00f9 di una nave da guerra, a fondo piatto e dotata di un rostro per le manovre di speronamento. Le sue dimensioni sono stimate in circa 38 m di lunghezza e 5 m di larghezza.\nUsi.\nUtilizzo mercantile.\nL'iniziale destinazione bellica non le imped\u00ec tuttavia di essere largamente utilizzata dai Focei della Ionia per percorrere rotte mercantili e coloniali. Ci informa infatti Erodoto che, proprio utilizzando pentecontere, anzich\u00e9 navi mercantili dallo scafo rotondo, i Focei furono i primi a compiere lunghi tragitti, aprendo rotte commerciali che si spinsero molto lontano, fin sull'Oceano Atlantico presso Tartesso. Furono poi protagoniste di una stagione coloniale che vide sorgere numerose colonie come Marsiglia, Alalia ed Elea. \nUn uso simile ne fecero anche Fenici e Cartaginesi. Annone, nell'incipit del suo periplo, ci informa ad esempio che il suo tentativo di periplo dell'Africa, voluto dai cartaginesi a fini coloniali, si svolse con sessanta pentecontere, caricate di viveri e provviste e una folla di donne e uomini.\nLa necessit\u00e0 di utilizzare navi da guerra pu\u00f2 essere spiegato con gli attriti che nascevano con questi traffici tra Greci, Fenici, Cartaginesi ed Etruschi, nel Mediterraneo occidentale e nell'Atlantico. I primi mercanti erano anche, sovente, pirati in mare e mercanti in porto, una nave a doppio scopo poteva risultare utile non solo per sfuggire, ma anche per colpire, comunque la capacit\u00e0 di carico della pentecontera non era paragonabile a quella dei mercantili specializzati, ed era adatta solo al trasporto di merci preziose e poco voluminose (metalli pregiati, tessuti, coloranti, spezie ecc.).\nIn ogni caso spetta alle pentecontere il merito di aver supportato le antiche colonizzazioni greche e fenicie nel mediterraneo. Infatti fu spesso utilizzata come naviglio per l'esplorazione e la fondazione di nuovi insediamenti. Per esempio da Thera partirono 2 pentecontere guidate da Aristotele Batto che, dopo varie peripezie (ben narrate da Erodoto) fondarono la colonia di Cirene. Si noti che per questa fondazione (che in seguito divenne una delle maggiori del mondo greco) partirono inizialmente solo gli equipaggi di due navi, probabilmente meno di 200 uomini in tutto (ed anzi forse solo 150), nei primi viaggi esplorativi e di colonizzazione i coloni erano in genere tutti maschi, spesso guerrieri, le mogli venivano prese, pi\u00f9 o meno pacificamente, dalle popolazioni conquistate (e il matrimonio dinastico pacifico con i colonizzati era una delle possibilit\u00e0 migliori per pacificare i rapporti con gli indigeni).\nUtilizzo bellico.\nLe pentecontere furono per molti anni la spina dorsale della marina bellica greca. Si resero protagoniste di un importante scontro navale tra i profughi Focei stanziatisi ad Alalia e una coalizione di cartaginesi ed etruschi: fu la battaglia di Alalia ed ebbe come teatro il Mar Tirreno, tra la Corsica e la Sardegna.\nLo scontro navale si concluse con la vittoria dei Focei ma si rivel\u00f2 subito dagli esiti incerti (Erodoto la definisce una vittoria cadmea). Essa segn\u00f2 di fatto il primo momento di arresto dell'espansione coloniale e mercantile dei Greci nel mediterraneo occidentale, fino ad allora incontrastata.\nCapacit\u00e0 di carico.\nL'utilizzo promiscuo e le lunghe rotte percorse ci informano che la nave doveva essere dotata di notevoli capacit\u00e0 di carico (sebbene inferiori ad un mercantile puro). In effetti lo stesso Erodoto aggiunge che le pentecontere furono utilizzate per l'evacuazione di Focea, caricandole di tutti gli abitanti e i beni, con l'eccezione delle pitture e delle statue di bronzo. Dopo la battaglia di Alalia, furono protagoniste della successiva peregrinazione dei profughi focei che, stipati sulle venti navi superstiti, andranno a fondare Elea. Questo per\u00f2 avvenne in una fase tardiva, mentre probabilmente le prime pentecontere, o meglio i loro prototipi del IX e inizio VIII secolo a.c., non erano nemmeno pontate.\nGoverno dell'imbarcazione.\nTimone.\nLe pentecontere erano pilotate per mezzo di un timone costituito da due pale poste ai due lati della poppa, una caratteristica comune anche in epoca successiva. La larghezza delle pale, di poco superiore a quella di un remo, unita alla possibilit\u00e0 di combinarne l'azione ruotandole indipendentemente, conferiva allo strumento una notevolissima sensibilit\u00e0, ben diversa da quella del timone attualmente utilizzato. Permetteva agili andature sui tortuosi ed insidiosi percorsi della navigazione sottobordo e nelle delicate manovre di speronamento.\nLa sensibilit\u00e0 dello strumento fin\u00ec per colpire anche l'immaginazione di filosofi. L'ignoto autore del celebre trattato sui \"Problemi meccanici\", confluito nel \"corpus\" aristotelico, vi dedica una riflessione:\nLuciano, si stupisce di come una nave frumentaria di grande stazza, potesse essere pilotata da un vecchio che ne azionava i due timoni impugnando due sbarre sottili.\nAndature a vela.\nLa vela quadra era particolarmente adatta ai regimi portanti di poppa e di tre quarti. \nViene normalmente ripetuto, in maniera acritica, che queste andature fossero le uniche sostenibili con la vela quadra. Bisogna tuttavia considerare che i caratteristici imbrogli di cime permettevano sia di sollevare la vela, come una tenda veneziana, riducendo la velatura, sia, come visibile in certe raffigurazioni vascolari, di sagomare la vela in forme diverse a seconda dell'andatura da tenere. \nConferendole forma triangolare era cos\u00ec possibile tenere un'andatura di bolina che permettesse la doppiatura di un capo o l'approdo presso un riparo. La manovra \u00e8 riferita, ad esempio, nella gi\u00e0 citata opera del \"corpus\" aristotelico: \nQuesto utilizzo flessibile anticipa quindi l'introduzione della cosiddetta vela latina e d\u00e0 ragione delle lunghe navigazioni, anche oceaniche e in mare aperto, di cui si ha storicamente notizia nell'antichit\u00e0.\nIl declino.\nQuesta gloriosa imbarcazione cominci\u00f2 il suo declino nel VI secolo a.C., quando l'introduzione di un terzo ordine di remi apr\u00ec la strada all'evoluzione della trireme (o \"triera\") che gradualmente la sostitu\u00ec nel suo ruolo di dominatrice delle flotte antiche. Le pentecontere erano ancora utilizzate nelle guerre persiane, da entrambi gli schieramenti. Nella battaglia di Salamina, ad esempio, giocarono un ruolo del tutto marginale."}
{"id": "1230247", "revid": "1568601", "url": "https://it.wikipedia.org/wiki?curid=1230247", "title": "Grotta Calafarina", "text": "La grotta di Calafarina \u00e8 situata a Pachino, in provincia di Siracusa, tra la piccola frazione marinara di Marzamemi e il paese di Portopalo di Capo Passero, estrema punta meridionale dell'isola. Lunga poco pi\u00f9 di 100 m e con un dislivello di circa 20 m, si ritiene sia abitata sin dal mesolitico.\nL'importanza della grotta \u00e8 data soprattutto dai suoi rinvenimenti archeologici.\nL'archeologo Paolo Orsi, agli inizi del Novecento vi rinvenne resti di varie epoche, in particolar modo della prima et\u00e0 del bronzo (\"facies castellucciana\"). Nelle vicinanze si trovano anche la Grotta Corruggi e la Grotta del Pero.\nNon \u00e8 da escludere che nella zona possano esistere altre cavit\u00e0 naturali mai venute alla luce. Questa ipotesi \u00e8 suffragata dalla storia stessa della zona carsica calcarea dov' \u00e8 sita la grotta di Calafarina.\nL'area, se pur vincolata, \u00e8 di propriet\u00e0 privata. Recentemente, \u00e8 definitivamente passata, con decreto regionale al demanio disponibile della Soprintendenza di Siracusa."}
{"id": "1230248", "revid": "767487", "url": "https://it.wikipedia.org/wiki?curid=1230248", "title": "Giorgio Michelotti", "text": "Carriera.\nDa giocatore, \u00e8 cresciuto nel Viareggio ed ha vestito le maglie di e Catania, squadra con cui ha giocato in Serie A (76 presenze in Serie A dal 1960 al 1966).\nHa disputato 2 partite con la Nazionale militare.\nDa allenatore \u00e8 rimasto prevalentemente in Serie C, affiancando al massimo il direttore tecnico Guido Mazzetti nel Catania, in Serie B."}
{"id": "1230249", "revid": "125471771", "url": "https://it.wikipedia.org/wiki?curid=1230249", "title": "Corrado Stajano", "text": "Biografia.\nLaureato in Giurisprudenza all'Universit\u00e0 degli Studi di Milano, \u00e8 stato collaboratore, redattore, inviato della rivista \"Il Mondo\" di Mario Pannunzio, di \"Tempo illustrato\", \"Panorama\", \"Il Giorno\", \"Il Messaggero\". Dal 1987 al 2003 \u00e8 stato articolista e inviato del \"Corriere della Sera\". Dal 2003 al 2006 ha tenuto una rubrica su \"l'Unit\u00e0\". Dal gennaio 2010 scrive di nuovo sul \"Corriere della Sera\". Ha lavorato a lungo per la Rai, autore di documentari televisivi di argomento politico, sociale, culturale. Tra gli altri: \"In nome del popolo italiano\"; \"Le radici della libert\u00e0\"; \"Nascita di una formazione partigiana\", tutti con Ermanno Olmi. E poi: \"La repubblica di Sal\u00f2\" (con Gianfranco Campigotto) e \"La forza della democrazia\" (con Campigotto e Marco Fini), dalla strage di piazza Fontana del 1969 al terrorismo. Ha scritto numerosi libri (vedi sotto). \nProfessore a contratto nella Facolt\u00e0 di Scienze politiche dell'Universit\u00e0 degli Studi di Padova nell'anno accademico 1985-1986, senatore della Repubblica come indipendente nelle liste del Partito Democratico della Sinistra nella XII legislatura (1994-1996). Ha fatto parte della Commissione Giustizia e della Commissione parlamentare antimafia.\nCompare nel ruolo di se stesso nel film \"Aprile\" di Nanni Moretti, in una scena nella quale il regista romano lo intervista sulla sua esperienza da parlamentare, e sulla sua decisione di non ricandidarsi alle successive elezioni.\nNel 2014 Passaggi Festival gli assegna il Premio Andrea Barbato per il giornalismo."}
{"id": "1230251", "revid": "120528", "url": "https://it.wikipedia.org/wiki?curid=1230251", "title": "Anatoly Dneprov", "text": ""}
{"id": "1230253", "revid": "124766014", "url": "https://it.wikipedia.org/wiki?curid=1230253", "title": "Stazione di Verona Porta Vescovo", "text": "La stazione di Porta Vescovo \u00e8 una stazione ferroviaria a servizio dei quartieri orientali di Verona.\nStoria.\nLa stazione di Porta Vescovo \u00e8 stata la prima stazione ferroviaria di Verona, inaugurata nel 1847, venne molto utilizzata durante la dominazione austriaca, poich\u00e9 si trova sull'asse ferroviario passante dal Brennero, e in quanto Verona era la maggiore piazzaforte austriaca nella pianura padana. Dalla stazione passavano dunque soldati e rifornimenti militari, e vi erano le officine ferroviarie centrali del Lombardo-Veneto. L'ubicazione della stazione ferroviaria di Porta Vescovo e delle officine ferroviarie centrali (del 1859) era subordinata alle esigenze difensive e teneva conto anche della prossimit\u00e0 dell'ampia zona militare del \"Campo Marzo\", destinata a magazzini e ai trasporti militari. Qui, alcuni anni dopo verr\u00e0 edificato il complesso della Provianda Militare. Un binario collegava la stazione al \"Campo Marzo\": per il passaggio attraverso la cortina tra il Bastione delle Maddalene e il Bastione di Campo Marzo venne inserita la \"Porta di Campofiore\" (1865).\nLa stazione perse importanza con la costruzione della stazione di Porta Nuova, pi\u00f9 vicina al centro della citt\u00e0.\nStrutture e impianti.\nLa stazione \u00e8 collegata con le Officine Grandi Riparazioni di Porta Vescovo, un impianto di Trenitalia dove vengono effettuate le revisioni delle locomotive elettriche.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate.\nSituata nella zona est di Verona, \u00e8 di importanza secondaria per il trasporto passeggeri rispetto alla stazione di Verona Porta Nuova, e viene utilizzata per lo pi\u00f9 come scalo secondario.\nInterscambi.\nPresso la stazione transitano numerose autolinee urbane e interurbanegestite dall'ATV, che garantisce il collegamento con i comuni della provincia veronese e con le restanti province venete.\nFra il 1884 e il 1951 nelle adiacenze della stazione era collocato uno dei capilinea della rete tranviaria urbana nonch\u00e9, fra il 1881 e il 1958, il terminal di una vasta rete di tranvie extraurbane che comprendeva:\nMuseo ferroviario.\nPresso la stazione ferroviaria \u00e8 stato allestito un museo visitabile gratuitamente, in cui sono esposti un treno a vapore, locomotive e carrozze in scala, e locomotori, carrelli, vecchie divise e altri materiali riguardanti l'attivit\u00e0 ferroviaria."}
{"id": "1230256", "revid": "124295733", "url": "https://it.wikipedia.org/wiki?curid=1230256", "title": "Firelord", "text": "Firelord, il cui vero nome \u00e8 Pyreus Kril, \u00e8 un personaggio dei fumetti creato da Gerry Conway e John Buscema nel luglio del 1974, pubblicato dalla Marvel Comics. La sua prima apparizione \u00e8 nel numero 225 della testata \"The Mighty Thor\" (luglio 1974), \u00c8 stato un terzo araldo di Galactus, il divoratore di mondi, arcinemico dei Fantastici Quattro.\nBiografia del personaggio.\nPrima di essere un araldo di Galactus, Firelord era un ufficiale dei Nova Corps, corpo di polizia dell'universo Marvel. Un compagno di squadra di Firelord, Gabriel Lan, fu ucciso da Silver Surfer, ex seguace del Divoratore di mondi, il quale gli offr\u00ec di farlo diventare suo araldo, Firelord accett\u00f2 e divenne il nuovo araldo di Galactus, solo per scoprire, ormai tardi, che il fato del suo amico era diverso, infatti anche il suo amico era stato trasformato da Gabriel Lan allo stato di araldo, divenendo Air-Walker.\nFirelord serv\u00ec il suo padrone fino al punto in cui si sent\u00ec troppo provato per continuare con quella vita, chiese di tornare libero, ma Galactus gli diede questo privilegio ad una condizione: avrebbe dovuto trovare un sostituto da portargli, prima di andarsene, Firelord porto a Galactus l'armatura del Distruttore con dentro lo spirito di Thor, il divoratore accett\u00f2 lo scambio, e da allora Firelord \u00e8 un araldo libero.\nUn giorno Firelord cadde sulla terra e si scontr\u00f2 con l'Uomo Ragno: bench\u00e9 il Tessiragnatele non sia dotato di poteri cosmici, riusc\u00ec a sconfiggerlo, lasciandolo nelle mani dei Vendicatori che, per tenerlo d'occhio, decisero di aggregarlo ai propri ranghi. Assieme agli eroi pi\u00f9 potenti della Terra, Firelord si trov\u00f2 a combattere contro gli Skrull, ma in seguito decise di accompagnare Starfox alla ricerca di Nebula, la figlia di Thanos.\nSuccessivamente Firelord divenne un vagabondo dello spazio, andando alla ricerca di altri esseri della sua specie.\nAnnihilation.\nDurante quest'evento, Air-Walker, o una sua copia robotica, viene ucciso dai seguaci di Annihilus.\nDopo aver salvato Silver Surfer dai seguaci di Annihilus, in seguito Firelord, Stardust e Red Shift si uniscono al corpo Nova contro le armate di Annihilus. Firelord da il tutto per tutto per uccidere la regina di Annihilus e successivamente viene curato da un'unit\u00e0 medica del corpo.\nAlla fine, Firelord se ne va per cercare coloro che hanno distrutto il suo pianeta natale.\nPoteri e abilit\u00e0.\nFirelord \u00e8 stato potenziato da Galactus grazie all'energia cosmica che pervade il divoratore di mondi, e che egli usa per creare suoi araldi. L'essere saturo di tale energia d\u00e0 a Firelord poteri immensi che gli consentono di sopravvivere senza alimentazione di alcun tipo, non invecchia, non ha bisogno di respirare, virtualmente invulnerabile, pu\u00f2 generare fiamme cosmiche potentissime, viaggia alla velocit\u00e0 della luce e ha una forza ed una resistenza fantastiche.\nTraduzione del nome in italiano.\nIn italiano il personaggio \u00e8 presentato con il nome originale in inglese, \u00e8 per\u00f2 anche un composto dei sostantivi \"Fire\" (Fuoco) e \"Lord\" (Signore, Dio), negli anni settanta l'Editoriale Corno nelle prime edizioni de \"Il mitico Thor\" in italiano scelse di ribattezzare il personaggio \"Signore del Fuoco\""}
{"id": "1230259", "revid": "37401", "url": "https://it.wikipedia.org/wiki?curid=1230259", "title": "Nicholas Rodney Drake", "text": ""}
{"id": "1230260", "revid": "599013", "url": "https://it.wikipedia.org/wiki?curid=1230260", "title": "Benito Boldi", "text": "Carriera.\nTerzino friulano, secondo fratello di una dinastia di calciatori (il fratello maggiore Mario ha giocato nel negli anni '50) era per questo era noto come Boldi II. Cresce nella squadra del Pagnacco della provincia di Udine per poi passare nel 1952 alla corte di Paolo Mazza che lo consegna alle cure di Aurelio Marchese nelle giovanili della .\nCon i biancoazzurri Boldi debutter\u00e0 in Serie A il 3 ottobre 1954 a vent'anni contro il , nel capoluogo ligure. Al termine di quel campionato i ferraresi retrocedettero in Serie B, quindi Boldi passa alla In seguito la SPAL verr\u00e0 ripescata e Boldi esordisce con i torinesi in casa proprio contro la SPAL il 18 settembre 1955; poi in totale 4 gare nella Juventus allenata da Sandro Puppo che arriver\u00e0 nona in campionato.\nTornato alla SPAL, stretto da Aulo Gelio Lucchi, Jen\u0151 Vinyei e Alberto Delfrati non riesce a divenire titolare e disputa 10 gare prima di tornare a Torino.\nTornato alla Juventus, Boldi gioca 10 gare in due campionati e 6 di Coppa Italia, vincendo lo scudetto nel 1958, quello della prima stella, La sua ultima partita nella Juventus, oltre che la sua ultima gara in Serie A, \u00e8 il Derby della Mole del 15 marzo 1959, partita nella quale Giuseppe Virgili segner\u00e0 tre reti che saranno fatali per la sconfitta bianconera.\nPassa al nel 1959 dove ritrova i suoi ex compagni alla SPAL Guido Macor e Adelmo Prenna oltre al fratello minore Luciano (Boldi III), anch'egli proveniente dalla SPAL. In Serie B Benito Boldi contribuisce attivamente alla promozione degli etnei, poi scende in Serie C nel 1960 e gioca due stagioni al poi altre sei stagioni sempre in Serie C con la prima di concludere la carriera.\nBoldi \u00e8 morto il 3 febbraio 2021, per complicazioni da Covid-19."}
{"id": "1230263", "revid": "110157", "url": "https://it.wikipedia.org/wiki?curid=1230263", "title": "Eschenau", "text": "Eschenau \u00e8 un comune austriaco di 554 abitanti nel distretto di Lilienfeld, in Bassa Austria."}
{"id": "1230264", "revid": "110157", "url": "https://it.wikipedia.org/wiki?curid=1230264", "title": "Hainfeld (Austria)", "text": "Hainfeld \u00e8 un comune austriaco di 3 787 abitanti nel distretto di Lilienfeld, in Bassa Austria; ha lo status di citt\u00e0 (\"Stadtgemeinde\")."}
{"id": "1230265", "revid": "324090", "url": "https://it.wikipedia.org/wiki?curid=1230265", "title": "Museum Folkwang", "text": "Il Museum Folkwang si trova in Museumsplatz 1 ad Essen in Germania. Si tratta di un museo d'arte moderna e di arte contemporanea.\nStoria.\nVenne aperto nel 1902 ad Hagen dal mecenate Karl Ernst Osthaus ed ebbe per lungo tempo un ruolo pionieristico nel campo dell'arte moderna. Dopo la morte di Osthaus nel 1921, la collezione del museo venne venduta ad Essen, dove si era costituita un'Associazione del Museo Folkwang avente appunto lo scopo di acquistarne la collezione. Da quel momento il museo venne gestito ad Essen. Durante il periodo nazista, nel contesto della lotta contro l'arte degenerata, il museo perdette ben 1400 opere. Dopo la seconda guerra mondiale queste perdite furono in gran parte recuperate riacquistandole o sostituendole con nuovi acquisti. Il Museo fu completamente ricostruito e riaperto fra il 2006 e l'inizio del 2010 grazie al finanziamento della Alfried Krupp von Bohlen und Halbach-Stiftung.\nAutori delle opere esposte.\nIl museo espone opere di: Eug\u00e8ne Delacroix, Gustave Courbet, \u00c9douard Manet, Camille Pissarro, Claude Monet, Alfred Sisley, Auguste Rodin, Pierre-Auguste Renoir, Paul C\u00e9zanne, Vincent van Gogh, Paul Gauguin, Edvard Munch, Medardo Rosso, Paul Signac, Henri Matisse, Pablo Picasso, Georges Braque, Fernand L\u00e9ger, Marc Chagall, Giorgio De Chirico, Piet Mondrian, Salvador Dal\u00ed, Ren\u00e9 Magritte, Joan Mir\u00f3, Vasily Kandinsky, Paul Klee, Jackson Pollock, Barnett Newman, Mark Rothko, Lucio Fontana, Frank Stella, Gerhard Richter, Martin Kippenberger, ecc.\nScultura.\nLa raccolta del Museo contiene circa 280 sculture. Lo scultore francese Auguste Rodin, che il fondatore del Museo, Osthaus, aveva incontrato personalmente a Parigi, \u00e8 rappresentato nel Museo dalle opere \"Eva\", \"L'et\u00e0 del ferro\", \"Donna accovacciata\" e \"Fauno e Ninfa\".\nDello scultore belga George Minne vi sono le sculture \"Giovane con tubo\" e la marmorea \"Fontana con giovane inginocchiato\". Tra gli scultori tedeschi sono presenti Wilhelm Lehmbruck, con la sua \"Figura di donna in piedi\", Ernst Ludwig Kirchner, con la statua in legno dipinto \"Signorina in piedi\", Erich Heckel con \"L'accovacciata\", in legno di tiglio.\nNel Museo \u00e8 anche rappresentato il cubismo, con il gesso dipinto di Alexander Archipenko, opera priva di titolo. Un esempio di scultura contemporanea \u00e8 \"Donna d'acciaio Nr. 11\" di Thomas Sch\u00fctte, del 2002.\nGrafica.\nCirca 12.000 sono le opere grafiche raccolte nel Museo, come disegni, acquerelli e stampe. I lavori pi\u00f9 antichi risalgono al periodo tra la fine del XVIII secolo e l'inizio del XIX. Vi si trovano opere di artisti quali Jean-Baptiste Greuze e Daniel Nikolaus Chodowiecki, ancora orientate al barocco. L'arte romantica \u00e8 rappresentata dall'opera di Caspar David Friedrich \"Der Uttenwalder Grund\", il neoclassicismo ad esempio da Joseph Anton Koch con il disegno \"Paesaggio con Ercole al bivio\". Al paesaggio con Ercole seguirono lavori di artisti come Franz Kr\u00fcger e Adolph von Menzel, opere poetiche ed ironiche di Carl Spitzweg, Ludwig Richter e Moritz von Schwind. Il baricentro del Museo riguardo alla grafica del XIX secolo risale ad una donazione del 1906 al medesimo dell'enorme collezione Ludwig-Richter da aperte di Karl Budde.Questa fu successivamente ulteriormente arricchita. Ernst Gosebruch ha ampliato in modo rilevante la raccolta grafica del Museo mediante acquisizione di opere moderne. Fra queste si trovano opere di Ernst Ludwig Kirchner e Emil Nolde e disegni impressionisti."}
{"id": "1230267", "revid": "767487", "url": "https://it.wikipedia.org/wiki?curid=1230267", "title": "Remo Morelli", "text": "Biografia.\nFiglio del ciclista Ambrogio Morelli (Vincitore Giro d'Italia, 2\u00ba Classificato Tour de France), si \u00e8 dedicato inizialmente all'atletica leggera (campione lombardo juniores nei 100 e 200 metri piani) per poi passare al calcio, senza trascurare per questo gli studi (maturit\u00e0 classica e universit\u00e0 di medicina).\nAl termine della carriera agonistica si \u00e8 dedicato alla professione di medico chirurgo, specializzandosi in ostetricia e ginecologia, pediatria e puericultura. Suo figlio Stefano Ambrogio (Nerviano, 1965) ha pratica lo sport della vela vincendo otto titoli italiani, un argento mondiale nel 1997 in Florida e due Bronzi mondiali (2002 Portogallo, 2007 Florida) nella classe FD Flying Dutchman.\nCarriera.\nAlla fine degli anni cinquanta viene ingaggiato dal Catania, dove contribuisce alla promozione della squadra siciliana in Serie A nel 1959-1960 e con cui gioca anche nelle due stagioni successive prima di passare al Cagliari nel 1962-1963."}
{"id": "1230268", "revid": "287204", "url": "https://it.wikipedia.org/wiki?curid=1230268", "title": "Macchina di Carnot", "text": "Una macchina di Carnot \u00e8 una macchina termica teorica, che opera con il ciclo di Carnot reversibile. \nIl concetto base fu sviluppato da Sadi Carnot nel 1824, quindi fu praticamente concepita da Benoit Paul \u00c9mile Clapeyron nel 1834 ed elaborata matematicamente da Rudolf Clausius, in quegli anni, tra il 1850 e il 1860, in cui emerse il concetto di entropia.\nLa macchina di Carnot, come tutte le macchine termiche, serve per convertire calore (che \u00e8 trasferito da una sorgente calda a una fredda) in lavoro.\nNel diagramma in figura, tratto da \"R\u00e9flexions sur la puissance motrice du feu et sur les machines propres \u00e0 d\u00e9velopper cette puissance\" (\"Riflessioni sulla potenza motrice del fuoco e sulle macchine adatte a sviluppare tale potenza\") di Carnot, i corpi \"A\" e \"B\" sono mantenuti ad una temperatura costante, in modo che \"A\" sia pi\u00f9 caldo di \"B\". Carnot aveva postulato che il fluido contenuto nel cilindro avrebbe potuto essere qualsiasi sostanza capace di espandersi, come il vapore acqueo, vapori di alcol, o di mercurio, un gas, o aria. Nonostante questo, negli anni la sorgente calda \u00e8 stata realizzata come un bollitore, in cui l'acqua evapora, mentre la sorgente fredda un condensatore a contatto con l'ambiente esterno. Il lavoro \u00e8 dato dal movimento del pistone che era utilizzato, per esempio, per svuotare le miniere dall'acqua. Carnot definiva il lavoro in termini della quantit\u00e0 peso che la macchina era in grado di sollevare a una certa altezza."}
{"id": "1230270", "revid": "767487", "url": "https://it.wikipedia.org/wiki?curid=1230270", "title": "Hohenberg (Austria)", "text": "Hohenberg \u00e8 un comune austriaco di 1 515 abitanti nel distretto di Lilienfeld, in Bassa Austria; ha lo status di comune mercato (\"Marktgemeinde\")."}
{"id": "1230271", "revid": "599013", "url": "https://it.wikipedia.org/wiki?curid=1230271", "title": "Guido Macor", "text": "Carriera.\nCresce calcisticamente nel Pro Gorizia dove esordisce in Serie C. Passa successivamente in Serie B al Fanfulla. Viene poi ingaggiato, nel 1953 ma non convince anche se, nell'ultima gara fatta in maglia bianconera il 7 febbraio 1954, segna anche una rete contro il che sar\u00e0 una sua futura squadra. L'anno successivo viene ceduto in prestito al in Serie B.\nLa svolta avviene per\u00f2 nel 1955 quando la Juventus lo cede alla SPAL di Paolo Mazza che era retrocessa in Serie B. Fatalmente la SPAL viene ripescata e Macor si trova ad essere il titolare dei biancoazzurri in quello che sar\u00e0 in assoluto il suo campionato pi\u00f9 bello e nel quale segner\u00e0 il suo record di marcature in Serie A: 9 reti. In quel campionato Macor parte alla grande, segna ben 6 goal nelle prime 9 gare ed uno di questi \u00e8 fondamentale per una storica vittoria della SPAL contro il , squadra contro la quale, nella gara di ritorno, un altro suo goal risulter\u00e0 decisivo per il pareggio. Mazza a questo punto lo cede in prestito al pi\u00f9 quotato in cambio della compropriet\u00e0 del pi\u00f9 giovane Ivan Firotto ma i due non convincono le societ\u00e0 destinatarie dello scambio e l'anno dopo le cose si invertono per cui nel 1957 Macor torna alla SPAL.\nPoi Macor passa al Catania dove vive una seconda giovinezza e contribuisce alla promozione in Serie A degli etnei nel 1959-60, ritrovando l'ex spallino Prenna. Celebre l'affiatamento del duo che si ricostitu\u00ec a Catania e Macor torna con i siciliani a giocare in Serie A.\nHa giocato successivamente nel Parma nella per poi concludere la sua carriera con il in Serie C nel 1964-1965 ed in seguito nel Latisana.\nIn Serie A ha giocato 69 partite segnando 19 reti."}
{"id": "1230272", "revid": "460080", "url": "https://it.wikipedia.org/wiki?curid=1230272", "title": "Monte Serla", "text": "Il Monte Serla (\"Sarlkofel\" in tedesco) \u00e8 una montagna delle Alpi alta 2.378\u00a0m. Sorveglia l'accesso alla val di Landro, dalla val Pusteria e precisamente da Dobbiaco, in Alto Adige.\nToponimo.\nIl suo nome fa riferimento ad un particolare tipo di roccia dolomitica: la dolomite di Serla, una roccia di dolomia a cromatura molto chiara.\nDescrizione.\nLa cima \u00e8 abbastanza isolata e deve la sua fama di cima panoramica alla sua eccellente posizione. Dalla vetta infatti si gode un'ottima vista sul versante occidentale delle Dolomiti di Sesto (val dei Baranci, Alpe delle Pecore), sul Picco di Vallandro e sul versante nord della Croda Rossa d'Ampezzo, sulle Cime di Braies e sui Colli Alti.\nA nord la Pusteria si svela al monte Serla in tutto il suo splendore, e appaiono anche le retrostanti e settentrionali Alpi Pusteresi, gli Alti Tauri fino, pi\u00f9 ad ovest, le Alpi della Zillertal.\nLa cima appare dal paese sottostante di Dobbiaco come un monte inaccessibile, con le sue ripide e scoscese pareti. Senza togliere alla cima alcuna caratteristica, si scopre per\u00f2 che sul versante interno non vi sono pi\u00f9 irte pareti, ma ampi prati verdi che vanno a formare l'Alpe Serla, dove d'estate pascolano numerose vacche.\nLa cima del monte \u00e8 spesso soggetta a frane che discendono a valle presso il sottostante lago di Dobbiaco.\nEscursioni.\nPer raggiungere la cima, esistono principalmente quattro vie, due dalla val di Landro, e due dalla valle di Braies.\nDalla val di Landro.\nAlpe Serla lungo la valle del Rio Serla.\n\"880 m dislivello, 4/6 ore il giro completo\"\nPer raggiungere la base della val di Serla bisogna innanzitutto introdursi nella val di Landro, sulla strada statale 51, fino al chilometro 130 (4 chilometri da Dobbiaco Nuova) e parcheggiare all'inizio di uno spiazzo sterrato sulla sinistra, in corrispondenza del ghiaino formato dal rio dei Baranci. Sulla destra della strada, scendendo una stradina sterrata si raggiunge la centrale elettrica \"Schmelze\", da aggirare a sinistra, superando un ponticello sulla Rienza e proseguendo un pezzettino per il bosco.\nDopo una ventina di metri c'\u00e8 un cartello che indica l'inizio del sentiero 14, che porta alla cima del monte Serla, inizialmente con una strada sterrata alquanto ripida. Si percorrono questi 500 metri di dislivello fino a raggiungere la malga Serla (\"Sarlh\u00fctte\", 1720\u00a0m). Qui il sentiero prosegue a sinistra, seguendo il ruscello. Man mano il bosco di larici va a sfoltirsi, fino a raggiungere l'Alpe Serla, con i suoi ampi prati verdi, con molte vacche al pascolo. Si arriva cos\u00ec al passo Serla (\"Sarlriedel\", 2099\u00a0m), dove si pu\u00f2 tornare indietro, ma \u00e8 consigliato andare avanti, attraversando la cresta dell'alpe, godendo tutta la fantastica vista sulle cime dolomitiche. Si prosegue cos\u00ec lungo lo steccato, fino ad arrivare ad un piccolissimo recinto in legno, da dove si stacca un sentiero che scende attraverso i prati erbosi, e in breve ci riporta alla malga Serla, da dove si ritorna all'inizio.\nAnello di monte Serla.\n\"1160 m di dislivello, 5/7 ore\"\nSi deve prendere la strada che da Dobbiaco Nuova dalla via del lago, porta alla vecchia piscina scoperta (ora vi \u00e8 il parco avventura e lo stadio da fondo), la si supera e si arriva ad una piccola cappella, dove si pu\u00f2 parcheggiare (1220\u00a0m). Qui si prende una strada sterrata (sentiero 16-33) che raggiunge il maso Troger (1437\u00a0m). Dal maso, nonostante ci sia una strada sterrata che sale, \u00e8 consigliabile percorrere sulla destra il sentiero 16, che taglia i tornanti della strada. Si sale addentrandosi lungo la fitta foresta, fino a raggiungere i 1800 metri, dove gli abeti lasciano il posto ai larici e si iniziano ad aprire dei grandi prati verdi. Da qui si prende il sentiero 33, in direzione sud, scendendo un po' e superando un canalone ghiaioso. Poi una salita in diagonale tra pini mughi e rampe a volte faticose: i cosiddetti fasciumi.\nSi raggiunge cos\u00ec la forcella Serla (\"Sarlsattel\", 2229\u00a0m), da dove comincia l'ultima salita verso la cima per i pi\u00f9 volenterosi (1 ora abbondante tra andata e ritorno). Dalla forcella invece si pu\u00f2 anche iniziare ad intraprendere la via del ritorno, scendendo in direzione del monte Lungo (\"Lungkofel\"), seguendo la staccionata, fino ad incontrare un piccolo recinto di legno sulla sinistra. Qui appaiono pochi radi segnali che segnano una scorciatoia che porta alla malga Serla (1720\u00a0m), attraverso prati e lariceti. Dalla malga si scende attraverso una ripida strada sterrata, fino a raggiungere la via che porta nuovamente al lago di Dobbiaco, e quindi al parcheggio.\nDalla Valle di Braies.\n\"1000 m di dislivello\"\nPer raggiungere il monte Serla da Braies, bisogna raggiungere la localit\u00e0 Bagni di Braies Vecchia, e prendere il sentiero 15, che passando alla destra del Sasso del Pozzo, porta fino alla malga Pozzo (\"Putzalm\", 1740\u00a0m). Fin qui ci si pu\u00f2 arrivare anche dal sentiero 15A, che per\u00f2 parte da Villabassa, precisamente da Bagni di Pian di Maria.\nAvendo quindi raggiunto la malga, attraverso uno dei due sentieri, si prende il sentiero 16, che porta alla cima del monte Suez (2052). Si cambia ancora sentiero e si prende il 33, che porta, attraverso una ripida salita, con un sentiero a tratti esposto, alla forcella Serla (\"Sarlsattel\", 2229\u00a0m). Da qui, come gi\u00e0 descritto, si procede alla cima del monte.\nAlternativamente esiste la possibilit\u00e0 di percorrere il sentiero n. 14 che inizia un centinaio di metri pi\u00f9 dentro nella valle di Braies rispetto al sentiero n. 15, che per\u00f2 giunge al passo Serla (\"Sarlriedel\", 2099\u00a0m). Da qui quindi \u00e8 necessario percorrere per circa 40 minuti il sentiero n. 33 per giungere alla forcella Serla (\"Sarlsattel\", 2229\u00a0m) e quindi alla cima."}
{"id": "1230274", "revid": "110157", "url": "https://it.wikipedia.org/wiki?curid=1230274", "title": "Kaumberg", "text": "Kaumberg \u00e8 un comune austriaco di 1 027 abitanti nel distretto di Lilienfeld, in Bassa Austria; ha lo status di comune mercato (\"Marktgemeinde\"). "}
{"id": "1230275", "revid": "729019", "url": "https://it.wikipedia.org/wiki?curid=1230275", "title": "Larry Robinson (hockeista su ghiaccio)", "text": "Carriera.\nHa giocato quasi tutta la sua carriera per i Montr\u00e9al Canadiens con cui ha vinto la Stanley Cup 6 volte. Verso la fine della sua carriera, \u00e8 stato trasferito ai Los Angeles Kings. Si \u00e8 ritirato dopo la stagione 1991-92, ma dopo il ritiro, ha cominciato la sua carriera come allenatore con i Kings e poi i New Jersey Devils, con cui ha vinto la Stanley Cup nel 2000. Ricopre l'incarico di assistente allenatore per i San Jose Sharks."}
{"id": "1230277", "revid": "110157", "url": "https://it.wikipedia.org/wiki?curid=1230277", "title": "Kleinzell", "text": "Kleinzell \u00e8 un comune austriaco di 848 abitanti nel distretto di Lilienfeld, in Bassa Austria."}
{"id": "1230279", "revid": "123133205", "url": "https://it.wikipedia.org/wiki?curid=1230279", "title": "Museo de Santa Cruz", "text": "Il Museo de Santa Cruz si trova in Calle Cervantes 3 a Toledo (Spagna).\nStoria.\nL'edificio che ospita il museo fu costruito nel XVI secolo, per volont\u00e0 del cardinale Pedro Gonz\u00e1lez de Mendoza, come istituto di beneficenza per l'accoglienza di orfani e ammalati. ANT\u00d3N ed ENRIQUE EGAS parteciparono alla costruzione dell\u2019ospedale.\nLa facciata \u00e8 caratterizzata da un ricco portale plateresco, mentre l'interno presenta un chiostro e una monumentale scala, tutte opere dell'architetto e scultore Alonso de Covarrubias (1488-1570).\nIl magnifico portale in stile plateresco fu costruito all\u2019inizio del XVI secolo. Nelle colonne in basso sono visibili le quattro \"Virt\u00f9 Cardinali\"; nel grande timpano si distingue l\u2019immagine di \"Sant\u2019Elena con la Croce\" e il \"Cardinale Mendoza inginocchiato\", affiancato dai \"Santi Pietro\" e \"Paolo\" e due \"accoliti\" a sinistra e a destra che portano il \"cappello cardinalizio\" e la \"mitria\" di Mendoza. Nella parte superiore sono presenti le immagini dei \"Santi Joaqu\u00ecn\" e \"Ana\" affiancate dalle figure della \"Fede\" e della \"Speranza\"; la \"Carit\u00e0\" \u00e8 posizionata nella chiave del timpano. Sull\u2019architrave \u00e8 collocato lo \"stemma di Mendoza\".\nIl Museo.\nIl museo, inaugurato nel 1961, \u00e8 disposto su due piani dell'edificio, suddiviso in tre sezioni: Archeologia, Belle Arti e Arti Decorative."}
{"id": "1230282", "revid": "439868", "url": "https://it.wikipedia.org/wiki?curid=1230282", "title": "Lilienfeld", "text": "Lilienfeld \u00e8 un comune austriaco di 2 921 abitanti nel distretto di Lilienfeld, in Bassa Austria, del quale \u00e8 capoluogo; ha lo status di citt\u00e0 capoluogo di distretto (\"Bezirkshauptstadt\"). "}
{"id": "1230284", "revid": "1187695", "url": "https://it.wikipedia.org/wiki?curid=1230284", "title": "Adrian Pi\u021b", "text": "Carriera.\nDopo aver giocato due stagioni (di cui una in Serie A rumena con 10 presenze) con l'UTA Arad, squadra della sua citt\u00e0, \u00e8 stato acquistato dal Bellinzona, societ\u00e0 che all'epoca militava nella seconda serie svizzera, nel 2003. Nell'estate 2007 \u00e8 stato prelevato a parametro zero dalla . Ha esordito con i giallorossi dal primo minuto nell'andata degli ottavi di finale di Coppa Italia in casa del (partita finita 3-1 per i granata).\nIl 21 luglio 2008 viene ceduto in prestito al , dove indossa la maglia numero 10 e viene abitualmente utilizzato come ala destra.\nGioca la prima partita del campionato da titolare; in seguito viene impiegato come sostituto, giocando in totale 189', finch\u00e9 si infortuna ad un legamento crociato.\nIl 2 febbraio 2009 ritorna alla Roma. Il 25 ottobre esordisce in Serie A, subentrando in Roma-Livorno 0-1, ma per racimolare la sua seconda presenza in giallorosso dovr\u00e0 aspettare fino al 31 gennaio 2010 quando nella partita Roma- subentra a Matteo Brighi e all'88' esegue l'assist per il gol di tacco di Stefano Okaka che fissa il risultato sul 2-1.\nIl 1\u00ba febbraio 2010 si trasferisce in prestito alla , disputando 9 partite in Serie B. Il 28 agosto 2010 torna in Romania, all'Universitatea Cluj, dove rimane fino al dicembre successivo, prima di passare agli azeri del Khazar Lankaran."}
{"id": "1230285", "revid": "110157", "url": "https://it.wikipedia.org/wiki?curid=1230285", "title": "Mitterbach am Erlaufsee", "text": "Mitterbach am Erlaufsee \u00e8 un comune austriaco di 506 abitanti nel distretto di Lilienfeld, in Bassa Austria."}
{"id": "1230286", "revid": "287204", "url": "https://it.wikipedia.org/wiki?curid=1230286", "title": "Harnack", "text": "Esistono diverse persone col cognome Harnack:"}
{"id": "1230287", "revid": "110157", "url": "https://it.wikipedia.org/wiki?curid=1230287", "title": "Ramsau", "text": "Ramsau \u00e8 un comune austriaco di 821 abitanti nel distretto di Lilienfeld, in Bassa Austria."}
{"id": "1230289", "revid": "110157", "url": "https://it.wikipedia.org/wiki?curid=1230289", "title": "Rohrbach an der G\u00f6lsen", "text": "Rohrbach an der G\u00f6lsen \u00e8 un comune austriaco di 1 579 abitanti nel distretto di Lilienfeld, in Bassa Austria."}
{"id": "1230292", "revid": "3082", "url": "https://it.wikipedia.org/wiki?curid=1230292", "title": "Marco Pupio Pisone", "text": ""}
{"id": "1230293", "revid": "110157", "url": "https://it.wikipedia.org/wiki?curid=1230293", "title": "Sankt Aegyd am Neuwalde", "text": "Sankt Aegyd am Neuwalde \u00e8 un comune austriaco di 1 954 abitanti nel distretto di Lilienfeld, in Bassa Austria; ha lo status di comune mercato (\"Marktgemeinde\"). "}
{"id": "1230295", "revid": "110157", "url": "https://it.wikipedia.org/wiki?curid=1230295", "title": "Sankt Veit an der G\u00f6lsen", "text": "Sankt Veit an der G\u00f6lsen \u00e8 un comune austriaco di 3 926 abitanti nel distretto di Lilienfeld, in Bassa Austria, del quale \u00e8 il centro pi\u00f9 popoloso; ha lo status di comune mercato (\"Marktgemeinde\"). "}
{"id": "1230298", "revid": "767487", "url": "https://it.wikipedia.org/wiki?curid=1230298", "title": "Traisen (Austria)", "text": "Traisen () \u00e8 un comune austriaco di 3 531 abitanti nel distretto di Lilienfeld, in Bassa Austria; ha lo status di comune mercato (\"Marktgemeinde\")."}
{"id": "1230302", "revid": "110157", "url": "https://it.wikipedia.org/wiki?curid=1230302", "title": "T\u00fcrnitz", "text": "T\u00fcrnitz \u00e8 un comune austriaco di 1 910 abitanti nel distretto di Lilienfeld, in Bassa Austria; ha lo status di comune mercato (\"Marktgemeinde\"). "}
{"id": "1230303", "revid": "108715590", "url": "https://it.wikipedia.org/wiki?curid=1230303", "title": "Artstetten-P\u00f6bring", "text": "Artstetten-P\u00f6bring \u00e8 un comune austriaco di 1 171 abitanti nel distretto di Melk, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1967 con la fusione dei comuni soppressi di Artstetten, Fritzelsdorf, Nussendorf, Harth, P\u00f6bring e Payerstetten; capoluogo comunale \u00e8 Artstetten.\n\u00c8 sede del famoso Castello di Artstetten."}
{"id": "1230304", "revid": "123815672", "url": "https://it.wikipedia.org/wiki?curid=1230304", "title": "Radiodue 3131", "text": "Radiodue 3131 \u00e8 stata una delle pi\u00f9 longeve trasmissioni radiofoniche della Radio italiana. Trasmesso per anni su Radio2, il programma, erede della storica trasmissione \"Chiamate Roma 3131\" (1969-1974), ha cambiato pi\u00f9 volte titolo e formula, continuando fino al 2006. Il programma ritorna nel gennaio 2020 col titolo \"Chiamate Mara 3131\" condotto da Mara Venier.\nStoria della trasmissione.\nLa trasmissione \"Chiamate Roma 3131\", varata il 7 gennaio del 1969 per volont\u00e0 di Luciano Rispoli che la ide\u00f2, per 7 anni fu la prima delle trasmissioni manifesto della Radio; i primi a condurre la trasmissione furono Franco Moccagatta, Gianni Boncompagni e Federica Taddei, che passarono poi i microfoni a Paolo Cavallina, Luca Liguori, Velio Baldassarre. La fondatrice della trasmissione fu Lidia Motta, che la cur\u00f2 per 25 anni, fin quando and\u00f2 in pensione nel 1994.\nDall'ottobre del 1976, dopo la riforma della Rai, and\u00f2 in onda \"Sala F\", una trasmissione mattutina rivolta esclusivamente a un pubblico femminile. In comune con \"Chiamate Roma 3131\" aveva ben poco, a parte il numero di telefono.\nNel 1979, cambiava il titolo in \"Radiodue 3131\", , trasmessa in molte zone dell'Italia, e fu condotta per anni da Corrado Guerzoni fino al 1990 - che far\u00e0 poi l'alternanza dall'edizione 1987 con Gianluca Nicoletti - mentre Paolo Restuccia era il regista della trasmissione. Quest'ultimo divenne conduttore dall'edizione 1990 - 1991 fino alla stagione 1992 - 1993, accanto a Nicoletti. Dal 1979 al 1990 il programma andava in onda dalla Sala F, poi dal 1990 al 2006 il programma fu trasmesso direttamente dagli studi di via Asiago in Roma. Dal 1980 entra a far parte tra i conduttori anche il giornalista Rino Icardi, direttamente dal pulmino mobile della Rai.\nNel 1983 nasce \"Radiodue 3131 Notte\", curata da Clemen Castellano, e fu l'edizione notturna della trasmissione, condotto inizialmente dal giornalista e ideatore Ivano Balduini, poi da Leopoldo Antinozzi (in seguito diventato il regista della trasmissione) e poi Maurizio Ciampa e Marco Guzzi, con il titolo di: \"3131 - Le ore della notte\", e fu suddiviso in due parti: la prima parte dalle 21:30 fino alle 22:19 con l'argomento e il tema della puntata, la seconda parte dalle 22:45 fino alle 23:23 con la discussione in diretta con i radioascoltatori, la data di chiusura era di venerd\u00ec 2 luglio 1993. Durante quell'estate, gli autori del programma, in un'assemblea insieme ai conduttori e ai registi, decisero di cambiare il titolo della trasmissione, e fu cos\u00ec che luned\u00ec 4 ottobre 1993, partiva il nuovo ciclo del programma con la denominazione \"3131\"; a condurlo furono Maurizio Ciampa e il poeta Marco Guzzi, che per la prima volta venivano promossi nella fascia oraria mattutina dopo anni di edizione notturna. Dal 24 al 28 gennaio, per una settimana il 3131 dedic\u00f2 la puntata al suo 25\u00ba compleanno, ospitando alcuni volti noti della Radio e della Tv. Per ordine di puntata sono stati ospitati: Corrado Guerzoni (conduttore storico di Radiodue 3131), nella puntata di luned\u00ec, condotto da Maurizio Ciampa; Aldo Grasso (nuovo direttore delle 3 testate radiofoniche della Rai), nella puntata di marted\u00ec, condotto da Marco Guzzi; Claudio Dematt\u00e9 (nuovo presidente della Rai), Enrico Mentana e Michele Santoro (in collegamento telefonico), nella puntata di mercoled\u00ec, condotta dallo stesso Ciampa; Furio Colombo (inviato di molti telegiornali dall'Estero), Michele Lubrano e Paolo Murialdi (in collegamento telefonico), nella puntata di gioved\u00ec, condotto dallo stesso Guzzi e infine Livio Barnab\u00f2, nella puntata di venerd\u00ec, condotta anche questa da Ciampa.\nLa prima serie si chiuse venerd\u00ec 1\u00ba luglio 1994, il tema dell'ultima puntata era \"I saluti\"; fu Maurizio Ciampa a chiudere il primo ciclo del 3131, ma nel periodo di Pasqua, per la prima volta la trasmissione andava in onda di domenica, in data 3 aprile 1994, che prese il titolo di \"Speciale 3131\", con il tema della puntata che era dedicata alla Pasqua e alle cucine pasquali, a condurre questo numero speciale fu Maurizio Ciampa. La seconda serie esord\u00ec luned\u00ec 3 ottobre 1994 e si chiuse venerd\u00ec 30 giugno 1995, col congedo di Ciampa e Guzzi, che in passato conducevano anche il precedente \"3131 Notte\" dal 1985 al 1991. La puntata pi\u00f9 ascoltata dell'ultimo ciclo di \"3131\" era quella trasmessa in data luned\u00ec 12 dicembre 1994, sul tema \"Il dominio dei telequiz e dei radioquiz\", e quella puntata fu condotta da Marco Guzzi.\nLa data pi\u00f9 importante fu quella del 6 marzo 1995, quando fu mandata in onda alle ore 20 una puntata speciale del \"3131\" con l'argomento che riguardava la \"Poesia in Parlamento\"; a condurla fu proprio Marco Guzzi, che in una puntata successiva ospit\u00f2 anche Irene Pivetti. L'ultima puntata del 30 giugno 1995 ebbe come argomento \"SI'- NO\", e fu proprio Ciampa a salutare e congedare gli ascoltatori. Eccezionalmente in quell'anno furono realizzati alcuni speciali estivi, tutti dedicati alla situazione politica in Bosnia; vennero condotti da Sergio Valzania. Dal 18 al 22 settembre il 3131 fu ancora condotto da Sergio Valzania che guid\u00f2 poi un'altra edizione speciale del \"3131\", incentrata sui problemi sul Lavoro sull'Economia e sull'Immigrazione. Dal 25 al 29 settembre del 1995 il programma fu condotto da Gianluca Nicoletti, con il titolo di: \"3131 - Speciale comunicazione, Radio TV editoria\", trasmesso per un'ora dalle 10:30 fino alle 11:30. A partire da luned\u00ec 3 ottobre 1995 si fuse lo storico \"RadioZorro\" (trasmesso dal 1992 al 1995 su Radio1 e per alcuni mesi del 1994 su Radio2) e insieme allo storico 3131 nacque; \"RadioZorro 3131\". Il programma, condotto da Oliviero Beha, fu ideato dallo stesso staff dello storico RadioZorro, tra cui Paola De Monte, la regia venne invece affidata a Leopoldo Antinozzi. Lo stesso Beha sempre nell'autunno del 1995 diventa anche lo \"Zorro\" televisivo, condividendo oltre la radio anche la televisione, infatti su Rai3 condusse un nuovo approfondimento televisivo con il titolo di; \"VideoZorro\", che prese spunto dallo storico RadioZorro, sempre con gli stessi argomenti. Il programma fu trasmesso tutti i giorni da luned\u00ec a venerd\u00ec alle 13:30 circa, nel corso di \"Videosapere\". L'anno successivo 1996 - 1997, ritorn\u00f2 lo storico \"Chiamate Roma 3131\", e per due anni si ebbero esclusivamente donne alla conduzione, da Donatella Raffai a Enrica Bonaccorti; quest'ultima per un breve periodo fu sostituita da Angela Buttiglione.\nDal 1998 fu Barbara Palombelli a cambiare il titolo della trasmissione, con il nome di \"Se telefonando\", ma dal 1999 si ebbe una nuova denominazione con \"3131 Fatti e sentimenti\", la cui conduzione fu affidata a Roberta Tatafiore. Nel 2000 la trasmissione fu rinominata \"3131 Chat\" e a condurla fu Carola Silvestrelli. L'anno dopo arriv\u00f2 Pierluigi Diaco, che fece ritornare lo storico \"3131\", la sua conduzione per\u00f2 si concluse nel 2006. Durante l'estate del 2005 e 2006 ci fu anche un'edizione estiva del 3131, che fu intitolata \"3131 Estate\", condotta da Gianluca Favetto, ovvero colui che fu ai microfoni dell'ultima puntata della trasmissione radiofonica. \nNel gennaio 2020 il programma fu riproposto col titolo Chiamate Mara 3131 e condotto da Mara Venier col maestro Stefano Magnanensi, i quali riscossero notevole successo.\nDopo l'addio di Lidia Motta, la curatrice del 3131 \u00e8 stata Rita Manfredi; tra le tante redattrici che si sono succedute negli anni si ricordano Mimmi Micocci, Susanna Tartaro, Luisa Carrada, Federica Velon\u00e0, Lisa Di Feliciantonio, Francesca Vitale, Valeria Lugaro, Silvia Longo, Gabriella Mangia, Magda Monti, Valeria Salvatores. L'organizzatrice del programma \u00e8 sempre stata Vittoria Alfaro, mentre il pi\u00f9 longevo dei programmisti fu Stefano Coletta, autore anche di molte trasmissioni televisive.\nIl programma si occupava dei vari argomenti o dei vari temi che riguardano gli avvenimenti in Italia e all'estero. Per ogni puntata doveva intervenire un ascoltatore o una ascoltatrice, che rispondevano ai vari temi della trasmissione. Gli ascoltatori potevano chiamare al numero telefonico o al numero di Fax \"06 - 3131\".\nIl programma andava in onda tutti i giorni dal luned\u00ec al venerd\u00ec, alle ore 10:30, ma per ulteriori variazioni, la trasmissione di volta in volta cambiava l'orario, esattamente di 3 quarti d'ora, alle ore 10:45, ed era suddivisa in due parti: la prima parte dalle 10:30 (oppure 10:45), alle 11:26 circa, per fare la concorrenza con il \"GR2\", per l'edizione Flash, la seconda parte invece, dalle 11:37 circa, fino alle 12:05. Con il cambiamento della nuova Radio Rai, a partire da luned\u00ec 14 marzo fino a venerd\u00ec 1\u00ba luglio 1994 e poi da luned\u00ec 3 ottobre 1994 fino a venerd\u00ec 30 giugno 1995, fino ai primi anni 2000, la 1\u00aa parte dello storico 3131 non aveva pi\u00f9 la concorrenza con il Gr2 delle 11:30 dopo che \u00e8 stata cambiata la nuova informazione radiofonica della Rai, ma aveva le notizie dal \"C.C.I.S.S. Viaggiare informati\" - Ondaverde, fino alle 11:34 circa. Nella versione condotta da Mara Venier va in onda dalle 15 alle 16 dal luned\u00ec al venerd\u00ec.\nDopo Radiodue 3131.\nGianluca Nicoletti dal 1993 al 1997 condusse su Radio 2 un nuovo programma radiofonico di attualit\u00e0 dal titolo: \"Golem\", trasferito direttamente su Radio 1, dal 1997 al 2004 e poi di seguito \"Radiocomando\" nel 1993 e \"Vipera\" nel 1994 trasmessi entrambi su Radio 2, in seguito per\u00f2 dal 2004 fu passato a Radio 24 a riprendere il suo programma con il titolo al contrario \"Melog\", Paolo Restuccia divenne regista della storica trasmissione radiofonica \"Il ruggito del coniglio\", trasmesso per anni su Radio 2, a partire dal 1995 in poi, con la conduzione di Antonello Dose e Marco Presta.\nMauro De Cillis e Simona Fasulo si sono dedicati alla ideazione del programma televisivo di Raiuno \"Utile e futile\", trasmesso dal 1994 al 1995, mentre De Cillis era impegnato su altre trasmissioni della Rai. Oltre i vari radiodrammi, trasmessi nel 1994 su Radio 2, la Fasulo diventa script editor in varie soap televisive Mediaset e Rai. E poi scrive e realizza documentari.\nCorrado Guerzoni dopo 9 edizioni dello storico \"Radiodue 3131\" dal 1981 al 1990 divenne in seguito il capostruttura e manager di molte trasmissioni radiofoniche di Radio 2 fino al suo pensionamento nei primi anni 2000.\nEsclusi Luca Liguori e Rino Icardi, Michele Mirabella e Luciano Rispoli, dopo lo storico \"3131\", hanno proseguito con altre attivit\u00e0 lavorative in radio e in televisione. Il primo, Luca Liguori, diventato uno dei volti storici del giornalismo conducendo alcune edizioni del Gr2 fino al 1994, tra cui anche lo speciale del \"Gr2\", \u00e8 stato anche il \"vaticanista\" del Gr2, e infatti ha curato anche la rubrica religiosa del Gr2 \"Oggi \u00e8 domenica\" trasmesso tutte le domeniche mattina alle 08:10 circa. Il secondo, Rino Icardi, era diventato successivamente giornalista e conduttore di molte edizioni del Gr2 dal 1980 fino al 1991. Dal 1990 \u00e8 passato alla co-conduzione di \"Tutto il calcio minuto per minuto\" direttamente da Roma, mentre Massimo De Luca (il conduttore attuale) conduceva dallo Studio Centrale di Milano. Il terzo, Michele Mirabella, ha proseguito sia in radio che in televisione, affiancando il suo celeberrimo amico e collega Toni Garrani, conducendo molti programmi d'intrattenimento, trasmessi dalla Rai, impressionando poi nel 1983 il ruolo del ragionier Fonelli/Cobram 2 in \"Fantozzi subisce ancora\". Il quarto, Luciano Rispoli, ha proseguito la sua attivit\u00e0 da conduttore sia in radio che in televisione. Dal 1985 al 1988 su Raiuno e poi solo nell'anno 2002 - '03 su Raitre in collaborazione con Rai Edu aveva condotto un gioco che riguardava la cosiddetta lingua italiana \"Parola mia\", portando in tv prima Anna Carlucci e poi Chiara Gamberale, e il professor Gianluigi Beccaria, poi conduceva altri programmi per la Rai. Dal 1993 al 2001 \u00e8 passato a TMC, dove condusse un programma di grande successo \"Tappeto volante\", traslocato poi su Canale Italia. Dal 1991 al 1993 su Radio 2 Rispoli prese il posto del conduttore uscente Ermanno Anfossi, conducendo sia \"Impara l'arte\" e poi di seguito \"Il signor Bonalettura\", che dal 1993 lo sostitu\u00ec Alessandro Cecchi Paone.\nIvano Balduini divenne l'ideatore della storica trasmissione di Raiuno \"Unomattina\", compreso l'edizione estiva. \u00c8 morto il 9 dicembre 2017 all'et\u00e0 di 62 anni.\nMaurizio Ciampa, Marco Guzzi e la curatrice Rita Manfredi hanno continuato ancora le loro attivit\u00e0 a Radio Rai; Nel 1996 (mese di gennaio) Maurizio Ciampa aveva condotto su Radio 1, un programma di attualit\u00e0, informazione e storia, curato da Rita Manfredi, dal titolo; \"La nostra Repubblica\", con la collaborazione di Raffaello Uboldi, replicato anche su Radio 3 e poi di seguito \"Radiocelluloide\", trasmesso sempre su Radio 1, dal 1997 al 1998, successivamente negli anni duemila, Ciampa \u00e8 passato a Radio 3, dove conduceva, una trasmissione radiofonica, con ospiti in studio, Marco Guzzi invece conduceva su Radio 1 a tarda sera prima di mezzanotte, una trasmissione di durata 20 minuti circa, con ospiti famosi al telefono, dal titolo; \"Sognando il giorno\", trasmesso dal 1996 al 1998, attualmente \u00e8 fondatore del gruppo \"Darsi pace\", in vigore dal 1999 a oggi.\nSergio Valzania, sin dalla fine degli anni '90, fu diventato lo storico ideatore di varie trasmissioni d'intrattenimento della Rai, anche Anna De Laura sin dagli inizi degli anni '90 \u00e8 diventata una delle conduttrici radiofoniche di Radio 2, conducendo programmi d'intrattenimento nella fascia pomeridiana."}
{"id": "1230306", "revid": "247222", "url": "https://it.wikipedia.org/wiki?curid=1230306", "title": "Giacomo Cipriani", "text": "Caratteristiche tecniche.\nCipriani \u00e8 un centravanti alto e forte fisicamente, abile nel gioco aereo e nel proteggere la palla. Negli anni successivi ha migliorato le proprie doti nel gioco con palla a terra, nel quale sfrutta la sua abilit\u00e0 in progressione e negli spazi in contropiede; talvolta \u00e8 stato impiegato anche come seconda punta.\nCarriera.\nClub.\nCresce nel Bologna, la squadra della sua citt\u00e0, entrando a far parte delle formazioni giovanili fin dall'et\u00e0 di 9 anni. Esordisce ufficialmente in maglia rossoblu nella partita interna di Coppa UEFA contro lo , realizzando il gol del temporaneo 2-1 con una potente conclusione dalla distanza. Il 19 dicembre successivo debutta in Serie A, nella sconfitta per 3-2 sul campo del , e nel mercato di riparazione invernale viene ceduto in prestito al ; con i salentini disputa 8 partite, impiegato come alternativa a Cristiano Lucarelli e David Sesa.\nNell'estate 2000 rientra al Bologna, che qualche mese prima ne aveva ceduto la compropriet\u00e0 alla . Dopo alcune difficolt\u00e0 iniziali legate al rapporto con l'allenatore Francesco Guidolin e alla concorrenza di Julio Ricardo Cruz, nella seconda parte della stagione trova maggior spazio, imponendosi all'attenzione del grande pubblico con una doppietta realizzata a San Siro contro il . Conclude la stagione da titolare, spodestando Cruz, con 5 reti in 21 partite di campionato.\nDurante il ritiro precampionato nel 2001 inizia ad accusare problemi al ginocchio, che lo porteranno a subire due operazioni e a saltare completamente la stagione 2001-2002. Il rientro viene continuamente posticipato, e torna a giocare in prima squadra solo sul finire della stagione 2002-2003, da titolare contro il Milan. Nel 2003 la compropriet\u00e0 con la Juventus viene rinnovata, e passa in prestito al , in Serie B. In Emilia l'allenatore Luigi Cagni lo utilizza a fianco o in alternativa a Luigi Beghetto, e nel mercato invernale, per poter tornare a giocare in Serie A, accetta l'offerta della , che lo scambia con Corrado Colombo. A Genova viene impiegato in alternativa alla coppia d'attacco titolare formata da Fabio Bazzani e Francesco Flachi, e colleziona 18 presenze con 2 reti, di cui una realizzata contro il Bologna.\nA fine stagione Sampdoria e Bologna non trovano l'accordo per la permanenza a Genova, e Cipriani torna nel capoluogo emiliano, riscattato interamente dai rossoblu per 400.000 euro. Rimane sotto le Due Torri per tre stagioni e mezzo (la prima in Serie A e le successive tra i cadetti), nelle quali non trova continuit\u00e0 di impiego a causa di nuovi problemi ai legamenti del ginocchio. A gennaio 2008, ormai ai margini della rosa, passa in prestito all', sempre in Serie B; in Irpinia non evita la retrocessione in Lega Pro Prima Divisione, collezionando 17 presenze e 2 reti.\nNell'estate del 2008, in scadenza di contratto, passa a titolo definitivo al , dove viene impiegato con una certa continuit\u00e0; tuttavia in Romagna colleziona la seconda retrocessione consecutiva, ai play-out contro l'. In ottobre 2009 viene acquistato dalla , dove ritrova come partner in attacco Fabio Bazzani con cui aveva gi\u00e0 giocato nella Sampdoria. Con i ferraresi realizza 9 reti nella stagione 2009-2010; nel campionato successivo le segnature salgono a 13, nonostante un nuovo infortunio lo tenga lontano dal campo per circa tre mesi.\nIl 4 agosto 2011 la SPAL lo cede al Benevento, a causa della difficile situazione economica del club ferrarese; con i campani firma un contratto fino al 30 giugno 2014. Nella sua prima stagione nel Sannio colleziona 11 presenze in campionato, in un'annata costellata di problemi fisici. Il 29 maggio 2013 rescinde il contratto che lo legava alla societ\u00e0 sannita.\nIl 26 febbraio 2014 viene ingaggiato fino al termine della stagione dall', sempre in Prima Divisione. Svincolato a fine stagione, il 4 settembre 2014 firma per il , partecipante al campionato di Lega Pro. \nil 17 gennaio 2015 segna il suo primo gol contribuendo al definitivo 2-1 nella vittoria interna contro la Vigor Lamezia. Il 16 maggio 2015 lascia la squadra campana dopo aver realizzato una sola rete in 13 presenze stagionali.\nNazionale.\nDopo 10 presenze e due reti tra le rappresentative Under-17, Under-18 e Under-20, Marco Tardelli lo fa esordire in Nazionale Under-21 l'8 ottobre 1999 contro i pari et\u00e0 della Bielorussia, subentrando a Gionatha Spinesi. Con gli \"Azzurrini\" disputa 4 partite, in cui realizza una doppietta contro l'Austria il 27 febbraio 2001.\nStatistiche.\nPresenze e reti nei club.\n\"Statistiche aggiornate al 24 gennaio 2015.\""}
{"id": "1230315", "revid": "118345792", "url": "https://it.wikipedia.org/wiki?curid=1230315", "title": "Valle di Sesto", "text": "La Val di Sesto (\"Sextental\" in tedesco) \u00e8 una piccola valle alpina che collega la val Pusteria al Cadore, attraverso il Passo di Monte Croce di Comelico, separando dal punto di vista orografico le Dolomiti (a sud-ovest) dalle Alpi Carniche (a nord-est).\nGeografia.\nLa valle \u00e8 abbastanza ampia, con un confine poco marcato tra gli insediamenti rurali e quelli di fondovalle. I due paesi che vi sorgono, Sesto e Moso sono cresciuti allungandosi al bordo della strada principale e formando un continuum in cui sono oramai indistinguibili le piccole frazioni: \"Ferrara\", \"San Vito\", \"Waldheim\".\nAlle loro spalle si estendono i prati verdi, i masi e i fienili. Al di l\u00e0 del rio Sesto, verso sud le case lasciano spazio ai lariceti e ai pascoli che si estendono fino ai contrafforti dolomitici. La corona di cime della Val Fiscalina e gli avancorpi settentrionali del gruppo Tre Scarperi si impongono, disegnando un lungo panorama di creste, pareti e pinnacoli. Tanto che i valligiani hanno dato alle montagne toponimi numerici progressivi: Cima Nove, Cima Dieci (pi\u00f9 conosciuta come \"Croda Rossa di Sesto\"), Cima Undici, Cima Dodici (pi\u00f9 conosciuta come \"Croda dei Toni\") e Cima Una. Queste cime vanno a creare la Meridiana di Sesto, un gigantesco orologio naturale; seguendo la posizione del sole sulle vette delle Dolomiti di Sesto \u00e8 possibile conoscere l'ora esatta."}
{"id": "1230316", "revid": "599013", "url": "https://it.wikipedia.org/wiki?curid=1230316", "title": "Piermario Morosini", "text": "Biografia.\nRimane orfano in giovane et\u00e0: nel 2001, a 15 anni, perde la madre Camilla e due anni dopo, nel 2003, muore anche il padre Aldo. Nel 2004 si suicida il fratello disabile e Morosini rimane solo con una sorella, anch'ella disabile. \nIl 14 aprile 2012, al 31' di Pescara-Livorno della 14\u00aa giornata di ritorno del campionato di Serie B, si accascia a terra dopo vari tentativi di rialzarsi in seguito a un'improvvisa crisi cardiaca. Portato in ospedale, il giocatore muore alle 16:45. La gara non viene portata a termine e successivamente la FIGC dispone il rinvio dell'intera giornata di tutti i campionati italiani. La notizia ha avuto risalto in tutto il mondo: in Spagna, per esempio, all'inizio di Real Madrid-Sporting Gij\u00f3n, \u00e8 stato osservato un minuto di silenzio al Santiago Bernab\u00e9u, mentre il Barcellona \u00e8 sceso in campo con il lutto al braccio.\nIl 2 luglio 2012 sono stati resi pubblici i risultati definitivi dell'autopsia che confermano i primi sospetti: a causare la morte del giocatore \u00e8 stata una rara malattia ereditaria, la cardiomiopatia aritmogena. Il 10 settembre seguente il sostituto procuratore Valentina D'Agostino ha aperto un'inchiesta a carico del medico sociale del Pescara, Ernesto Sabatini, quello del Livorno, Manlio Porcellini e del medico del 118 di Pescara, Vito Molfese, per il mancato uso del defibrillatore, previsto dalla procedura di pronto intervento, anche per capire se l'apparecchio salvavita avrebbe potuto aiutare il calciatore.\nCarriera.\nCaratteristiche tecniche.\nEra un mediano con compiti prevalentemente difensivi, tenace e combattivo si dimostrava abilissimo in fase difensiva presentando anche un'ottima resistenza fisica e una notevole corsa.\nClub.\nTifoso della , inizia a giocare a calcio presso la Polisportiva Monterosso, squadra di quartiere di Bergamo. Cresciuto nelle giovanili dell'Atalanta, con la quale nei dieci anni di militanza riesce a vincere uno scudetto Allievi, nel 2005 passa in compartecipazione all'Udinese giocando a 19 anni la prima stagione da professionista, dividendosi tra Primavera e prima squadra, nella stagione 2005-2006, con 5 presenze in Serie A. L'allenatore Serse Cosmi lo fa esordire il 23 ottobre in Udinese-Inter.\nGioca anche 3 partite in Coppa Italia e una in Coppa UEFA: l'ottavo di finale Levski Sofia-Udinese. Nella stagione 2006-2007 passa al Bologna, in Serie B, scendendo in campo in 16 occasioni. Nel luglio 2007, riscattato dall'Udinese, passa al , in Serie B. Con la squadra veneta conquista la salvezza contribuendo con 34 presenze e un gol. A fine annata il Vicenza ne riscatta la met\u00e0 del cartellino, quindi gioca altre 32 partite.\nNell'estate del 2009 l'Udinese riscatta la met\u00e0 per una somma pari a circa 1,5 milioni di euro. Il 31 agosto 2009 passa in prestito alla . Il 1\u00ba febbraio 2010 passa con la formula del prestito con diritto di riscatto della compartecipazione al Padova. Il 6 febbraio debutta con i biancoscudati in -Padova (1-0). Il 23 giugno 2010 il Padova comunica di non aver esercitato il diritto di opzione sul cartellino del giocatore.\nNel gennaio 2011 passa in prestito al Vicenza. Debutta il 7 febbraio nella 25\u00aa giornata da titolare nella partita contro il Livorno vinta per 1-0. Il 31 gennaio 2012 passa in prestito dall'Udinese al Livorno. Debutta l'11 febbraio alla 27\u00aa giornata nella partita contro il Vicenza pareggiata per 1-1, entrando al 67' al posto di Mirko Bigazzi. Muore per arresto cardiaco, a soli 25 anni, durante la partita fra il Pescara e il Livorno del 14 aprile 2012, valevole per la 14\u00aa giornata di ritorno del campionato di Serie B.\nIl 14 aprile 2013, un anno dopo la scomparsa del calciatore, una gradinata dello Stadio Picchi fu intitolata in suo onore.\nNazionale.\nDopo aver preso parte alle varie Nazionali giovanili (partendo dall'Under-17), esordisce nella Nazionale Under-21 nel settembre del 2006. Fa parte del biennio 2007-2009 degli \"Azzurrini\" della squadra con cui partecipa all'Europeo Under-21 del 2009 in Svezia.\nRiconoscimenti postumi.\nIn seguito alla sua scomparsa, sia il che il Livorno hanno ritirato la maglia numero 25. Il Vicenza inoltre ha deciso di intitolare a lui il Centro tecnico di Isola Vicentina. In suo onore \u00e8 stato istituito un memorial dal titolo \"La speranza... in un ricordo\" e gli sono state intitolate la Gradinata dello Stadio Armando Picchi di Livorno e la Curva Sud dello Stadio Atleti Azzurri d'Italia di Bergamo. Un anno esatto dopo la sua morte gli \u00e8 stato intitolato il settore ospiti (curva sud) dello Stadio Adriatico di Pescara."}
{"id": "1230317", "revid": "2033069", "url": "https://it.wikipedia.org/wiki?curid=1230317", "title": "Missing (serie televisiva 2003)", "text": "Missing (\"1-800-Missing\") \u00e8 una serie televisiva poliziesca canadese trasmessa negli USA sul canale via cavo Lifetime Television e in Italia in prima TV su Canale 5 e successivamente anche su Fox Life. La serie \u00e8 incentrata su Jess Mastriani (Caterina Scorsone), una ragazza ventenne che, da quando \u00e8 stata colpita da un fulmine, \u00e8 in grado di avere delle visioni. Viene cos\u00ec ingaggiata nell'FBI perch\u00e9 riesce ad avere delle visioni che, una volta interpretate, contengono degli indizi che l'aiutano a trovare delle persone scomparse.\nInizialmente Jesse era affiancata da Brooke Haslett (Gloria Reuben), Sunny Estrada (Justina Machado) e Alan Coyle (Dean McDermott).\nNella seconda stagione, vi sono significativi cambiamenti nel cast e l'intero show viene \"reinventato\". Il partner di Jess diventa l'imponente Nicole Scott (Vivica A. Fox). Il ruolo di Sunny viene interpretato dalla ex star di La valle dei pini (\"All My Children\") Mark Consuelos e Justin Louis ricopre il ruolo dell'assistente del direttore John Polluck. I poteri psichici di Jess rimangono di vitale importanza ma viene mostrata maggiore attenzione per gli altri personaggi.\nLa serie \u00e8 basata su 1-800-WHERE-R-YOU inventata da Meg Cabot.\nPensando che fosse solo il finale della stagione, l'episodio finale \u00e8 andato in onda il 5 febbraio 2006. Nell'aprile 2006 \u00e8 stata resa pubblica la notizia che la serie era stata cancellata dopo tre stagioni di successo, comprensive in totale di 55 episodi."}
{"id": "1230322", "revid": "599013", "url": "https://it.wikipedia.org/wiki?curid=1230322", "title": "Mark Bosnich", "text": "Carriera.\nClub.\nBosnich nasce da una famiglia di origini croate a Fairfield, un sobborgo di Sydney.\nMuove i primi passi nel Sydney Croatia, quindi a 16 anni si trasferisce in Inghilterra per giocare nel Manchester United, nel quale colleziona tre presenze in due stagioni. A causa di problemi nell'ottenere un permesso di lavoro, \u00e8 costretto a tornare in patria per un breve periodo, durante il quale torna a militare nel Sydney Croatia.\nNel 1992, risolte le questioni burocratiche, torna in Inghilterra e si trasferisce all'Aston Villa, dove riesce a conquistare la fiducia dell'allenatore Ron Atkinson guadagnandosi subito la maglia da titolare. Nel 1994 l'Aston Villa vince la Coppa di Lega inglese (che torner\u00e0 ad aggiudicarsi, sempre con Bosnich tra i pali, nel 1996) e il portiere si mette in luce respingendo tre calci di rigore nel corso della semifinale.\nNel 1999 Bosnich, svincolatosi dall'Aston Villa grazie alla sentenza Bosman, torna al Manchester United con il compito di sostituire Peter Schmeichel: la stagione dei \"Red Devils\" \u00e8 trionfale e vede il club conquistare la vittoria in Premier League e la Coppa intercontinentale. L'anno seguente, per\u00f2, un calo di forma costa al giocatore la maglia da titolare, anche a causa di contrasti con il tecnico Alex Ferguson. Dopo aver cercato invano di riconquistare un posto in squadra, nel 2001 Bosnich viene ceduto al , ma l'esperienza nel nuovo club non \u00e8 fortunata: nella stagione 2001-2002, bersagliato da numerosi infortuni, disputa solo sette gare ufficiali.\nNel settembre 2002 la sua carriera si interrompe bruscamente: viene infatti trovato positivo a un controllo antidoping e squalificato per nove mesi (tuttora la sospensione pi\u00f9 lunga comminata a un calciatore del campionato inglese), venendo immediatamente licenziato dal Chelsea. Pi\u00f9 tardi ammetter\u00e0 di essere stato a lungo dipendente dalla cocaina, imputando la sua condizione alla depressione dovuta a una delusione sentimentale.\nNell'autunno 2004 rifiuta di tornare sui campi, nonostante l'offerta dell'ex compagno nell'Aston Villa Paul Merson, allenatore del Walsall FC.\nBosnich afferm\u00f2 che la sua rottura con Alex Ferguson fu dovuta soprattutto a motivi extra-sportivi, quali le tendenze politiche di estrema destra manifestate dal portiere australiano in alcune occasioni (famoso il suo saluto nazista rivolto ai sostenitori di religione ebraica del Tottenham Hotspur nell'ottobre del 1996, quando giocava ancora nell'Aston Villa).\nIl 27 luglio 2008 torna ad indossare i guanti, difendendo la porta della team australiano del Central Coast Mariners; l'avventura dura appena sette giorni: Bosnich fu costretto a concludere la propria carriera a causa di un grave infortunio agli adduttori, riportato dopo appena sei minuti di gioco durante la sua prima partita con i nuovi compagni.\nNazionale.\nCon la nazionale giovanile partecipa alle Olimpiadi del 1992 e l'anno successivo esordisce tra i pali della nazionale maggiore. \u00c8 titolare nelle gare di qualificazione al Mondiali del 1998, ma la squadra manca l'accesso alla fase finale della competizione venendo superata dall' negli incontri di spareggio. In molte occasioni Bosnich ha tuttavia rifiutato di rispondere alle convocazioni della nazionale, preferendo dedicarsi al suo club di appartenenza.\nIn una gara contro le , conclusasi 13-0, ha messo a segno una rete su rigore."}
{"id": "1230324", "revid": "90900", "url": "https://it.wikipedia.org/wiki?curid=1230324", "title": "PAD 39", "text": ""}
{"id": "1230330", "revid": "599013", "url": "https://it.wikipedia.org/wiki?curid=1230330", "title": "Rey Volpato", "text": "Carriera.\nClub.\nNasce calcisticamente nella Santangiolese fino all'et\u00e0 di 7 anni, quando gli osservatori del Padova notano le sue qualit\u00e0 tecniche e decidono di portarlo nel settore giovanile biancoscudato. Esordisce con la maglia del Padova in Serie C1, nel campionato 2003-2004 in cui totalizza 18 presenze ed un gol. L'anno successivo viene acquistato dalla Juventus, con la quale gioca una partita (Atalanta - Juventus) di Coppa Italia e vince, sempre nella stessa stagione, il Torneo di Viareggio con la formazione Primavera, classificandosi anche capocannoniere del torneo. Da tutti era considerato il futuro ariete della Nazionale Italiana.\nNella stagione 2005-2006 viene ceduto in prestito al ; con la squadra toscana, a 19 anni, esordisce in Serie A il 18 settembre 2005 nella partita Siena-Palermo (1-2) e, sempre con i toscani, segna anche i suoi due primi gol in Serie A nella vittoria 1-2 contro l'Udinese. Nella primavera 2006 riporta un primo grave infortunio (rottura del legamento crociato anteriore del ginocchio), che limita a 13 le presenze in campionato.\nNella annata successiva la Juventus lo gira all', squadra di Serie B allenata da Antonio Conte (che era stato il vice di Luigi De Canio a Siena, e lo aveva espressamente richiesto). Con i toscani gioca 22 partite, segnando 6 gol, in una stagione condizionata dai postumi dell'infortunio, e il 4 luglio 2007 viene acquistato in compropriet\u00e0 dall'Empoli, con cui gioca 13 partite di campionato e 2 di Coppa UEFA. Il 9 giugno 2008 viene riscattato dalla societ\u00e0 torinese ed il 1\u00ba luglio ceduto in compartecipazione, al .\nIl 2 febbraio 2009 viene annunciato il suo passaggio in prestito fino a fine stagione al ma il 5 febbraio il trasferimento salta, visto il divieto per un calciatore di essere tesserato da tre societ\u00e0 nel corso della medesima stagione (di propriet\u00e0 della Juventus, era gi\u00e0 stato ceduto al Bari). Il 27 febbraio 2009 la Commissione Tesseramenti della Figc ha accolto il reclamo del Piacenza per il trasferimento e viene a tutti gli effetti tesserato fino a giugno. Con gli emiliani scende in campo 10 volte realizzando un gol, contro il Frosinone.\nIl 27 giugno 2009 ritorna al Bari dopo l'apertura delle buste ma viene messo fuori rosa per problemi con il tesseramento. Il 29 gennaio 2010 passa in prestito fino a fine stagione al . L'8 febbraio 2010 debutta e segna il suo primo gol con i salentini nella partita Gallipoli- 2-2.\nIl 31 agosto 2010 passa a titolo definitivo al Livorno. Nella formazione amaranto non trova spazio, giocando 3 partite di campionato, e il 31 gennaio 2011 passa al in prestito. Con i lombardi realizza due reti nelle prime tre partite, le uniche della sua esperienza conclusa con 13 presenze nel campionato di Lega Pro Prima Divisione 2010-2011.\nRientrato al Livorno, vi disputa la prima parte della stagione 2011-2012, sempre come rincalzo, anche a causa di un nuovo infortunio al ginocchio. Il 31 gennaio 2012 passa al Pergocrema a titolo definitivo; debutta con i giallobl\u00f9 il 5 febbraio nella partita contro il terminata con il risultato di 0-0.\nA fine stagione rimane svincolato a causa della mancata iscrizione della squadra al campionato, e dopo un periodo di prova al , in dicembre accetta l'offerta dell'Union Quinto, formazione veneta di Serie D, con un contratto a gettone.\nIl 3 settembre 2013 firma per la Thermal Abano Teolo, formazione veneta che milita in Serie D. Debutta l'8 settembre nella sfida contro il Riccione segnando anche la prima rete.\nIl 31 luglio 2014 passa al Campodarsego, formazione della Provincia di Padova, in Eccellenza, con cui realizza 14 reti in 18 presenze. Il 19 giugno 2015 passa all'Adriese, formazione della Provincia di Rovigo, in Eccellenza.\nIl 27 luglio 2016 passa all'Este, formazione della Provincia di Padova, in Serie D, ma nel dicembre successivo si trasferisce al Loreo, formazione dell'Eccellenza veneta.\nIl 3 giugno 2017 passa al , formazione della Provincia di Treviso, in Eccellenza, dove milita fino al dicembre successivo. Nel gennaio 2018 passa all'Albignasego, e nell'agosto successivo firma per l' nel campionato di Eccellenza.\nIl 28 giugno 2019, passa al , formazione della Provincia di Bolzano, in Eccellenza.\nNella stagione sportiva 2020/2021 gioca con la formazione padovana del Castelbaldo Masi, militante in Eccellenza. Svincolatosi nel mercato invernale, approda all'Academy Plateola di Piazzola sul Brenta, formazione padovana militante nel campionato di Prima categoria. Successivamente, a marzo dello stesso anno si accasa al Camisano Calcio 1910: con la formazione biancoceleste vicentina disputa il torneo di Eccellenza organizzato dal C.R. Veneto per la parte finale della stagione 2020/2021.\nNazionale.\nHa vestito le maglie delle Nazionali italiane Under-18, Under-19 ed Under-20, giocando in totale 18 partite e segnando 7 gol: 7 gare e 2 gol con l'Under-18, 10 con 5 gol con l'Under-19 mentre con la Nazionale Under-20 gioca solo due partite senza mai segnare.\nStatistiche.\nPresenze e reti nei club.\n\"Statistiche aggiornate al 12 ottobre 2020.\""}
{"id": "1230333", "revid": "36426", "url": "https://it.wikipedia.org/wiki?curid=1230333", "title": "Violoncellisti", "text": ""}
{"id": "1230334", "revid": "36426", "url": "https://it.wikipedia.org/wiki?curid=1230334", "title": "Violisti", "text": ""}
{"id": "1230338", "revid": "36426", "url": "https://it.wikipedia.org/wiki?curid=1230338", "title": "Direttori d'orchestra", "text": ""}
{"id": "1230342", "revid": "729019", "url": "https://it.wikipedia.org/wiki?curid=1230342", "title": "Panama Railway", "text": "La Panama Railway fu la prima ferrovia transcontinentale in assoluto, seppur lunga solo 48 miglia (77 chilometri), in quanto un\u00ec l'oceano Pacifico con l'oceano Atlantico gi\u00e0 nel 1855, 14 anni prima della pi\u00f9 celebrata (ed inequivocabilmente pi\u00f9 lunga) transcontinentale nordamericana.\nStoria.\nContesto.\nSim\u00f3n Bol\u00edvar gi\u00e0 alla fine degli anni venti del XIX secolo aveva commissionato uno studio su tale tracciato; la linea era stata giudicata fattibile, ma non si diede seguito al progetto.\nA quei tempi, per recarsi da un capo all'altro degli Stati Uniti d'America serviva circa \"un anno\" di viaggio disagevole e pericoloso e la posta, le poche merci ed i ricchi passeggeri preferivano affrontare con navi a vela il temuto Capo Horn, tutto sommato meno pericoloso.\nNel 1836 il problema era cos\u00ec sentito che il presidente statunitense Andrew Jackson commission\u00f2 un altro studio ed acquis\u00ec dal governo colombiano, che ai tempi controllava la regione, la concessione per la realizzazione della linea. Una crisi economica fece naufragare anche questo secondo progetto e stessa sorte ebbe due anni dopo un progetto francese.\nIntanto lo sviluppo della rete ferroviaria atlantica degli Stati Uniti stava accorciando i tempi di attraversamento del continente, che rimanevano sempre altissimi in termini assoluti; nel 1865, alla vigilia della realizzazione della transcontinentale nordamericana, servivano ancora sei mesi per la traversata completa.\nCostruzione.\nDopo l'acquisizione della California nel 1848 e lo scoppio della Corsa all'oro nel 1849, il traffico di persone e merci tra le due sponde nordamericane aument\u00f2 a dismisura, e quindi il progetto di questa ferrovia torn\u00f2 in auge con prepotenza.\nNonostante il grande interesse e la brevit\u00e0 del percorso, la natura dei terreni e il vigore della rigogliosa natura resero comunque difficile la costruzione della ferrovia, che venne inaugurata il 14 gennaio 1855 con capolinea a Col\u00f3n e Panama.\nSviluppo e declino.\nDecenni dopo, la presenza di tale linea fu fondamentale per la realizzazione del Canale di Panama, che tuttavia al momento della sua apertura, nel 1912, chiaramente la priv\u00f2 della sua principale funzione, relegandola ad un modesto traffico locale.\nLa seconda guerra mondiale ridiede nuovamente importanza a tale linea per l'accresciuto traffico marittimo, ma l'affermazione dei container e l'evoluzione del traffico marittimo nella seconda met\u00e0 del XX secolo portarono la ferrovia quasi alla chiusura.\nSituazione attuale.\nL'esplosione dei commerci mondiali alla fine del XX secolo ha portato il canale di Panama alla saturazione e cos\u00ec la linea, ammodernata nel 2000 con l'adozione dello scartamento normale (1435\u00a0mm) al posto di quello largo (1524\u00a0mm), \u00e8 tornata nuovamente alla ribalta; dal 2009 si parla di un raddoppio dei binari."}
{"id": "1230344", "revid": "86599", "url": "https://it.wikipedia.org/wiki?curid=1230344", "title": "Cratere Euctemon", "text": "Euctemon \u00e8 un cratere lunare di 62,7 km situato nella parte nord-orientale della faccia visibile della Luna, lungo il bordo di nordest del cratere Baillaud. A sudovest \u00e8 presente il grande cratere Meton e a nord nordest il cratere De Sitter. A causa della sua posizione questo cratere appare distorto dalla prospettiva.\nIl fondo del cratere \u00e8 stato ricoperto dopo la formazione originale lasciando una superficie livellata e senza caratteristiche, circondata da un bordo esterno eroso. La superficie interna \u00e8 contrassegnata solo da qualche piccolo cratere e il piccolo 'Euctemon K' vicino alla parete interna di sudovest. Un piccolo cratere attraversa l'orlo occidentale, unendosi al cratere principale attraverso un'apertura sul lato orientale e condividendo la stessa superficie interna. A nord \u00e8 presente un altro piccolo cratere 'Euctemon H' e che ora forma una fenditura attraverso il bordo. Lungo il bordo che separa Euctemon da Baillaud \u00e8 presente il piccolo 'Euctemon N'.\nIl cratere \u00e8 dedicato all'astronomo greco Euctemone. \nCrateri correlati.\nAlcuni crateri minori situati in prossimit\u00e0 di Euctemon sono convenzionalmente identificati, sulle mappe lunari, attraverso una lettera associata al nome."}
{"id": "1230347", "revid": "250809", "url": "https://it.wikipedia.org/wiki?curid=1230347", "title": "Cratere Eudoxus (Luna)", "text": "Eudoxus \u00e8 un cratere lunare di 70,16 km situato nella parte nord-orientale della faccia visibile della Luna, a est dell'estremit\u00e0 settentrionale dei Montes Caucasus, a sud del cratere Aristoteles. A sud si trova la formazione erosa del cratere Alexander e a sudovest il piccolo cratere Lam\u00e8ch.\nIl bordo di Eudoxus presenta diversi terrazzamenti nella parte interna, e dei terrapieni leggermente erosi all'esterno. \u00c8 assente il picco centrale, \u00e8 presente un insieme di basse colline nel punto centrale della parete centrale. Il resto \u00e8 relativamente livellato.\nIl cratere \u00e8 dedicato all'astronomo greco Eudosso di Cnido.\nCrateri correlati.\nAlcuni crateri minori situati in prossimit\u00e0 di Eudoxus sono convenzionalmente identificati, sulle mappe lunari, attraverso una lettera associata al nome."}
{"id": "1230351", "revid": "1654832", "url": "https://it.wikipedia.org/wiki?curid=1230351", "title": "Giochi panafricani", "text": "I Giochi panafricani, detti anche Giochi africani, sono una manifestazione multisportiva che si disputa ogni quattro anni a livello continentale africano. Sono organizzati dall'Associazione dei Comitati Olimpici Nazionali d'Africa (ANOCA), e vi sono ammessi solo atleti provenienti da nazioni africane.\nIl Comitato Olimpico Internazionale (CIO) riconosce e sostiene l'evento, considerato evento sportivo continentale alla stessa stregua dei Giochi asiatici e di quelli Panamericani.\nLa prima edizione si \u00e8 tenuta nel 1965 a Brazzaville. L'ultima, i XII Giochi panafricani, a Rabat, nell'agosto del 2019. La prossima edizione in programma si svolger\u00e0 ad Accra in Ghana nel 2023.\nMedagliere.\n\"Aggiornato ai Giochi del 2015\""}
{"id": "1230352", "revid": "526665", "url": "https://it.wikipedia.org/wiki?curid=1230352", "title": "Scuola Superiore S.Anna", "text": ""}
{"id": "1230353", "revid": "94647", "url": "https://it.wikipedia.org/wiki?curid=1230353", "title": "Code switching", "text": ""}
{"id": "1230354", "revid": "86599", "url": "https://it.wikipedia.org/wiki?curid=1230354", "title": "Cratere Euler", "text": "Euler \u00e8 un cratere lunare di 26,03 km situato nella parte nord-occidentale della faccia visibile della Luna, nella parte meridionale del Mare Imbrium.\nLa struttura pi\u00f9 rilevante nelle vicinanze \u00e8 il Mons Vinogradov a ovest-sudovest. Sono presenti diverse creste basse a sudovest, e questo cratere include i piccoli crateri Natasha e Jehan. A 200\u00a0km circa a est-nordest \u00e8 presente il cratere Lambert.\nIl cratere \u00e8 dedicato al matematico svizzero Eulero.\nCrateri correlati.\nAlcuni crateri minori situati in prossimit\u00e0 di Euler sono convenzionalmente identificati, sulle mappe lunari, attraverso una lettera associata al nome.\nI seguenti crateri sono stati rinominati dall'Unione Astronomica Internazionale:"}
{"id": "1230356", "revid": "86599", "url": "https://it.wikipedia.org/wiki?curid=1230356", "title": "Cratere Evans", "text": "Evans \u00e8 un cratere lunare di 69,4 km situato nella parte sud-orientale della faccia nascosta della Luna, a sud-sudovest dell'immenso cratere Hertzsprung, all'interno del confine della regione coperta dai materiali espulsi (\"ejecta\") del bacino da impatto.\nI materiali dell'ejecta hanno inondato il bordo settentrionale e la parte nord del fondo di Evans. Il bordo meridionale non \u00e8 altrettanto danneggiato, anche se \u00e8 irregolare, eroso e un paio di crateri minori sono sovrapposti ad esso. La parte pi\u00f9 integra del bordo \u00e8 nella zona sud orientale.\nIl cratere \u00e8 dedicato all'archeologo britannico Arthur Evans.\nCrateri correlati.\nAlcuni crateri minori situati in prossimit\u00e0 di Evans sono convenzionalmente identificati, sulle mappe lunari, attraverso una lettera associata al nome."}
{"id": "1230358", "revid": "1534511", "url": "https://it.wikipedia.org/wiki?curid=1230358", "title": "Cratere Evdokimov", "text": "Evdokimov \u00e8 un cratere lunare di 48,88 km situato nella parte nord-orientale della faccia nascosta della Luna, a est del cratere Evershed e a ovest-sudovest del cratere Gadomski.\n\u00c8 eroso e consumato con un bordo esterno poco distinto che \u00e8 poco pi\u00f9 di una piccola cresta che sporge dalla superficie. Il bordo \u00e8 pi\u00f9 definito nei lati occidentali e orientali. Lungo la parete interna di nordest \u00e8 presente un piccolo cratere con un'albedo alta, circondato da materiali espulsi (\"ejecta\") di colore chiaro. Il fondo \u00e8 senza caratteristiche di rilievo, tranne il bordo poco distinto di qualche piccolo cratere che segna la superficie.\nIl cratere \u00e8 dedicato all'astronomo sovietico Nikolaj Evdokimov. \nCrateri correlati.\nAlcuni crateri minori situati in prossimit\u00e0 di Evdokimov sono convenzionalmente identificati, sulle mappe lunari, attraverso una lettera associata al nome."}
{"id": "1230361", "revid": "86599", "url": "https://it.wikipedia.org/wiki?curid=1230361", "title": "Cratere Evershed", "text": "Evershed \u00e8 un cratere lunare di 65,28 km situato nella parte nord-orientale della faccia nascosta della Luna, a nordest del cratere Cockcroft e a nord del cratere Van den Bergh.\nPossiede un bordo esterno eroso che rientra ed \u00e8 maggiormente ristretto nella parte orientale dove si sovrappone ad un cratere pi\u00f9 antico. \"Evershed R\" \u00e8 adiacente al bordo esterno a sudovest e sono presenti atri piccoli crateri lungo il bordo sud e sud orientale. Il fondo contiene una cresta irregolare vicino al punto centrale e del terreno accidentato a sud, con molti piccoli crateri che segnano la superficie relativamente livellata.\nIl cratere \u00e8 dedicato all'astronomo britannico John Evershed.\nCrateri correlati.\nAlcuni crateri minori situati in prossimit\u00e0 di Evershed sono convenzionalmente identificati, sulle mappe lunari, attraverso una lettera associata al nome."}
{"id": "1230364", "revid": "599013", "url": "https://it.wikipedia.org/wiki?curid=1230364", "title": "Alberto Ongarato", "text": "Buon passista, dotato anche di un discreto spunto veloce, \u00e8 stato a lungo un componente essenziale del \"treno\" che tirava le volate ad Alessandro Petacchi.\nCarriera.\nPassato professionista nel 1998 con la Ballan, nel 2000 va alla Mobilvetta-Rossin diretta da Stefano Giuliani; proprio nel 2000 ottiene il primo successo da \"pro\", in una tappa della Volta a Portugal. Nel 2002 veste la casacca De Nardi-Pasta Montegrappa, facendo sua una tappa alla Cl\u00e1sica de Alcobendas, mentre l'anno successivo \u00e8 alla Domina Vacanze-Elitron di Mario Cipollini; oltre a contribuire ad alcuni dei successi del \"Re Leone\" si classifica quarto alla Gand-Wevelgem.\nDal 2004 al 2009 \u00e8 quindi alla corte di un altro velocista, Alessandro Petacchi, prima alla Fassa Bortolo, poi, dal 2006 al 2008, al Team Milram, e infine, nel 2009, alla LPR Brakes-Farnese Vini. In queste sei stagioni partecipa pi\u00f9 volte al Giro d'Italia e alla Vuelta a Espa\u00f1a; riesce inoltre ad ottenere alcune vittorie, tra cui un'altra tappa alla Volta a Portugal, e piazzamenti di rilievo come il quinto posto alla Parigi-Tours 2005.\nNella stagione 2010, rimasto senza squadra dopo lo scioglimento della LPR, si accasa al team olandese Vacansoleil. Con questa formazione gareggia per due anni, fino al termine del 2011."}
{"id": "1230367", "revid": "1543377", "url": "https://it.wikipedia.org/wiki?curid=1230367", "title": "Chiesa del Santissimo Sacramento (Portoferraio)", "text": "La chiesa del Santissimo Sacramento \u00e8 un edificio sacro che si trova in via Garibaldi a Portoferraio.\nStoria e descrizione.\nEdificata nel 1551, il suo aspetto attuale \u00e8 frutto della ricostruzione dopo i bombardamenti bellici. Il soffitto dell'unica navata (1731), decorato a cassettoni con motivi floreali, porta al centro l\"Incoronazione di Maria\" attribuita a Giovanni Camillo Sagrestani. \nSul barocco altar maggiore in marmi policromi e stucchi \u00e8 la pala dell\"Assunta\", copia (1930) di Giuseppe Mazzei da Guido Reni; alle pareti, i dipinti tardo-settecenteschi di Cristino Giannetti con il \"Sacrificio di Abramo\" e il \"Sogno di Elia\". \nLa cappella dedicata ai caduti della Grande Guerra \u00e8 opera (1934) di Severino Crott; gli affreschi sono di Giuseppe Mazzei. Sopra il ciborio e l'altare marmoreo si trova il \"Crocifisso\" ligneo che si vuole ritrovato sotto le rovine dell'antica \"Fabricia\"."}
{"id": "1230371", "revid": "287204", "url": "https://it.wikipedia.org/wiki?curid=1230371", "title": "Chiesa del Santissimo Sacramento", "text": "Numerosi edifici sacri sono dedicati al Santissimo Sacramento:"}
{"id": "1230375", "revid": "158286", "url": "https://it.wikipedia.org/wiki?curid=1230375", "title": "Chiesa del Santissimo Sacramento e del Preziosissimo Sangue", "text": ""}
{"id": "1230383", "revid": "135224", "url": "https://it.wikipedia.org/wiki?curid=1230383", "title": "Chiesa di San Cristino", "text": "La chiesa di San Cristino, detta anche chiesa della Misericordia, \u00e8 un edificio sacro che si trova a Portoferraio.\nStoria e descrizione.\nSede della confraternita omonima, custodisce le reliquie di san Cristino, a cui la chiesa \u00e8 intitolata. Nella navata unica, dove si trovava una statua della \"Madonna col Bambino\" attribuita a Tino da Camaino, ora nell'annesso Museo, domina l'altare marmoreo con la tela settecentesca della \"Madonna della Misericordia\".\nLa volta fu affrescata nel 1765 col \"trompe l'oeil\" di una balaustra su cui si imposta un loggiato terminante in una falsa cupola. L'organo del 1850 \u00e8 di Michelangelo Paoli. Nel 1746 fu aperta accanto alla chiesa una cappella dedicata alla Vergine di Loreto per ospitare la statua della Madonna proveniente dalla cappella della Linguella."}
{"id": "1230386", "revid": "339392", "url": "https://it.wikipedia.org/wiki?curid=1230386", "title": "Chiesa della Misericordia (Portoferraio)", "text": ""}
{"id": "1230388", "revid": "158286", "url": "https://it.wikipedia.org/wiki?curid=1230388", "title": "Confraternita della Misericordia", "text": ""}
{"id": "1230389", "revid": "43530", "url": "https://it.wikipedia.org/wiki?curid=1230389", "title": "Alfredo James Pacino", "text": ""}
{"id": "1230390", "revid": "110157", "url": "https://it.wikipedia.org/wiki?curid=1230390", "title": "Chiesa di San Rocco (Portoferraio)", "text": "La chiesa di San Rocco \u00e8 un edificio sacro che si trova a Portoferraio.\nStoria e descrizione.\n\u00c8 officiata dal 1804 dalla Confraternita della Misericordia, e aveva annesso il cimitero settecentesco riservato alle vittime della peste e ai giustiziati non ammessi all'interno della citt\u00e0. L'edificio, iniziato a spese dei cittadini nel 1584, fu terminato col contributo del granduca Ferdinando I nel 1592.\nLa facciata attuale risale alla fine del XVIII secolo, quando venne costruito anche il cimitero. All'interno si trova un altare marmoreo ornato da una moderna statua di \"San Rocco\", che sostituisce quello originario. Delle memorie passate rimangono solo le tombe di due Cavalieri di Santo Stefano."}
{"id": "1230394", "revid": "253269", "url": "https://it.wikipedia.org/wiki?curid=1230394", "title": "Douglas Sirk", "text": "Inizi\u00f2 la sua carriera in Germania con il nome di Detlef Sierck ma lasci\u00f2 il suo paese dopo la salita al potere dei nazionalsocialisti. Approdato negli Stati Uniti, divent\u00f2 internazionalmente noto con il nome americanizzato di Douglas Sirk con il quale firm\u00f2 alcuni fra i pi\u00f9 bei film della Hollywood classica. Fu un regista specializzato particolarmente nel dirigere melodrammi, realizzando film che hanno fatto la storia del cinema quali \"Magnifica ossessione\" e \"Lo specchio della vita\".\nBiografia.\nGli esordi.\nNato da genitori danesi, affascinato dalla storia dell'arte e della filosofia, Douglas Sirk studi\u00f2 entrambe le materie presso la citt\u00e0 natale, in contemporanea con un'esperienza da giornalista; dal 1920 al 1921 lavor\u00f2 come drammaturgo ausiliario per la Deutsches Schauspielhaus di Amburgo. Interrotti gli studi, a partire dal 1922 si dedic\u00f2 completamente all'attivit\u00e0 di regista teatrale, allestendo spettacoli un po' dovunque nella Germania di Weimar. \nSposato all'attrice teatrale Lydia Brincken, da lei ebbe un figlio, Klaus Detlef Sierck, che nacque nel 1925. Tre anni dopo, la coppia si separ\u00f2 e Klaus, che sarebbe diventato un attore-bambino, rest\u00f2 con la madre in Germania. Sirk non vide mai pi\u00f9 il figlio che, nel 1944, fu mandato a combattere come tanti suoi coetanei sul fronte orientale, dove mor\u00ec a 19 anni.\nL'ascesa di Hitler.\nNel 1933, all'ascesa al potere del giovane Adolf Hitler, di cui non condivideva le idee, Sirk si leg\u00f2 alla pi\u00f9 grande major tedesca, l'UFA, con la quale debutt\u00f2 nel 1935 con la commedia \"Aprile, aprile\", per poi approdare nel 1936 a realizzare il primo film melodrammatico della sua storia, \"La nona sinfonia\".\nLa fuga dalla Germania.\nIl consolidarsi del nazismo e la crescente follia hitleriana costrinsero Sirk, sposato con l'attrice ebrea Hilde Jary, a fuggire dalla madrepatria nel 1937 e a stabilirsi, dopo un breve soggiorno in Svizzera e nei Paesi Bassi, negli Stati Uniti d'America; dopo aver cambiato vita e nome, realizz\u00f2 con dei suoi connazionali \"Il pazzo di Hitler\" (1943), lungometraggio nel quale sottolineava l'impossibilit\u00e0 di vivere dei gruppi minori nell'Europa in guerra.\nIl \"Periodo Universal\".\nNel 1950 firm\u00f2 un contratto con la Universal, major americana specializzata nella produzione di melodrammi, con la quale realizzer\u00e0 alcuni film considerati i migliori melodrammi dell'epoca, basandosi su sceneggiature originali, come \"Magnifica ossessione\" (1953), \"Secondo amore\" (1955), \"Come le foglie al vento\" (1956), \"Lo specchio della vita\" (1959), oppure sulla letteratura internazionale, come \"Il trapezio della vita\" (1957), tratto da Faulkner o \"Tempo di vivere\" (1958), tratto da Remarque.\nIl ritorno in Europa e il ritiro in Svizzera.\nTornato in Europa, Sirk si ritir\u00f2 dalla regia cinematografica nel 1959, quando si stabil\u00ec presso Lugano, in Svizzera. Riprese anche a farsi chiamare con il suo vero nome e torn\u00f2 alla regia teatrale per altri 10 anni, diventando anche insegnante presso la Scuola di cinema e TV di Monaco, presso la quale realizz\u00f2 tre cortometraggi, uno dei quali fu \"Bourbon Street Blues\" girato nel 1978, nel cui cast figur\u00f2 anche uno dei pi\u00f9 ferventi ammiratori di Sirk, il regista tedesco Rainer Werner Fassbinder.\nSirk mor\u00ec a Lugano, in Svizzera, il 14 gennaio 1987. Cremato, le sue ceneri furono tumulate assieme a quelle della moglie in una celletta del cimitero della frazione di Castagnola.\nRivalutazione storica.\nSirk \u00e8 stato a lungo considerato come regista di serie B fino ad una rivalutazione che, negli anni settanta del Novecento, port\u00f2 ad una forte riconsiderazione del \"white melodrama\" di cui il regista era un esponente.\nUn grande ammiratore di Sirk fu il regista tedesco Rainer Werner Fassbinder, il quale nel 1974 riprese le linee guida di \"Secondo amore\" nel suo \"La paura mangia l'anima\", conosciuto anche come \"Tutti gli altri si chiamano Al\u00ec\", non realizzando un remake, ma adattando al suo stile la storia e portandola avanti nel tempo; inoltre i due collaborarono per il cortometraggio del 1978 \"Burbon Street Blues\", con Sirk regista e Fassbinder come attore."}
{"id": "1230395", "revid": "36426", "url": "https://it.wikipedia.org/wiki?curid=1230395", "title": "Propositura della Nativit\u00e0 di Maria", "text": "La propositura della Nativit\u00e0 di Maria \u00e8 un edificio sacro che si trova in piazza della Repubblica a Portoferraio.\nStoria e descrizione.\nLa chiesa come appare oggi corrisponde alla struttura dell'inizio del XIX secolo, quando le due cappelle laterali, aggiunte nel 1623 all'edificio costruito in et\u00e0 cosimiana, vennero trasformate in navate. \nAll'interno, l'altare settecentesco dedicato alla Madonna del Buon Viaggio richiama la vocazione della citt\u00e0 marinara che affida la propria navicella a Maria; nella pala la navicella ricompare come aggiunta votiva in argento che un angelo porge alla Madonna.\nTra i dipinti, la \"Madonna del Rosario\" \u00e8 attestata gi\u00e0 dal 1632. L'altare dell'Immacolata conserva la statua settecentesca di cartapesta raffigurante la \"Vergine\"; nella navata opposta, l'altare con il \"Crocifisso\" ligneo risalente al 1549, gi\u00e0 collocato sul marmoreo altar maggiore. Nel presbiterio la \"Visitazione\" riferibile al Passignano."}
{"id": "1230398", "revid": "179076", "url": "https://it.wikipedia.org/wiki?curid=1230398", "title": "Luigi Venzano", "text": "Biografia.\nInizia a lavorare nel 1896 come apprendista artigiano, tra il 1901 e il 1912 frequenta l'Accademia Ligustica di Belle Arti di Genova, mentre apre una bottega di intagliatore; nel 1913 vince il pensionato quadriennale di scultura Gian Luca Durazzo, che gli permette di trasferirsi a Roma per approfondire gli studi di scultura.\nDopo un periodo di servizio militare (1916-1918) inizia l'attivit\u00e0 di scultore nella sua Sestri Ponente.\nNegli anni venti partecipa a diversi concorsi per monumenti ai caduti, aggiudicandosi quelli di Porto Maurizio, Borzoli, Savona, Sestri Ponente.\nNegli anni trenta la sua non iscrizione al PNF gli preclude di concorrere ad altre opere pubbliche, ed \u00e8 pi\u00f9 attivo su temi di arte funeraria, arte sacra e ritrattistica, tra cui il Sacro Cuore dalla chiesa di Vado Ligure, tombe Inga e Vicini al Cimitero Monumentale di Staglieno, tombe Rapallo, Carrer a Sestri, tomba Berdini a Fermo e tomba Segala a Tirano.\nLa Accademia Ligustica di Belle Arti lo nomina Accademico di Merito della Classe di Scultura (1923) e, successivamente Deputato agli Studi (1939).\nDopo la seconda guerra mondiale realizza il Sacrario per i Partigiani Sestresi (1950) e partecipa alla vita artistica, con mostre personali e collettive."}
{"id": "1230401", "revid": "767487", "url": "https://it.wikipedia.org/wiki?curid=1230401", "title": "Chiesa di San Rocco (Rio Marina)", "text": "La chiesa di San Rocco \u00e8 un edificio sacro che si trova a Rio Marina.\nLa chiesa fu edificata dai signori di Piombino nella seconda met\u00e0 del XVI secolo con lo scopo di offrire un luogo di preghiera ai minatori che, dal continente, venivano a lavorare sull'isola.\nRimase fino al 1840 cappellania alle dipendenze della pieve di San Giacomo e Quirico, poi, con l'aumento della popolazione e dell'importanza del nuovo centro costiero, fu eretta in parrocchia."}
{"id": "1230403", "revid": "116944", "url": "https://it.wikipedia.org/wiki?curid=1230403", "title": "\u204a", "text": ""}
{"id": "1230404", "revid": "767487", "url": "https://it.wikipedia.org/wiki?curid=1230404", "title": "Sesso nero", "text": "Sesso nero \u00e8 un film di Joe D'Amato uscito nel 1980, ma realizzato due anni prima.\nConsiderato il primo film pornografico italiano uscito nelle sale, fa parte del cosiddetto \"periodo esotico-erotico\", una serie di pellicole girate da Joe D'Amato a Santo Domingo. Il film fu proiettato nel 2006, in versione restaurata, alla prestigiosa Cin\u00e9math\u00e8que fran\u00e7aise, nell'ambito di un omaggio a Joe D'Amato.\nTrama.\nMark ha una disfunzione alla prostata, e perci\u00f2 si prepara a un'operazione, consapevole di diventare impotente. Il suo medico vorrebbe operarlo subito, ma lui decide di concedersi prima una vacanza a Santo Domingo, dove dodici anni prima aveva conosciuto Maira, la ragazza della sua vita. Giunto sull'isola, Mark ritrova i vecchi amici, ai quali chiede informazioni su Maira; nel frattempo si concede varie avventure sessuali, una delle quali con Lucia, moglie dell'amico Jack. Quando questi s'accorge del fatto, caccia di casa Mark e dopo alcuni giorni si vendica approfittando della moglie di Mark, arrivata a Santo Domingo per convincere il marito a tornare a casa e operarsi.\nIntanto Mark vaga per l'isola e crede di vedere Maira riflessa in una vetrina; incontra il padre della ragazza, un vecchio stregone, che gli comunica la morte di Maira in un incidente stradale, preconizzando che rester\u00e0 per sempre a Santo Domingo e morir\u00e0 per la malattia. Poi gli mostra una bottiglia, asserendo che dentro vi sia l'anima di Maira e che lui la vendicher\u00e0. In un \"night-club\" Mark incontra un vecchio amico, proprietario del locale, che gli parla di misteriose cerimonie vud\u00f9 che si svolgono sull'isola.\nMark, dopo varie allucinazioni, incontra davvero Maira, che non sembra affatto cambiata rispetto a dodici anni prima, quasi che per lei il tempo si fosse fermato. Maira inizia a tormentarlo, accusandolo d'averla lasciata, quindi gli d\u00e0 appuntamento sulla spiaggia, dove l'umilia e lo fa soffrire, praticando un rapporto sessuale con un ragazzo di colore, mentre Mark inizia a piangere e a disperarsi. Soltanto alla fine Maira si concede anche a Mark, ma lui \u00e8 ormai consapevole di diventare impotente. Alla fine del rapporto, la donna gli confessa di non essere in realt\u00e0 Maira, bens\u00ec la sorella pi\u00f9 giovane, addestrata dal padre-stregone per vendicare la figlia maggiore. Mark resta sconvolto, ma pare non capire la confessione: fugge e, in preda alla follia, si evira in riva al mare.\nProduzione.\n\"Sesso nero\" fu il settimo film girato a Santo Domingo da D'Amato. L'idea venne a George Eastman, che dopo aver perso tutti i soldi giocando d'azzardo propose a D'Amato di scrivere soggetto e sceneggiatura del film in un solo giorno, in cambio di un milione di lire dell'epoca. D'Amato accett\u00f2 la proposta, poich\u00e9 c'erano gi\u00e0 gli attori, i tecnici e le location dei film precedenti.\nIl regista dichiar\u00f2: \u00abQuello credo fu il primissimo film che girammo a Santo Domingo, e fu molto apprezzato. Faceva parte di un discorso di ricerca, di pionierismo nel campo dell'hardcore\u00bb.\nAccoglienza.\nIl film risult\u00f2 essere la pellicola di maggiore incasso fra tutte quelle girate a Santo Domingo da D'Amato. Incass\u00f2 infatti pi\u00f9 di un miliardo di lire dell'epoca.\nTitoli per l'estero.\nIl film usc\u00ec in Francia come \"Le sexe noir\", in Spagna come \"Sexo negro\" e negli Stati Uniti come \"Black Sex\"."}
{"id": "1230407", "revid": "116609995", "url": "https://it.wikipedia.org/wiki?curid=1230407", "title": "Tempio evangelico valdese", "text": "Il tempio evangelico valdese \u00e8 un edificio adibito a culto evangelico valdese sito in piazza Mazzini a Rio Marina.\nStoria.\nLa prima presenza di una comunit\u00e0 evangelica a Rio Marina risale al 1853, ma solo l'8 marzo 1863 fu costituita la chiesa valdese, che contava su 18 donne e 5 uomini. Il 24 marzo 1864 fu inaugurato il tempio; nel 1867-68 furono costruite l'abitazione del pastore e due aule. La scuola era nata ancor prima, nel 1862, e ben presto era arrivata ad avere 120 alunni.\nNonostante l'emigrazione, la chiesa raggiunse la punta massima dei suoi membri, 105, nel 1905, mentre la scuola, frequentata sia da figli di evangelici che di cattolici, contava nel 1924 192 alunni. Nel 1925, con il consolidarsi del fascismo, la scuola fu ufficialmente chiusa ma di fatto continu\u00f2 la sua attivit\u00e0 fino al 1931. Nel dopoguerra nei locali dell'ex-scuola fu costituita la Casa Valdese mentre l'attivit\u00e0 della Chiesa continua tuttora assistita dal pastore valdese di Livorno."}
{"id": "1230410", "revid": "160832", "url": "https://it.wikipedia.org/wiki?curid=1230410", "title": "Fertilia", "text": "Fertilia (IPA: ) \u00e8 una frazione di abitanti del comune di Alghero (da cui dista circa 6 km), nelle cui vicinanze \u00e8 ubicato l'omonimo aeroporto.\nStoria.\nLa trasformazione del territorio paludoso della Nurra inizia gi\u00e0 verso la fine dell'Ottocento con la bonifica della laguna costiera del Calich grazie all'opera dei detenuti del vicino carcere di Alghero e della colonia penale di Cuguttu. L'opera prosegue nel 1927 con la costruzione del Villaggio Calik su progetto di Pier Luigi Carloni.\nIl borgo di Fertilia nasce ufficialmente l'8 marzo 1936 con la posa della prima pietra della chiesa parrocchiale, ad opera dell\"'Ente Ferrarese di Colonizzazione\", istituito il 7 ottobre 1933 dal regime fascista per dare una risposta alla popolazione in eccesso della Provincia di Ferrara e diminuire le tensioni sociali.\nDopo i primi arrivi di emigrati ferraresi, lo scoppio della Seconda guerra mondiale paralizz\u00f2 di fatto l'opera di colonizzazione, cos\u00ec che la maggior parte degli edifici rimase di fatto inutilizzata. Nel dopoguerra sarebbero invece stati gli esuli di Istria e Dalmazia a popolare la borgata, facendola diventare un microcosmo simile a quello catalanofono di Alghero.\nEreditando la tradizione veneta dei nuovi arrivati, la borgata \u00e8 stata dedicata a San Marco e ivi campeggia un leone alato suo simbolo, proprio al centro del belvedere. Particolarit\u00e0 della borgata \u00e8 che tutte le vie e le piazze richiamano luoghi o avvenimenti storici del Veneto e della Venezia Giulia.\nMonumenti e luoghi d'interesse.\nLa borgata, realizzata su progetto del gruppo 2PST Concezio Petrucci, Mos\u00e8 Tufaroli, Emanuele Filiberto Paolini e Riccardo Silenzi, si erge in uno stile sobrio, tipico del fascismo, e tutto \u00e8 costruito con trachite rosa che ricorda le costruzioni di altre citt\u00e0 di fondazione come Carbonia e Arborea.\nCreata sul modello della citt\u00e0 giardino di Ebenezer Howard, conserva i caratteri dell'architettura razionalista del ventennio.\nArchitetture religiose.\nLa chiesa era stata progettata dall\u2019architetto Arturo Miraglia. La costruzione inizia l'8 marzo 1936. \u00c8 caratterizzata da una facciata a capanna interrotta con un profondo vano ad arco a tutto sesto che racchiude l'ingresso dall'ampia vetrata.\nNel 1957 viene aggiunto il campanile (22 metri) che porta evidenti richiami ad analoghe strutture venete: la parte alta ricorda infatti il campanile della Basilica di San Marco a Venezia.\nAll'interno l'opera pi\u00f9 importante \u00e8 il mosaico sull'altare maggiore di Ges\u00f9 Risorto con angeli. Commissionato nel 1939 e realizzato dal pittore sardo Giuseppe Biasi, uno dei pi\u00f9 importanti dell'isola. I quattro evangelisti presenti nell'arco del presbiterio sono opera giovanile di Sergio Zidda. Quasi tutto il resto dell'edificio \u00e8 stato decorato dal famoso scultore-ceramista di Sassari Giuseppe Silecchia. Il battistero \u00e8 stato invece dipinto nel 1950 da Dante Pantaleoni.\nSiti archeologici.\nPonte romano.\nNei pressi di Fertilia, sullo stagno di Calich, \u00e8 presente un antico ponte di origine romana ricostruito in epoca medievale. Dagli scavi e dagli studi effettuati in situ, le fondazioni delle prime sette arcate risalgono al periodo romano.\nSport.\nLa squadra locale di calcio era la \"Societ\u00e0 Sportiva Fertilia 1965\", il cui simbolo fu il leone alato di San Marco, \u201cimportato\u201d dagli esuli di Istria e Dalmazia durante il loro esodo verso la Sardegna. Caratterizzata dai colori sociali giallo e blu, la societ\u00e0 partecip\u00f2 anche a otto campionati di Serie D."}
{"id": "1230411", "revid": "91102", "url": "https://it.wikipedia.org/wiki?curid=1230411", "title": "Torre Rocca Vecchia", "text": ""}
{"id": "1230412", "revid": "55935", "url": "https://it.wikipedia.org/wiki?curid=1230412", "title": "Torre San Foca", "text": ""}
{"id": "1230415", "revid": "1305772", "url": "https://it.wikipedia.org/wiki?curid=1230415", "title": "Ei\u00f0i", "text": "Ei\u00f0i \u00e8 un comune delle Isole F\u00e6r \u00d8er. Ha una popolazione di 712 abitanti, fa parte della regione di Eysturoy sull'isola omonima.\nOltre al capoluogo (670 abitanti) il comune comprende le localit\u00e0 di Lj\u00f3s\u00e1 e Sv\u00edn\u00e1ir."}
{"id": "1230416", "revid": "110157", "url": "https://it.wikipedia.org/wiki?curid=1230416", "title": "Funningur", "text": "Funningur era un comune delle Isole F\u00e6r \u00d8er. Aveva una popolazione di 83 abitanti, faceva parte della regione di Eysturoy sull'isola omonima.\nIl 1\u00ba gennaio 2009 \u00e8 stato unito al comune di Runav\u00edk."}
{"id": "1230419", "revid": "729019", "url": "https://it.wikipedia.org/wiki?curid=1230419", "title": "Torre dell'Omomorto", "text": "Torre dell'Omomorto (o dell'Uomo Morto o \"delli homini morti\" o torre vecchia) \u00e8 una torre di avvistamento sulla costa salentina nei pressi di Santa Maria di Leuca.\nStoria e descrizione.\n\u00c8 una delle centinaia di torri che si trovano con regolarit\u00e0 lungo tutta la fascia costiera salentina. Oltre che come elementi di difesa, queste torri servivano soprattutto ad avvistare l'eventuale presenza e avvicinamento delle navi dei Saraceni, che per lungo tempo hanno invaso Otranto e gli altri comuni della penisola salentina, e a dare l'allarme verso l'entroterra attraverso segnali luminosi che venivano immediatamente trasmessi da una torre alla successiva.\nLa torre dell'Uomo Morto si trova nei pressi del lungomare Cristoforo Colombo; Luigi Tasselli la data al 1555 ad opera di Andrea Gonzaga divenuto conte di Alessano nel 1560 dopo la morte del padre Ferrante I Gonzaga (detto anche Ferdinando) e della madre Isabella Di Capua.\nPossiede una base tronco-conica mentre al di sopra del cordolo si sviluppa in maniera cilindrica con terrazzo dotato di merli per la postazione delle artiglierie. Viene comunemente assegnata al genere delle \"torri martello\", ma rispetto a queste presenta la peculiarit\u00e0 che al posto della cannoneria, alla base, si trova una porta.\nLa denominazione \"Uomo Morto\" \u00e8 dovuta ad alcune ossa umane ritrovate in una grotta esistente nelle vicinanze della torre.\nFu abbandonata nel 1846.\nLa torre appare costituita da un paramento murario interno ed esterno in conci squadrati di pietra calcarenitica detta carparo (cavata in loco) allettati con malta di calce; all'interno \u00e8 costituita da pietrame calcareo annegato in malta di argilla e calce.\nNel 1576 fu armata con un falconetto bronzeo lungo 7 palmi capace di sparare palle in ferro di 2 libbre; nel 1694 risulta armata con un cannone capace di sparare palle da tre libbre.\nTra il 1677 e 1677 la torre, essendo cascata, fu rifatta e manutenuta fino al 1694 dall'Universit\u00e0 di Giuliano.\nNel febbraio 1694 croll\u00f2 una porzione spessa \"tre passi\" della muratura settentrionale assieme alla \"gettarola\" (caditoia) in corrispondenza della porta; i restauri della parte crollata furono iniziati a spese dell'Universit\u00e0 di Giuliano e furono terminati nel 1696 a spese dell'Universit\u00e0 di Castrignano ad opera dei maestri muratori Giuseppe Nicolardi, Paolo Monsellato e Carlo Papa di Alessano.\nNel 1878 la torre ed il terreno circostante fu concessa in enfiteusi al Marchese Imperiali di Firenze che la fece restaurare, cingere con un muro a pianta quadangolare e costruire una rampa gradinata per raggiungere il terrazzo con scala pensile lignea cos\u00ec come appare nella fotografia del 1891 eseguita da Francesco De Angelis."}
{"id": "1230430", "revid": "91102", "url": "https://it.wikipedia.org/wiki?curid=1230430", "title": "Torre de Lissano", "text": ""}
{"id": "1230442", "revid": "767487", "url": "https://it.wikipedia.org/wiki?curid=1230442", "title": "Harley Davidson &amp; Marlboro Man", "text": "Harley Davidson &amp; Marlboro Man (\"Harley Davidson and the Marlboro Man\") \u00e8 un film statunitense del 1991 diretto da Simon Wincer e prodotto dalla Metro Goldwyn Mayer, con Mickey Rourke e Don Johnson.\nTrama.\nLos Angeles, 1996, due amici, Harley Davidson e Marlboro Man, si rincontrano dopo due anni per dirigersi insieme al locale di un loro amico che naviga in cattive acque per colpa dell'esoso affitto da pagare alla Great Trust Bank. Per aiutarlo i due decidono di rapinare un furgone portavalori della stessa banca e di donare la refurtiva all'amico barista, con l'aiuto di altri tre amici cresciuti insieme a loro in quel bar.\nCompiuta la rapina scoprono tuttavia che il contenuto del furgone non \u00e8 denaro ma un nuovo allucinogeno, la \"Crystal dream\"; i due diverranno quindi il bersaglio del direttore della Great Trust Bank che metter\u00e0 alle loro costole alcuni killer senza scrupoli. Perderanno in molti la vita, ed Harley e Marlboro si troveranno da soli, ma alla fine decidono di affrontare lo spietato direttore della banca e, dopo averlo ucciso, i due amici si divideranno, ognuno per la propria strada, Marlboro torner\u00e0 alla sua vecchia passione, cavalcare i tori e Harley andr\u00e0 in giro alla ricerca di emozioni e avventure.\nDistribuzione.\nIl film \u00e8 stato distribuito nelle sale cinematografiche italiane durante le vacanze di Natale del 1991.\nData di uscita.\nAlcune date di uscita internazionali nel corso degli anni sono state:\nAccoglienza.\nIncassi.\nNegli Stati Uniti ha incassato circa 7 milioni di dollari.\nSi \u00e8 classificato al 63\u00ba posto tra i primi 100 film di maggior incasso della stagione cinematografica italiana 1991-1992."}
{"id": "1230448", "revid": "712828", "url": "https://it.wikipedia.org/wiki?curid=1230448", "title": "Allevamento (Pok\u00e9mon)", "text": ""}
{"id": "1230450", "revid": "92723", "url": "https://it.wikipedia.org/wiki?curid=1230450", "title": "Eduardo Paolozzi", "text": "Biografia.\nOriginario di Leith, un distretto a nord di Edimburgo, primogenito di una famiglia di immigrati italiani di Viticuso, un paese di montagna nei pressi di Cassino, studi\u00f2 al Collegio d'Arte di Edimburgo nel 1943 poi alla St. Martin's School of Art nel 1944 e alla Slade School of Art di Londra dal 1944 al 1947. Si trasfer\u00ec a Parigi dove cominci\u00f2 a lavorare.\nInsieme ad altri artisti, quali Richard Hamilton e Nigel Henderson, fu uno dei fondatori dell'Independent Group, precursore della Pop Art britannica degli anni '60.\nIl suo collage del 1947 \"Ero un giocattolo di un uomo ricco\" (I was a rich man's plaything) \u00e8 talvolta citato come la prima opera veramente \"Pop Art\", \nInsegn\u00f2 scultura e plastica in diverse scuole, tra cui la University of California, Berkeley nel 1968 e il Royal College of Art. Paolozzi lavor\u00f2 anche a Berlino dal 1974 e a Colonia dal 1977 al 1981, e successivamente insegn\u00f2 scultura presso la Accademia delle belle arti di Monaco di Baviera; proprio a Monaco sono esposte le sue sculture \"For Leonardo\" e \"Camera\", entrambe collocate in spazi esterni dell'Ufficio Europeo dei Brevetti.\nPaolozzi fu nominato membro dell'Ordine dell'Impero Britannico nel 1968 ed elevato al rango di Cavaliere Commendatore nel 1988, ottenendo il titolo di Sir, e nel 1979 fu nominato membro della Royal Academy. Divenne lo scultore ufficiale di Sua Maest\u00e0 la Regina nel 1986.\nNel 1994 fece dono di una gran parte dei suoi lavori e della maggior parte degli oggetti presenti nel suo studio alla Scottish National Gallery of Modern Art.\nNel 1999 la Galerie Nationale di Scozia inaugur\u00f2 la \"Galerie Dean\" e vi espose la sua collezione."}
{"id": "1230460", "revid": "339392", "url": "https://it.wikipedia.org/wiki?curid=1230460", "title": "Udine RFC", "text": ""}
{"id": "1230468", "revid": "709565", "url": "https://it.wikipedia.org/wiki?curid=1230468", "title": "Asteroth (Marvel Comics)", "text": "Asteroth, noto anche come Omega Ray, \u00e8 un personaggio dei fumetti, creato da Michael Avon Oeming, Dan Berman (testi) e Andrea Divito (disegni), pubblicato dalla Marvel Comics. \u00c8 apparso la prima volta in \"Stormbreaker: The Saga of Beta Ray Bill\" n. 3 (maggio 2005).\nBiografia del personaggio.\nUna piccola parte di Asteroth venne liberata durante uno scontro tra Stardust e Beta Ray Bill, secondo l'araldo di Galactus lei era un'entit\u00e0 malvagia imprigionata in un inferno cosmico.\nStardust apr\u00ec un varco verso quel luogo per sconfiggere il Korbinita, ma fin\u00ec per liberare l'entit\u00e0.\nStardust e Beta Ray Bill si unirono per impedire che Asteroth consumasse l'universo per accrescere il suo potere.\nAlla fine Asteroth venne fermata con l'apparente sacrificio di Stardust e Beta Ray Bill.\nPoteri e abilit\u00e0.\nAsteroth ha dimostrato di avere dei poteri cosmici, poich\u00e9 \u00e8 un'entit\u00e0 cosmica al pari di Galactus e possiede una forza immensa."}
{"id": "1230475", "revid": "599013", "url": "https://it.wikipedia.org/wiki?curid=1230475", "title": "Kevin Constantine", "text": "Carriera.\nNella National Hockey League ha allenato i San Jose Sharks dal 1993 al 1995, i Pittsburgh Penguins dal 1997 al 1999 e i New Jersey Devils alla fine della stagione 2001-02 prima di esser licenziato dalla squadra a favore di Pat Burns che avrebbe vinto la Stanley Cup con i Devils nella stagione successiva. Da allora ha allenato nella Western Hockey League fino al suo avvento sulla panchina dei Houston Aeros nella American Hockey League nel 2007.\nHa allenato nel Campionato svizzero di hockey su ghiaccio la squadra dell'Hockey Club Ambr\u00ec-Piotta dal 2010 fino all'ottobre del 2012. Dal mese successivo intraprese l'attivit\u00e0 di scout in Nordamerica per la formazione ticinese.\nNel 2013 fece ritorno in WHL sulla panchina degli Everett Silvertips."}
{"id": "1230479", "revid": "76963", "url": "https://it.wikipedia.org/wiki?curid=1230479", "title": "Beta Ray Bill", "text": "Beta Ray Bill, conosciuto anche come Beta Ray Thor, \u00e8 un personaggio immaginario dei fumetti creato da Walter Simonson, pubblicato dalla Marvel Comics. La sua prima apparizione avviene in \"The Mighty Thor\" (vol. 1) n. 337 nel novembre 1983.\nBiografia del personaggio.\nBeta Ray Bill \u00e8 un Supereroe creato dai Korbiniti , una pacifica razza aliena. In passato avevano perso il loro pianeta a causa del demone Surtur. Gli scienziati pertanto radunarono i combattenti pi\u00f9 valorosi e fusero le loro anime in un corpo costruito artificialmente. Beta Ray Bill vag\u00f2 insieme al \"Skutteblut\", una nave spaziale dotata di un'intelligenza artificiale, alla ricerca di un nuovo pianeta abitabile per il suo popolo. Beta Ray Bill giunse in una zona dello spazio sorvegliata dallo S.H.I.E.L.D., i quali, preoccupati, inviarono Thor, che per entrare for\u00f2 la nave aliena; Beta Ray Bill lo scambi\u00f2 per un demone che aveva attaccato la sua razza. Skutteblutt atterr\u00f2 sulla terra per cercare qualcuno che la potesse riparare ma, quando atterrarono, Beta Ray Bill venne circondato dagli agenti dello S.H.I.E.L.D. Sollevando il martello di Thor, ottenne immediatamente la forza di Thor e altri suoi poteri.\nOdino richiam\u00f2 Thor ma fu Bill a giungere sul \u00c1sgar\u00f0r, in quanto in quell'istante impugnava il martello di Thor: il dio gli chiese cos'era successo a Thor e come avesse ottenuto il Mjolnir. Beta Ray Bill rispose che non sapeva chi fosse Thor e che aveva ottenuto il martello vincendo uno scontro leale. Tra varie discussioni Odino richiam\u00f2 Thor ad Asgard e gli spieg\u00f2 che il motivo per cui voleva parlare al figlio era di difendere i Korbiniti. Dopo un altro scontro tra Bill e Thor, Odino costru\u00ec un nuovo martello, Stormbreaker, poich\u00e9 non voleva che il figlio fosse privato del potere del Mjolnir. Durante la guerra di Odino contro Surtur per difendere i Korbiniti, si instaur\u00f2 un'amicizia tra Bill e Sif durata fino alla fine della guerra quando Bill trov\u00f2 un nuovo pianeta per la sua gente.\nPoich\u00e9 durante lo scontro con l'elfo oscuro Malekith, venne liberato il potere dello scrigno degli antichi inverni su Midgard (cos\u00ec \u00e8 chiamata la Terra dagli Aesir), il demone Surtur vi ebbe accesso. Durante il Ragnar\u01ebk fu convinto dal potere di Odino infuso nel suo martello, a tornare su Asgard appena in tempo, per impedire che Thor venisse ucciso.\nThor poi chiese a Bill di sostituirlo come suo capo degli Asgardiani, mentre lui si apprestava a cercare la forza di Odino e la saggezza delle rune, nella speranza di fermare la guerra.\nQuando Thor cancell\u00f2 gli Asgardiani per porre fine alla tortura del Ragnarok, salv\u00f2 solo Bill.\nTornato al suo pianeta, Bill dovette affrontare Galactus che si apprestava a divorare il suo mondo. Dopo aver affrontato Alpha Ray Bill, un suo \"prototipo\" affront\u00f2 Galactus. Nel duello scalf\u00ec l'armatura di Galactus e questo fece crescere la furia di Stardust, uno degli araldi del divoratore di mondi, che persegu\u00ec l'alieno e rub\u00f2 il metaglobo, dove erano state messe le anime del suo popolo.\nNello scontro, Stardust apr\u00ec un portale verso un inferno cosmico, nella certezza di sconfiggere Bill, ma venne afferrato da qualcosa che rassomigliava a un ramo. Dopo che Bill lo ebbe tagliato ed essersi liberato, questo \"ramo\" si trasform\u00f2 in Asteroth, un essere forte pi\u00f9 di Stardust, intenzionato a divorare l'universo. Stardust e Bill si allearono per sconfiggere la \"bestia\", e, quando sembrava che Bill fosse sul punto di morire, venne condotto in salvo da entit\u00e0 superiori, che, in segno di riconoscenza per aver fermato quella minaccia, lo condussero ad Asgard. Qui trov\u00f2 un mondo in rovina e dovette affrontare Asteroth in una nuova forma, simile a lui nell'aspetto e facendosi chiamare Omega Ray, ma sopravvisse avendo assorbito le anime dei Korbiniti.\nDopo aver nuovamente sconfitto il mostro, ed essere morto, venne probabilmente salvato da Thor e resuscitato sulla terra, nel corpo di un terrestre. Qui affront\u00f2, in collaborazione con l'Uomo Ragno, il Cinghiale, dopodich\u00e9 part\u00ec in cerca di avventure.\nDopo la disfatta dei supereroi canadesi Alpha Flight, si unisce in battaglia al nuovo supergruppo, gli Omega Flight, sacrificandosi per la loro salvezza, rimanendo prigioniero in una dimensione infernale insieme al demone contro il quale stava combattendo.\nPoteri e abilit\u00e0.\nBeta Ray Bill detiene tutti i poteri di Thor, difatti il suo martello mistico, Stormbreaker, venne forgiato da Odino e possiede tutte le abilit\u00e0 del Mjolnir: gli permette di controllare a proprio piacimento i fenomeni atmosferici, come turbini, fulmini e tempeste, di incanalare energia nel potente raggio God Blast, di aprire portali e varchi magici che lo conducano ovunque esso desideri, amplificando la sua forza fisica.\nHa inoltre la stessa abilit\u00e0 nel combattimento del Dio del Tuono, tant'\u00e8 che \u00e8 riuscito a battere Thor, quando i due non avevano i martelli incantati, I suoi livelli di forza e resistenza, privi dello Stormbreaker, sono equivalenti o di poco superiori a quelli di Thor quando non impugna il Mjolnir. Pu\u00f2 resistere ai pi\u00f9 terribili attacchi, ed in passato, con un espediente, \u00e8 stato perfino in grado di ferire Galactus."}
{"id": "1230480", "revid": "599013", "url": "https://it.wikipedia.org/wiki?curid=1230480", "title": "Pat Burns", "text": "Nella National Hockey League ha allenato i Montr\u00e9al Canadiens dal 1988 al 1992, i Toronto Maple Leafs dal 1992 al 1996, i Boston Bruins dal 1997 al 2000 e i New Jersey Devils, con cui ha vinto la Stanley Cup nel 2003, dal 2002 al 2004.\nNel luglio del 2005 i Devils hanno annunciato che l'allenatore Pat Burns non sarebbe tornato per la stagione 2005-06 essendogli stato diagnosticato un cancro per la seconda volta in meno di un anno.\nPremi.\nHa vinto il Jack Adams Award, come miglior allenatore, con tre squadre diverse: i Canadiens nella stagione 1988-89, i Maple Leafs nella stagione 1992-93 e i Bruins nella stagione 1997-98.\n\u00c8 l'unico allenatore nella storia dell'NHL che ha vinto questo premio tre volte."}
{"id": "1230482", "revid": "300067", "url": "https://it.wikipedia.org/wiki?curid=1230482", "title": "Equitazione ai Giochi della XIX Olimpiade", "text": "Le competizioni di equitazione dei Giochi della XIX Olimpiade si sono svolte nei giorni dal 18 al 27 ottobre 1968, in varie sedi a Citt\u00e0 del Messico.\nCome a si sono disputate le classiche sei prove."}
{"id": "1230483", "revid": "1543377", "url": "https://it.wikipedia.org/wiki?curid=1230483", "title": "Equitazione ai Giochi della XVIII Olimpiade", "text": "Le competizioni di equitazione dei Giochi della XVIII Olimpiade si sono svolte nei giorni dal 16 al 24 ottobre 1964 in varie sedi a Tokyo."}
{"id": "1230484", "revid": "1543377", "url": "https://it.wikipedia.org/wiki?curid=1230484", "title": "Equitazione ai Giochi della XVII Olimpiade", "text": "Le competizioni di equitazione dei Giochi della XVII Olimpiade si sono svolte nei giorni dal 5 all'11 settembre 1960 in varie sedi a Roma.\nA differenza della passata edizione di Stoccolma 1956 non si \u00e8 disputata la prova del dressage a squadre."}
{"id": "1230485", "revid": "73843", "url": "https://it.wikipedia.org/wiki?curid=1230485", "title": "Equitazione ai Giochi della XV Olimpiade", "text": "Le competizioni di equitazione ai Giochi della XV Olimpiade si sono svolte nei giorni dal 28 luglio al 2 agosto 1952 in varie sedi a Helsinki."}
{"id": "1230486", "revid": "110157", "url": "https://it.wikipedia.org/wiki?curid=1230486", "title": "Claude Julien", "text": "Carriera.\nGiocatore.\nHa giocato quasi tutta la sua carriera come giocatore nell'American Hockey League e l'International Hockey League, giocando solo 14 partite insieme nelle stagioni 1984-85 e 1985-86. Nel 1992 si \u00e8 ritirato da hockey.\nAllenatore.\nNella stagione 2000-01 \u00e8 diventato l'allenatore degli Hamilton Bulldogs con cui sarebbe rimasto per 3 stagioni. Nel 2003 i Montr\u00e9al Canadiens l'hanno ingaggiato e li avrebbe allenati fino a met\u00e0 stagione 2005-06 quando \u00e8 stato rimpiazzato. Nel precampionato della stagione 2006-07 \u00e8 stato assunto dai New Jersey Devils. Tuttavia, nell'ultima settimana della stagione, a tre sole partite dalla fine, Julien \u00e8 stato licenziato e Lou Lamoriello, il general manager dei Devils, ha assunto il suo posto in panchina. Il cambio ha ricordato l'esonero di Robbie Ftorek a otto giornate dalla fine nella stagione 1999-2000, al termine della quale i Devils hanno vinto la Stanley Cup. Lamoriello ha cos\u00ec difeso il provvedimento: \"Non penso che siamo mentalmente e [fisicamente] pronti a giocare come dobbiamo per entrare i playoff.\" I Devils hanno quindi vinto il loro settimo titolo di campioni dell'Atlantic Division, guadagnandosi il secondo miglior posto nell'Eastern Conference dopo aver concluso con due punti di vantaggio sui Pittsburgh Penguins. Hanno battuto i Tampa Bay Lightning in 6 gare nel primo turno, ma hanno faticato nel secondo turno contro gli Ottawa Senators, uscendo sconfitti in 5 gare.\nNel 2007 i Boston Bruins lo hanno ingaggiato per allenare la squadra per la stagione 2007-08. Nella stagione 2010-2011 guida i Bruins alla conquista della Stanley Cup. Anche nella stagione 2012-2013 i Bruins giunsero sino in finale, venendo per\u00f2 battuti dai Chicago Blackhawks."}
{"id": "1230492", "revid": "599013", "url": "https://it.wikipedia.org/wiki?curid=1230492", "title": "Tuomas Pihlman", "text": "Gioca nella SM-liiga finlandese per i Porin \u00c4ss\u00e4t."}
{"id": "1230493", "revid": "767487", "url": "https://it.wikipedia.org/wiki?curid=1230493", "title": "Rockin' All Over the World (album)", "text": "Rockin' All Over the World \u00e8 il decimo album in studio pubblicato dalla rock band inglese Status Quo, uscito per la prima volta nel novembre del 1977.\nIl disco.\nConcezione.\nNel 1977 gli Status Quo decidono di realizzare un album dal taglio sonoro pi\u00f9 orecchiabile e radiofonico, con l'obiettivo di ampliare ancor di pi\u00f9 la gamma di pubblico cui rivolgersi. A tal fine, dopo anni di autoproduzione discografica, si affidano alla guida del produttore Pip Williams, noto negli ambienti musicali britannici per le idee innovative e la capacit\u00e0 di utilizzare al meglio le nuove tecniche di incisione anche con l'uso di sintetizzatori.\nContenuti.\nCon Williams in sala d'incisione, gli Status Quo si aprono ad arrangiamenti pi\u00f9 elaborati, tenui e ingentiliti. Sin dalle note iniziali di \"Hard Time\", brano di apertura del disco, si coglie un sound assai diverso da quello sporco e ruvido che aveva connotato i lavori della band fino all'anno precedente.\nDiviene frequente l'uso delle tastiere, le percussioni sono arricchite dalla presenza di tamburelli, conga e bongos e, nel brano \"Baby Boy\", viene utilizzato anche il sitar. Soprattutto, cospicuo \u00e8 il ricorso a sintetizzatori e a tecniche di registrazione (sovraincisioni, effetti in dissolvenza, etc.) piuttosto evolute: \"Rockin' All Over the World\" \u00e8 uno dei primi album incisi nel Regno Unito tramite l'utilizzo degli \"Aphex Aural Exciter\", sintetizzatori di nuova generazione.\nAccoglienza.\nL'eterogeneit\u00e0 e l'innovativa indole stilistica del prodotto vengono molto elogiati dalla critica, mentre pi\u00f9 cauto \u00e8 invece il giudizio del pubblico pi\u00f9 fedele, in parte spiazzato dall'inatteso cambio di direzione della band.\nL'album riesce a riscuotere un buon successo commerciale ma senza conseguire i travolgenti livelli di vendita dei lavori precedenti: sale al quinto posto delle classifiche inglesi e deve molto della sua fama alla grande affermazione dell'omonimo singolo, rapidamente diventato uno degli inni del gruppo.\nSingoli: \"Rockin' All Over the World\" (n. 3 in UK).\nIn alcuni paesi viene estratto e pubblicato con un buon successo anche il singolo a doppio \"lato A\" \"Rockers Rollin'/Hold You Back\" (al n. 8 nei Paesi Bassi, n. 15 in Belgio, n. 30 in Germania).\nTracce.\nLato A\nLato B\nTracce bonus dell'edizione CD 2005\nDeluxe Edition 2015.\nIl 4 dicembre 2015, viene pubblicata la \"deluxe edition\" dell'album contenente due CD.\nNel primo disco viene riprodotto fedelmente l'album del 1977, con il sound completamente restaurato e rimasterizzato.\nNel secondo CD, invece, vengono inserite le medesime canzoni del primo disco (sparse in ordine diverso) completamente modificate, grazie ad un nuovo lavoro di \"remix\" svolto da John Eden, lo storico ingegnere del suono ancora in possesso di tutte le incisioni originali del 1977.\nCon l'intento di abbandonare la leggera impostazione originale ed aprire il sound alla dimensione pi\u00f9 \"dura\" amatissima dai fan, Eden provvede a rivisitare tutti i brani, limitando notevolmente l'incidenza delle tastiere e dotandoli di un nuovo e pi\u00f9 incisivo arrangiamento musicale, assai vicino a quello degli album incisi dalla band fino all'anno prima.\nInoltre, viene data evidenza a lunghe sezioni strumentali (specie molti duetti chitarristici tra Rossi e Parfitt) che nel disco originale erano state omesse per ragioni di spazio.\nVengono inclusi anche 4 brani in versione demo.\nIl libretto, oltre a varie foto del periodo di incisione dell'album, contiene delle ampie note illustrative redatte a cura di Dave Ling, critico delle riviste musicali britanniche \"Classic Rock\" e \"Metal Hammer\".\nTracce Deluxe Edition.\nCD 1\nContiene l'album originale del 1977, in versione restaurata e rimasterizzata.\nCD 2\nContiene l'album in versione remix 2015, pi\u00f9 quattro demo."}
{"id": "1230495", "revid": "18397", "url": "https://it.wikipedia.org/wiki?curid=1230495", "title": "Oggetti volanti non identificati", "text": ""}
{"id": "1230496", "revid": "15756", "url": "https://it.wikipedia.org/wiki?curid=1230496", "title": "Lancia D23", "text": "La Lancia D23 \u00e8 un'automobile da competizione realizzata dalla casa torinese Lancia nel 1953.\nIl contesto.\nOrmai decisa a scendere ufficialmente in campo nelle competizioni della categoria \u201csport\u201d (e poi, come vedremo, anche nella \u201cFormula Uno\u201d), la Lancia, dopo l'esordio piuttosto soddisfacente della berlinetta D20 da tre litri nella primavera del 1953, ritiene imprescindibile trasformare la sua \u201carma\u201d da coup\u00e9 in spyder, per risparmiare in peso ed incrementare le doti di agilit\u00e0. Poich\u00e9 la decisione \u00e8 assunta quando la stagione \u00e8 ormai avviata, la realizzazione della nuova spider si impone con estrema urgenza. Nei mesi di maggio e giugno 1953, l'intero Reparto Corse lavora quasi ininterrottamente, 24 ore su 24, e, utilizzando parti prelevate dai prototipi D20 (e poi dalle stesse berlinette D20 non pi\u00f9 utilizzate in corsa), riesce a costruire quattro spider: due vengono ultimate il 27 giugno, una il 7 luglio e l'ultima il 23 luglio (le date si riferiscono al giorno della immatricolazione, cio\u00e8 della targatura). A parte la diversa carrozzeria, le nuove D23 non si differenziano molto dalle D20 e, pur disputando nove gare, sono da considerare sostanzialmente un \u201cmodello-ponte\u201d tra la D20 e la successiva D24, il \u201cmitico\u201d modello Carrera.\nStoria e caratteristiche.\nL'esordio delle prime due D23 avviene a Monza il 29 giugno 1953, due giorni appena dopo la loro targatura. Il nuovo modello, \u00e8 caratterizzato soprattutto dalla carrozzeria \u201caperta\u201d (del tipo \u201cbarchetta\u201d come si diceva all'epoca), che in definitiva altro non \u00e8 se non una D20 privata del padiglione. Realizzata in fretta e furia all'interno degli stabilimenti Lancia (sia pure con l'apporto di personale della Pininfarina ivi distaccato), la vettura si presenta con una linea che non appare armoniosa come quella della berlinetta ed \u00e8 specialmente la parte posteriore della macchina a convincere poco: malgrado l'estetica della vettura non influisca sulle prestazioni, in casa Lancia ci si preoccupa anche di questo aspetto, tanto che, nei mesi a seguire, le D23 vengono sottoposte ad alcune modifiche (in particolare viene rimodellata la coda).\nDal punto di vista tecnico le differenze rispetto alla progenitrice non sono molte: il motore e gli organi della trasmissione sono identici, il telaio (passo e carreggiate sono invariate) viene modificato nella parte centrale e, in parte, anche in quella posteriore, mentre per le sospensioni c'\u00e8 un ripensamento, nel senso che, dopo la gara di esordio a Monza (in cui una delle due D23 monta sperimentalmente il retrotreno De Dion mentre l'altra ha le stesse sospensioni delle D20), si decide di montare posteriormente - nonostante lo scarso entusiasmo del progettista Jano - il ponte a ruote semi-indipendenti (il tipo De Dion, appunto). Spariscono gli ammortizzatori sussidiari a frizione. A parte le modifiche d'ordine estetico, non risulta che la D23 abbia subito modifiche di particolare rilievo nel corso della sua carriera, conclusasi a fine novembre alla Carrera Messicana. Nel frattempo arriva a calcare le scene la D24, che le succede, ed a qualche D23 superstite non resta che il ruolo di \u201cmuletto\u201d per gli allenamenti.\nL'attivit\u00e0 sportiva.\nLe spider D23 prendono parte, in circa cinque mesi (tra il 29 giugno ed il 23 novembre del 1953) a nove gare: i risultati sono certamente al di sotto delle aspettative, dal momento che annoverano due sole vittorie assolute, non di primo piano (al Gran Premio dell'A.C. del Portogallo ed alla cronoscalata Catania-Etna), tre piazze d'onore (nelle due \"manches\" del Gran Premio dell'Autodromo di Monza ed alla Coppa delle Dolomiti), un terzo posto alla massacrante Carrera Messicana (ultima gara che vede allineate alla partenza le D23) ed un misero quinto posto (complice un testa a coda inopportuno) alla corsa in salita Pontedecimo-Passo dei Giovi. Sfortunata poi la trasferta all'estero, alla 1000 chilometri del N\u00fcrburgring, dove l'unica D23 si ritira (al pari delle D24) e la partecipazione al Gran Premio Supercortemaggiore (entrambe le D23 ritirate).\nItalia, 1953, 29 giugno, VI Gran Premio dell'Autodromo di Monza&lt;br&gt;\nIn questa corsa monzese si assiste al debutto delle nuove spider D23, che scendono in campo con due esemplari a fianco della solitaria berlinetta D20, la cui carriera \u00e8 ormai agli sgoccioli. La corsa si articola in due \u201cmanches\u201d con classifica finale per somma dei tempi. Le due nuove D23 sono affidate a Bonetto ed a Gonzales: da segnalare che la vettura del primo \u00e8 munita delle sospensioni tipo D20, mentre la seconda monta al retrotreno il ponte De-Dion. Avversarie pi\u00f9 pericolose per le Lancia sono sicuramente le Ferrari, in particolare la coup\u00e9 12 cilindri 3 litri di Luigi Villoresi e la scattante barchetta 3 litri 4 cilindri (tipo \"750\") di Alberto Ascari, ma anche le altre vetture modenesi affidate ai nomi altisonanti di Nino Farina, Eugenio Castellotti, Mike Hawthorn. La prima manche vive sulla sfuriata iniziale di Ascari, che transita in testa gi\u00e0 al termine del primo giro: due giri dopo, egli ha gi\u00e0 5\u201d di vantaggio sulla D23 di Gonz\u00e1lez e sulla Ferrari di Villoresi, la seconda D23 di Bonetto \u00e8 a 10\u201d, seguono gli altri. Alle spalle di Ascari, si scatena la lotta tra Gonz\u00e1lez e Villoresi: il milanese riesce a superare l'argentino, poi quest'ultimo compie un giro velocissimo e riesce a sorpassare la Ferrari di Villoresi ed a riportarsi in seconda posizione, ma un giro dopo la sua Lancia, probabilmente per lo sforzo eccessivo, accusa un'avaria alla frizione e deve abbandonare il campo. Il leader, Ascari, \u00e8 vittima di un pauroso incidente (forse a causa di una scarpa che gli si incastra nella pedaliera) e cos\u00ec, al ventesimo dei 35 giri in programma, la classifica vede Villoresi in testa, Farina secondo a quasi 19\u201d, Bonetto terzo a 21\u201d. Bonetto forza l'andatura e riesce ad avere la meglio su Farina, portandosi dunque al secondo posto, posizione che occuper\u00e0 fino alla fine. Nella seconda manche, assente Ascari, la lotta si sviluppa sin dalle prime battute tra gli stessi tre protagonisti della prima manche, Villoresi, Bonetto e Farina, che termineranno nell'ordine e che otterranno la medesima posizione anche nella classifica per somma dei tempi.\nQuesta la classifica (completa) relativa alla prima manche (35 giri, pari a Km 220,500):&lt;br&gt;\n1.[#12] Villoresi Luigi (Ferrari 250 MM coup\u00e9) 1h15'36\u201d3/10, media Km/h 174,988&lt;br&gt;\n2.[# 4] Bonetto Felice (Lancia D23 spider) 1h15'44\u201d7/10&lt;br&gt;\n3.[#---] Farina Nino (Ferrari 250 spider) 1h15'46\u201d3/10&lt;br&gt;\n4.[#---] Hawthorn Mike (Ferrari 625 spider) 1h17'05\u201d5/10&lt;br&gt;\n5.[#---] Castellotti Eugenio (Ferrari) 1h16'52\u201d8/10 a 1 giro&lt;br&gt;\n6.[#---] Casella Salvatore (Gordini) 1h17'43\u201d a 1 giro&lt;br&gt;\n7.[#---] Bordoni Franco (Gordini) 1h15'41\u201d a 2 giri&lt;br&gt;\n8.[#---] Piotti Luigi (Ferrari) 1h15'59\u201d7/10 a 2 giri&lt;br&gt;\n9.[#---] Bonomi Roberto (Ferrari) 1h16'31\u201d3/10 a 2 giri&lt;br&gt;\n10.[#---] Scotti Piero (Ferrari) 1h15'37\u201d9/10 a 3 giri&lt;br&gt;\n11.[#---] Stagnoli Antonio (Ferrari) 1h15'38\u201d2/10 a 3 giri&lt;br&gt;\n12.[#---] Giletti Emilio (Maserati A6GCS/53 spider) 1h15'41\u201d7/10 a 3 giri&lt;br&gt;\n13.[# 6] Manzon Robert (Lancia D20 coup\u00e9) 1h15'42\u201d4/10 a 3 giri&lt;br&gt;\n14.[#---] Madame Simon Yvonne (Ferrari 166 spider) 1h15'49\u201d8/10 a 8 giri&lt;br&gt;\nGiro pi\u00f9 veloce: il 30\u00b0 di Farina Nino (Ferrari 250 spider) in 2'07\u201d2/10 alla media di km/h 178,301\nQuesta la classifica (completa) relativa alla seconda manche (35 giri, pari a Km 220,500):&lt;br&gt;\n1.[#12] Villoresi Luigi (Ferrari 250 MM coup\u00e9) 1h15'13\u201d4/10, media Km/h 175,876&lt;br&gt;\n2.[# 4] Bonetto Felice (Lancia D23 spider) 1h15'22\u201d9/10&lt;br&gt;\n3.[#---] Farina Nino (Ferrari 250 spider) 1h15'39\u201d4/10&lt;br&gt;\n4.[#---] Hawthorn Mike (Ferrari 625 spider) 1h15'14\u201d a 1 giro&lt;br&gt;\n5.[#---] Castellotti Eugenio (Ferrari) 1h15'59\u201d5/10 a 1 giro&lt;br&gt;\n6.[#---] Piotti Luigi (Ferrari) 1h15'44\u201d1/10 a 1 giro&lt;br&gt;\n7.[#---] Casella Salvatore (Gordini) 1h15'36\u201d5/10 a 2 giri&lt;br&gt;\n8.[#---] Scotti Piero (Ferrari) 1h15'53\u201d5/10 a 2 giri&lt;br&gt;\n9.[#---] Bonomi Roberto (Ferrari) 1h15'54\u201d2/10 a 2 giri&lt;br&gt;\n10.[#---] Stagnoli Antonio (Ferrari) 1h15'55\u201d5/10 a 2 giri&lt;br&gt;\n11.[#---] Madame Simon Yvonne (Ferrari 166 spider) 1h17'04\u201d3/10 a 7 giri&lt;br&gt;\nGiro pi\u00f9 veloce: il 9\u00b0 di Villoresi Luigi (Ferrari 250 MM coup\u00e9) in 2'07\u201d3/10 alla media di km/h 178,161.\nQuesta la classifica (completa) per somma dei tempi (70 giri, pari a Km 441,000):\n1.[#12] Villoresi Luigi (Ferrari 250 MM coup\u00e9) 2h30'49\u201d7/10, media km/h 175,431&lt;br&gt;\n2.[# 4] Bonetto Felice (Lancia D23 spider) 2h31'07\u201d6/10&lt;br&gt;\n3.[#---] Farina Nino (Ferrari 250 spider) 2h31'25\u201d7/10&lt;br&gt;\n4.[#---] Hawthorn Mike (Ferrari 625 spider) 2h32'19\u201d5/10 a 1 giro&lt;br&gt;\n5.[#---] Castellotti Eugenio (Ferrari) 2h32'52\u201d3/10 a 2 giri&lt;br&gt;\n6.[#---] Piotti Luigi (Ferrari) 2h31'43\u201d8/10 a 3 giri&lt;br&gt;\n7.[#---] Casella Salvatore (Gordini) 2h33'19\u201d5/10 a 3 giri&lt;br&gt;\n8.[#---] Bonomi Roberto (Ferrari) 2h32'25\u201d5/10 a 4 giri&lt;br&gt;\n9.[#---] Scotti Piero (Ferrari) 2h31'31\u201d4/10 a 5 giri&lt;br&gt;\n10.[#---] Stagnoli Antonio (Ferrari) 2h31'33\u201d7/10 a 5 giri&lt;br&gt;\n11.[#---] Madame Simon Yvonne (Ferrari 166 spider) 2h32'54\u201d1/10 a 15 giri\nItalia, 1953, 12 luglio, VII Coppa d'Oro delle Dolomiti&lt;br&gt;\nIl secondo appuntamento delle D23 con le corse \u00e8 per la seconda domenica di luglio, nell'incantevole scenario dolomitico, per la disputa della settima edizione della Coppa D'Oro delle Dolomiti, una classica corsa su strada, di media distanza (poco pi\u00f9 di 300\u00a0km), che tocca le localit\u00e0 pi\u00f9 rinomate della zona (Cortina d'Ampezzo, Passo Falzarego, Arabba, Passo Pordoi, Passo Sella, Canazei, Vigo di Fassa, Predazzo, Passo Rolle, San Martino di Castrozza, Fiera di Primiero, Feltre, Belluno, Pieve di Cadore, Auronzo, Misurina, Passo Cimebianche, Cortina d'Ampezzo). Candidate alla vittoria, oltre alle tre Lancia D23 di Felice Bonetto, Piero Taruffi e Luigi (Gino) Valenzano, erano le numerose Ferrari (Roberto Bonomi, Giovanni Bracco, Franco Cornacchia, Umberto Maglioli, Paolo Marzotto, Luigi Piotti, Piero Scotti), l'agile Osca del temibile Giulio Cabianca e le due Maserati A6GCS di Emilio Giletti (per la cronaca, padre dell'odierno presentatore TV) e di Sergio Mantovani. Outsider erano invece considerate le nuove Aurelia B20 da 2 litri e mezzo, che avrebbero comunque potuto inserirsi nei primi posti. La lotta per il primato \u00e8 vivace ed incerta, in particolare tra i due alfieri della Ferrari - Paolo Marzotto e Umberto Maglioli \u2013 e la Lancia di Piero Taruffi. Pi\u00f9 attardata, la D23 di Felice Bonetto (che concluder\u00e0 al 9\u00ba posto, preceduta anche da tre B20 da 2 litri e mezzo). La terza D23 (quella affidata a Luigi Valenzano) non \u00e8 mai stata in gara, essendo uscita di strada a pochissimi chilometri dal \u201cvia\u201d.&lt;br&gt;\nQuesta la classifica (primi 10) della corsa (percorso Km 303,800):&lt;br&gt;\n1.[#89] Marzotto Paolo (Ferrari 250MM spider) 3h18'19\u201d, media Km/h 91,913&lt;br&gt;\n2.[#86] Taruffi Piero (Lancia D23 spider) 3h19'52\u201d4/5&lt;br&gt;\n3.[#90] Maglioli Umberto (Ferrari 735S spider) 3h20'02\u201d4/5&lt;br&gt;\n4.[#78] Cabianca Giulio (Osca 1350 spider) 3h24'46\u201d3/5&lt;br&gt;\n5.[#85] Bracco Giovanni (Ferrari 250MM spider) 3h25'28\u201d2/5&lt;br&gt;\n6.[#72] Marzotto Umberto (Lancia Aurelia B20-2500 coup\u00e9) 3h29'17\u201d1/5&lt;br&gt;\n7.[#73] Anselmi Enrico (Lancia Aurelia B20-2500 coup\u00e9) 3h29'19\u201d1/5&lt;br&gt;\n8.[#74] Ammendola Salvatore (Lancia Aurelia B20-2500 coup\u00e9) 3h30'16\u201d3/5&lt;br&gt;\n9.[#84] Bonetto Felice (Lancia D23 spider) 3h32'30\u201d3/5&lt;br&gt;\n10.[#83] Piotti Luigi (Ferrari 250MM) 3h36'37\u201d2/5\nPortogallo, 1953, 26 luglio, Gran Premio dell'Automobile Club del Portogallo-Trofeo del Giubileo&lt;br&gt;\nNetta affermazione della D23 di Bonetto sul circuito stradale di Lisbona. Felice Bonetto salva l'onore della Lancia, che, orfana della macchina di Froilan Gonzales (incidentata nelle prove), si trova con la D23 di Taruffi fuori gara dopo appena 10 giri per guasto al motore. La vittoria di Bonetto \u00e8 nettissima, ove si consideri che il secondo classificato, che oltretutto risponde al nome di Stirling Moss e che dispone di una Jaguar da 3,5 litri, viene staccato di un giro.&lt;br&gt;\nQuesta la classifica (primi 6) della corsa (50 giri, pari a Km. 274,500):&lt;br&gt;\n1.[#24] Bonetto Felice (Lancia D23 spider) 2h02'34\u201d, media Km/h 134,375&lt;br&gt;\n2.[#26] Moss Stirling (Jaguar 120) 2h03'00\u201d a 1 giro&lt;br&gt;\n3.[#---] Pinto Nogueira (Ferrari) 2h05'07\u201d a 2 giri&lt;br&gt;\n4.[#---] Loyer Roger (Gordini)&lt;br&gt;\n5.[#---] Real Monte (Ferrari)&lt;br&gt;\n6. [#---] Valentin Mario (Ferrari)\nGermania, 1953, 30 agosto, Mille chilometri del Nurburgring&lt;br&gt;\n\u00c8 la gara d'esordio della D24, cui per\u00f2 partecipa anche, nelle mani di Eugenio Castellotti e Giovanni Bracco, una D23. L'esito non \u00e8 dei migliori, visto che tutte e tre le Lancia in lizza (due D24 e la D23) sono costrette al ritiro prima di met\u00e0 gara, ma le D24 si sono mostrate velocissime ed hanno segnato i migliori tempi in prova ed in gara. La D23, magistralmente pilotata dal giovane emergente Castellotti, compie un'ottima prima parte di gara, marciando a lungo in terza posizione ma al 15\u00ba giro \u00e8 costretto ad arrendersi per un banale guasto elettrico che impedisce di rimettere in moto la vettura dopo la sosta ai box per il rifornimento: da notare che lo stesso inconveniente capita anche alla D24 di Taruffi/Manzon, arrestatasi al box appena un attimo prima ! Pare che il motivo del guasto - la \"rottura\" (in senso letterale) della batteria - fosse da ricercare nel sistema di fissaggio della stessa all'abitacolo: il fissaggio era estremamente rigido, ed imponeva alla batteria scuotimenti violentissimi (in particolare nel percorrere l'infernale tratto definito \"Karusell\" del circuito del Nurburgring) che conducevano alla rottura.\nItalia, 1953, 6 settembre. 1\u00ba Gran Premio Supercortemaggiore&lt;br&gt;\nAltra gara sfortunata per le Lancia, che si presentano a Merano per partecipare - con ambizioni di vittoria - al Gran Premio indetto/sponsorizzato dall'AGIP con il concorso organizzativo degli Automobile Club di Milano e di Bolzano. Aperto alle vetture del gruppo \"sport\", il Gran Premio (che si corre su un anello stradale di 18\u00a0km e sulla distanza di 15 giri) vede in lizza per il successo ben 4 Lancia (due D24 per Bonetto e Taruffi e due D23 affidate a Castellotti ed a Manzon), una sola Alfa Romeo (che \"ritira\" le sue due vetture risultate meno veloci nelle prove e lascia al solo Juan Manuel Fangio con la spider \"Disco Volante\" l'arduo compito di contrapporsi alle macchine torinesi) e, a seguire, un nugolo di Ferrari (non ufficiali) e Maserati decisamente meno competitive. Le sfortune della Lancia iniziano molto presto, con Manzon (D23) uscito di strada gi\u00e0 al primo giro, imitato da Taruffi (D24), sbandato su una chiazza d'olio rimasta dopo un incidente e fuori gara nel corso del 2\u00ba giro. Dopo due giri di gara, le forze della Lancia gi\u00e0 risultano ridotte del 50%, ma resta la soddisfazione di trovare la D24 di Bonetto in testa alla gara, seguito dal \"sornione\" Fangio, che, come sua consuetudine, probabilmente si \"accontenta\" di seguire l'italiano in attesa di sferrare poi l'attacco finale. Castellotti con la D23 superstite \u00e8 invece preda di noie ai freni e finisce per ritirarsi. Resta il solo Bonetto, che conduce la gara fino al 10\u00ba giro, dopodich\u00e9 viene superato dall'argentino e, poco dopo, si ritira per noie al cambio. La vittoria, manco a dirlo, va a Fangio, che non fatica a distanziare di ben 8 minuti il pi\u00f9 vicino avversario, Sergio Mantovani con la Maserati A6GCS/53 da 2 litri.\nItalia, 1953, 20 settembre, VIII Catania-Etna&lt;br&gt;\nLa prima affermazione della D23 sul suolo italiano si concretizza domenica 20 settembre lungo i 32 chilometri della salita catanese che conduce all'Etna. \u00c8 per\u00f2 una vittoria \"facile\", vista la netta superiorit\u00e0 della D23 (condotta da Eugenio Castellotti) nei confronti degli avversari: il pi\u00f9 ostico - Nicola Musumeci - dispone infatti di una Alfa Romeo Disco Volante, con la quale per\u00f2 ha scarsa confidenza (pare gli sia stata affidata la vigilia della corsa) e che \u00e8 forse inadatta per una corsa su di un sinuoso percorso in salita. Per dovere di cronaca, va riferito che la D23 utilizzata da Castellotti viene definita, sulla rivista dell'ACI, come Lancia Sperimentale: \u00e8 probabile che qualche modifica abbia interessato questa macchina.&lt;br&gt;\nQuesta la classifica (primi 10) della corsa (percorso Km 32,000):&lt;br&gt;\n1.[#164] Castellotti Eugenio (Lancia D23 spider) 19'13\"3/10, media Km/h 99,887&lt;br&gt;\n2.[#---] Musmeci Nicola (Alfa Romeo Disco Volante spider) 20'27\"8/10&lt;br&gt;\n3.[#---] Pinzero Enzo (Ferrari) 21'02\"6/10&lt;br&gt;\n4.[#---] Scotti Piero (Ferrari) 21'06\"9/10&lt;br&gt;\n5.[#---] De Filippis Maria Teresa (Osca 1100 spider) 21'34\"9/10&lt;br&gt;\n6.[#---] Mancini Carlo (Ferrari) 21'40\"5/10&lt;br&gt;\n7.[#---] Casella Salvatore (Stanguellini-Fiat 750) 21'43\"4/10&lt;br&gt;\n8.[#---] Rossi Giuseppe (Stanguellini-Fiat 1100) 21'48\"7/10&lt;br&gt;\n9.[#---] Leonardi Sesto (Giaur 750) 22'05\"4/10&lt;br&gt;\n10.[#---] Placido Pasquale (Ferrari) 22'39\"7/10\nItalia, 1953, 4 ottobre, XVIII Pontedecimo-Passo dei Giovi&lt;br&gt;\nLungo le rampre che da Pontedecimo (periferia di Genova) conducono al Passo dei Giovi, La D23 di Eugenio Castellotti (che era risultata la pi\u00f9 veloce nelle prove ufficiali, dove segnava l'ottimo temp di 6'20\"netti, che costituiva anche il nuovo record assoluto del percorso) incappava in un testa a coda ad appena cinquecento metri dal traguardo, perdendo una trentina di secondi e, con essi, la vittoria. Alla fine, infatti, Castellotti si classificher\u00e0 al 5\u00ba posto nella graduatoria assoluta, preceduto anche da vetture che, sulla carta, non avrebbero dovuto impensierirlo pi\u00f9 di tanto.\nQuesta la classifica (primi 10) della corsa (percorso Km 9,650):&lt;br&gt;\n1.[#196] Bonetto Felice (Maserati monoposto F2) 6'20\"3/10, media Km/h 91,348&lt;br&gt;\n2.[#---] De Graffenried Emanuel (Maserati monoposto F2) 6'44\"&lt;br&gt;\n3.[#184] Chiron Louis (Osca monoposto F2) 6'46\"4/10&lt;br&gt;\n4.[#132] Giardini Francesco (Osca 1100 spider) 6'47\"9/10&lt;br&gt;\n5.[#---] Castellotti Eugenio (Lancia D23 spider) 6'49\"7/10&lt;br&gt;\n6.[#---] Bordoni Franco (Gordini 2300 spider) 6'53\"2/10&lt;br&gt;\n7.[#---] Luglio Camillo (Ferrari 4,1 litri coup\u00e9) 6'54\"3/10&lt;br&gt;\n8.[#---] Contini Ettore (Lancia Aurelia B20-2500 coup\u00e9) 6'55\"4/10&lt;br&gt;\n9.[#---] Stagnoli Antonio (Maserati 2 litri) 7'00\"7/10&lt;br&gt;\n10.[#---] Pinzero Enzo (Ferrari 166) 7'02\"5/10\nMessico, 1953, 19/23 novembre, IV Carrera Panamericana&lt;br&gt;\nSpedizione davvero \"alla grande\" della Lancia in terra messicana, alla ricerca di una affermazione senza se e senza ma, anche (soprattutto) nei confronti della Ferrari. Assistite da una macchina organizzativa efficiente e poderosa (quasi trenta persone, tra cui lo stesso ingegner Gianni Lancia), al via della corsa (che si dipaner\u00e0 in otto tappe ripartite in 5 giornate) si schierano cinque vetture, tre del tipo pi\u00f9 recente (D24, con motore ridotto per l'occasione dagli abituali 3,3 a 3,1 litri) e due D23 con motore da tre litri pilotate da Giovanni Bracco e da Eugenio Castellotti. La corsa sar\u00e0 funestata da alcuni incidenti mortali, in uno dei quali perder\u00e0 la vita Felice Bonetto. Sparito tragicamente Bonetto, le altre D24 domineranno la corsa e termineranno al 1\u00ba ed al 2\u00ba posto (Fangio e Taruffi rispettivamente) mentre delle due D23, quella di Bracco si ritirer\u00e0 per la perdita di una ruota durante la quarta tappa, mentre l'altra condotta da Castellotti finir\u00e0 per occupare la terza piazza assoluta, completando il successo della Lancia, che avr\u00e0 risonanza mondiale (ma di cui si tratter\u00e0 pi\u00f9 diffusamente nel capitolo dedicato alla D24).&lt;br&gt;A proposito di D23, va sottolineato che dopo la partecipazione alla Carrera Messicana questo modello non sar\u00e0 pi\u00f9 impegnato in corsa.\nQueste le classifiche delle diverse tappe:\nClassifica (primi 7) della prima tappa (19-11-1953, da Tuxtla Gutierrez ad Oaxaca, di km 530)&lt;br&gt;\n1.[#34] Bonetto Felice (Lancia D24-3,1 litri spider) 3h28'14\", media Km/h 152,713&lt;br&gt;\n2.[#22] Taruffi Piero (Lancia D24-3,1 litri spider) 3h30'17\"&lt;br&gt;\n3.[#36] Fangio Juan Manuel (Lancia D24-3,1 litri spider) 3h31'06\"&lt;br&gt;\n4.[#38] Castellotti Eugenio (Lancia D23-3 litri spider) 3h33'27\"&lt;br&gt;\n5.[#12] Maglioli Umberto (Ferrari 375MM-4,5 litri coup\u00e9) 3h37'10\"&lt;br&gt;\n6.[#7] Behra Jean (Gordini 36S-3 litri spider) 3h37'39\"&lt;br&gt;\n7.[#50] Bracco Giovanni (Lancia D23-3 litri spider) 3h41'25\"\nClassifica (primi 7) della seconda tappa (20-11-1953, da Oaxaca a Puebla, di km 407)&lt;br&gt;\n1.[#22] Taruffi Piero (Lancia D24-3,1 litri spider) 2h52'33\u201d alla media di km/h 141,524&lt;br&gt;\n2.[#34] Bonetto Felice (Lancia D24-3,1 litri spider) 2h53'41\u201d &lt;br&gt;\n3.[#36] Fangio Juan Manuel (Lancia D24-3,1 litri spider) 2h54'40\u201d &lt;br&gt;\n4.[#12] Maglioli Umberto (Ferrari 375MM-4,5 litri coup\u00e9) 2h56'00\u201d &lt;br&gt;\n5.[#50] Bracco Giovanni (Lancia D23-3 litri spider) 2h57'31\u201d &lt;br&gt;\n6.[#38] Castellotti Eugenio (Lancia D23-3 litri spider) 3h00'09\u201d &lt;br&gt;\n7.[#26] Mancini Guido (Ferrari 375MM-4,5 litri coup\u00e9) 3h03'45\u201d\nClassifica (primi 7) della terza tappa (20-11-1953, da Puebla a M\u00e9xico di km 128)&lt;br&gt;\n1.[#22] Taruffi Piero (Lancia D24-3,1 litri spider) 46'25\u201d, media Km/h 165,457&lt;br&gt;\n2.[#34] Bonetto Felice (Lancia D24-3,1 litri spider) 46'39\u201d&lt;br&gt;\n3.[#12] Maglioli Umberto (Ferrari 375MM-4,5 litri coup\u00e9) 47'41\u201d&lt;br&gt;\n4.[#38] Castellotti Eugenio (Lancia D23-3 litri spider) 48'53\u201d&lt;br&gt;\n5.[#36] Fangio Juan Manuel (Lancia D24-3,1 litri spider) 49'51\u201d&lt;br&gt;\n6.[#50] Bracco Giovanni (Lancia D23-3 litri spider) 49'52\u201d &lt;br&gt;\n7.[#8] Lucas (Gordini 38S-2,5 litri spider) 50'42\u201d\nClassifica (primi 7) della quarta tappa (21-11-1953, da M\u00e9xico a Le\u00f2n di km 420)&lt;br&gt;\n1.[#12] Maglioli Umberto (Ferrari 375MM-4,5 litri coup\u00e9) 2h15'41\u201d, media Km/h 185,726&lt;br&gt;\n2.[#36] Fangio Juan Manuel (Lancia D24-3,1 litri spider) 2h19'50\u201d &lt;br&gt;\n3.[#26] Mancini Guido (Ferrari 375MM-4,5 litri coup\u00e9) 2h20'09\u201d &lt;br&gt;\n4.[#38] Castellotti Eugenio (Lancia D23-3 litri spider) 2h21'50\u201d &lt;br&gt;\n5.[#8] Lucas (Gordini 38S-2,5 litri spider) 2h29'29\u201d &lt;br&gt;\n6.[#7] Behra Jean (Gordini 36S-3 litri spider) 2h31'44\u201d &lt;br&gt;\n7.[#23] Ricci Mario (Ferrari 375MM-4,5 litri coup\u00e9) 2h35'42\nClassifica (primi 7) della quinta tappa (21-11-1953, da Le\u00f2n a Durango di km 530)&lt;br&gt;\n1.[#22] Taruffi Piero (Lancia D24-3,1 litri spider) 2h44'36\u201d, media Km/h 193,195&lt;br&gt;\n2.[#36] Fangio Juan Manuel (Lancia D24-3,1 litri spider) 2h49'57\u201d&lt;br&gt;\n3.[#38] Castellotti Eugenio (Lancia D23-3 litri spider) 2h58'48\u201d&lt;br&gt;\n4.[#26] Mancini Guido (Ferrari 375MM-4,5 litri coup\u00e9) 2h59'57\u201d&lt;br&gt;\n5.[# 6] Rosier Louis (Talbot 26GS-4,5 litri spider) 3h10'16\u201d&lt;br&gt;\n6.[#51] Mantz Johnny (Lincoln Capri-5,2 litri berlina 2 porte) 3h14'27\u201d&lt;br&gt;\n7.[#95] McGrath Jack (Lincoln Capri-5,2 litri berlina 2 porte) 3h15'47\u201d\nClassifica (primi 7) della sesta tappa (22-11-1953, da Durango a Parral di km 404)&lt;br&gt;\n1.[#23] Maglioli Umberto (Ferrari 375MM-4,5 litri coup\u00e9) 2h15'00\u201d, media Km/h 179,555&lt;br&gt;\nA partire dalla sesta tappa, Umberto Maglioli, rimasto appiedato per la rottura di un cuscinetto della ruota posteriore, passa alla guida della vettura di Mario Ricci, di modello identico al suo.\n2.[#22] Taruffi Piero (Lancia D24-3,1 litri spider) 2h22'36\u201d&lt;br&gt;\n3.[#36] Fangio Juan Manuel (Lancia D24-3,1 litri spider) 2h23'35\u201d&lt;br&gt;\n4.[#38] Castellotti Eugenio (Lancia D23-3 litri spider) 2h23'58\u201d&lt;br&gt;\n5.[# 6] Rosier Louis (Talbot 26GS-4,5 litri spider) 2h27'31\u201d&lt;br&gt;\n6.[#95] McGrath Jack (Lincoln Capri-5,2 litri berlina 2 porte) 2h31'42\u201d&lt;br&gt;\n7.[#53] Faulkner Walt (Lincoln Capri-5,2 litri berlina 2 porte) 2h33'08\u201d\nClassifica (primi 7) della settima tappa (23-11-1953, da Parral a Chihuahua di km 300)&lt;br&gt;\n1.[#23] Maglioli Umberto (Ferrari 375MM-4,5 litri coup\u00e9) 1h27'45\u201d, media Km/h 205,128&lt;br&gt;\n2.[#38] Castellotti Eugenio (Lancia D23-3 litri spider) 1h30'33\u201d &lt;br&gt;\n3.[#36] Fangio Juan Manuel (Lancia D24-3,1 litri spider) 1h32'51\u201d&lt;br&gt;\n4.[#22] Taruffi Piero (Lancia D24-3,1 litri spider) 1h32'53\u201d&lt;br&gt;\n5.[#51] Mantz Johnny (Lincoln Capri-5,2 litri berlina 2 porte) 1h37'51\u201d&lt;br&gt;\n6.[#53] Faulkner Walt (Lincoln Capri-5,2 litri berlina 2 porte) 1h38'33\u201d&lt;br&gt;\n7.[#95] McGrath Jack (Lincoln Capri-5,2 litri berlina 2 porte) 1h39'42\u201d\nClassifica (primi 7) della ottava ed ultima tappa (23-11-1953, da Chihuahua a Ciudad Juarez, di km 358)&lt;br&gt;\n1.[#23] Maglioli Umberto (Ferrari 375MM-4,5 litri coup\u00e9) 1h36'30\u201d, media Km/h 222,590&lt;br&gt;\n2.[#38] Castellotti Eugenio (Lancia D23-3 litri spider) 1h47'14\u201d&lt;br&gt;\n3.[#22] Taruffi Piero (Lancia D24-3,1 litri spider) 1h48'12\u201d&lt;br&gt;\n4.[#36] Fangio Juan Manuel (Lancia D24-3,1 litri spider) 1h49'10\u201d&lt;br&gt;\n5.[# 6] Rosier Louis (Talbot 26GS-4,5 litri spider) 1h49'52\u201d&lt;br&gt;\n6.[#51] Mantz Johnny (Lincoln Capri-5,2 litri berlina 2 porte) 1h55'39\u201d&lt;br&gt;\n7.[#5] Echevarria Efrain Ruiz (Ferrari 250MM-3 litri) 1h56'31\u201d\nQuesta la classifica finale\nClassifica finale generale (primi 7) sul percorso complessivo, pari a Km 3077&lt;br&gt;\n1.[#36] Fangio Juan Manuel (Lancia D24-3,1 litri spider) 18h11'00\u201d, media Km/h 169,220&lt;br&gt;\n2.[#22] Taruffi Piero (Lancia D24-3,1 litri spider) 18h18'51\u201d&lt;br&gt;\n3.[#38] Castellotti Eugenio (Lancia D23-3 litri spider) 18h24'52\u201d&lt;br&gt;\n4.[#26] Mancini Guido (Ferrari 375MM-4,5 litri coup\u00e9) 19h40'29\u201d&lt;br&gt;\n5.[# 6] Rosier Louis (Talbot 26GS-4,5 litri spider) 20h11'22\u201d&lt;br&gt;\n6.[#23] Maglioli Umberto/Ricci Mario (Ferrari 375MM-4,5 litri coup\u00e9) 20h31'32\u201d&lt;br&gt;\n7.[#52] Stevenson Chuck (Lincoln Capri-5,2 litri berlina 2 porte) 20h32'55\u201d"}
{"id": "1230503", "revid": "80339", "url": "https://it.wikipedia.org/wiki?curid=1230503", "title": "Okhotsk (citt\u00e0)", "text": ""}
{"id": "1230504", "revid": "838137", "url": "https://it.wikipedia.org/wiki?curid=1230504", "title": "Rugby a 15 nel 1946", "text": "I Barbarians.\nAnche la squadra ad inviti dei \"Barbarians\" torna a giocare regolarmente, disputando i seguenti incontri:"}
{"id": "1230507", "revid": "80339", "url": "https://it.wikipedia.org/wiki?curid=1230507", "title": "Okhotsk", "text": ""}
{"id": "1230510", "revid": "287204", "url": "https://it.wikipedia.org/wiki?curid=1230510", "title": "Tampa Bay Lightning", "text": "I Tampa Bay Lightning sono una squadra di hockey su ghiaccio della NHL con sede a Tampa (Florida), negli Stati Uniti d'America. Giocano nella Atlantic Division della Eastern Conference dell'NHL dal 1992, riuscendo a vincere anche la Stanley Cup nel 2004, nel 2020 e nel 2021.\nStoria.\nLa societ\u00e0 fu fondata nel 1992 e divenne subito nota per aver assunto Manon Rh\u00e9aume, portiere donna che scese in campo in due gare di pre-season; divenne cos\u00ec la prima donna a giocare per una squadra dell'NHL.\nI Ligthnings debuttarono nella lega il 7 ottobre 1992, in casa contro i Chicago Blackhawks, battuti per 7-3. Nonostante un buon inizio, le prestazioni della squadra calarono e si piazz\u00f2 all'ultimo posto nella propria Division. Solo quattro anni dopo i Lightnings riuscirono a qualificarsi ai playoff, nella stagione 1995-1996, in cui furono poi eliminati nei quarti di finale per 4-2 in serie dai Philadelphia Flyers. Ci vollero diverse stagioni, poi, per rivedere la squadra della Florida nuovamente ai playoff: nella stagione 2002-2003, i Bolts riuscirono a vincere la Southeast Division e vinsero cos\u00ec la loro prima serie di playoff, eliminando per 4-2 i Washington Capitals; tuttavia, nel turno seguente, furono estromessi dalla competizione dai New Jersey Devils, futuri campioni, per 4-1. Questo fu solo il preludio alla trionfale stagione seguente, in cui i Lightnings vinsero sia la Division che la classifica della Eastern Conference e poi, nei playoff, giunsero fino in finale eliminando i New York Islanders (4-1), i Montreal Canadiens (4-0) ed i Philadelphia Flyers (4-3); qui furono contrapposti ai Calgary Flames, sconfitti per 4-3 in serie: i Bolts vinsero cos\u00ec la loro prima Stanley Cup.\nSaltata la stagione successiva a causa del lock-out, i Lightnings tornarono a giocare nel campionato 2005-2006, terminato con la sconfitta nel primo turno di playoff da parte degli Ottawa Senators. Stesso finale ebbe la stagione seguente, in cui ad eliminare i Bolts furono i Devils. A seguito di ci\u00f2, la squadra pass\u00f2 tre campionati senza raggiungere la post-season, almeno fino alla stagione 2010-2011, in cui arrivarono fino in finale di Conference, dopo aver battuto Pittsburgh Penguins (4-3) e Washington Capitals (4-0): ad eliminarli furono i Boston Bruins, futuri campioni della Stanley Cup, vincenti per 4-3."}
{"id": "1230511", "revid": "80339", "url": "https://it.wikipedia.org/wiki?curid=1230511", "title": "Noyabrsk", "text": ""}
{"id": "1230521", "revid": "35804", "url": "https://it.wikipedia.org/wiki?curid=1230521", "title": "Carolina Hurricanes", "text": "I Carolina Hurricanes sono una squadra di hockey su ghiaccio della National Hockey League con sede a Raleigh, nella Carolina del Nord negli Stati Uniti d'America.\nStoria.\nSi unirono all'NHL nel 1972 con il nome di New England Whalers, con sede a Boston, Massachusetts, per poi trasferirsi ad Hartford, Connecticut, nel 1979, e cambiare denominazione in Hartford Whalers. Nel 1997 cambiarono nuovamente sede, trasferendosi a Raleigh e rinominandosi Carolina Hurricanes. Hanno raggiunto due finali di Stanley Cup: la prima nel 2002, perdendo per 4-1 in serie con i Detroit Red Wings, la seconda nel 2006, stavolta vinta superando, in sette gare, gli Edmonton Oilers. Tuttavia, non raggiungono i playoff dalla stagione 2008-2009, quando furono battuti, in finale di Conference, dai Pittsburgh Penguins per 4-0 in serie."}
{"id": "1230524", "revid": "2091899", "url": "https://it.wikipedia.org/wiki?curid=1230524", "title": "Carnival Freedom", "text": "Carnival Freedom \u00e8 una nave da crociera classe Conquest Class della compagnia Carnival Cruise Lines.\nUna delle sue principali attrattive \u00e8 il \"Carnival Seaside Theatre\", uno schermo a LED grande 7 metri per 4, posizionato vicino alla piscina, sul ponte Lido, che viene utilizzato per la visione di film, eventi sportivi e musicali. La nave \u00e8 stata costruita dalla Fincantieri di Marghera. Il viaggio inaugurale \u00e8 iniziato il 5 marzo 2007.\nItinerari.\nLa \"Carnival Freedom\" attualmente naviga nel mar dei Caraibi, partendo dal porto di Galveston, situato in Texas."}
{"id": "1230526", "revid": "344646", "url": "https://it.wikipedia.org/wiki?curid=1230526", "title": "Pat\u00e9 (disambigua)", "text": ""}
{"id": "1230527", "revid": "595001", "url": "https://it.wikipedia.org/wiki?curid=1230527", "title": "Salvatore Albino", "text": "Biografia.\nPer le sue origini venne soprannominato \"Il Beneventano\". Alessandro Salvio, uno dei pi\u00f9 grandi scacchisti della generazione successiva, lo defin\u00ec \u00abgran giocatore\u00bb, mentre \u00abeccellente\u00bb fu il giudizio del teorico degli scacchi Pietro Carrera (1573-1647). \nSalvatore Albino giocava professionalmente: infatti di solito puntava cinque scudi a partita. Assieme a Scipione Genoino (uno dei pi\u00f9 forti giocatori di Napoli tra il 1582 e il 1586 nonch\u00e9 maestro del famoso Alessandro Salvio) raccolse la sfida di un inglese che aveva fatto affiggere un manifesto a Napoli in cerca di scacchisti e vinse i cento scudi della posta. \nNel 1598, ormai vecchio, Albino sconfisse a Militello, in presenza del marchese don Francesco Branciforte, Pietro Carrera, ma di l\u00ec a pochi giorni e per i quattro mesi successivi rimase sconfitto nelle rivincite. \nMor\u00ec a Palermo, citt\u00e0 in cui si era recato insieme allo scacchista Tommaso Caputi detto Rosces, nel 1598 o 1599.\n\u00c8 rimasta famosa una sua combinazione conosciuta come \u00abTiro del Beneventano\u00bb: \n1. e4 e5 2. Cf3 Cc6 3. Ac4 Ac5 4. Rh1/Tf1 (arrocco all'italiana) Cf6 5. Cg5 0-0 6. f4 h6 7. Cxf7 Txf7 8. Axf7+ Rxf7 9. fxe5 Cxe5 10. Dh5+ Re6 11. Df5+ Rd6 12. c3. Ab6 13. d4 Cf7 14. e5+ e vince."}
{"id": "1230533", "revid": "287204", "url": "https://it.wikipedia.org/wiki?curid=1230533", "title": "Florida Panthers", "text": "I Florida Panthers sono una squadra professionistica di hockey su ghiaccio. Giocano nel Centro di Bank Atlantic a Sunrise, Florida. Sono membri della Southeast Division della Eastern Conference della National Hockey League. I colori della squadra sono blu, oro, e rosso.\nStoria.\nNel 1992, la National Hockey League approv\u00f2 la creazione di due nuove squadre, gli Anaheim Mighty Ducks e, grazie all'iniziativa del milionario della Florida Wayne Huizenga, fondatore di Blockbuster Video, i Florida Panthers di Miami.\nIl primo allenatore dei Panthers fu Roger Neilson. I giocatori con i migliori risultati della nuova squadra furono il portiere John Vanbiesbrouck, Rob Niedermayer e Scott Mellanby. La prima partita dei Panthers nella NHL si concluse con un pareggio contro i Chicago Blackhawks, mentre la prima vittoria giunse contro i Tampa Bay Lightning. I Panthers terminarono la loro prima stagione battendo il record per il migliore primo anno nella storia della lega, con 33 vittorie e arrivando non lontano dai playoff. Diversi commentatori ritengono che lo stile della squadra fosse eccessivamente conservativo: infatti la squadra si concentrava sulla difesa, per cui molti pensarono che lo stile dei Panthers avrebbe rovinato la lega.\nNel 1996 Doug MacLean divent\u00f2 l'allenatore della squadra. Con lui alla guida vinsero quarantuno partite, la migliore nella loro categoria e raggiunse i play-off, dove durante la prima serie sconfisse i Boston Bruins per 6-3. La squadra, nelle serie successive, vinse contro i Philadelphia Flyers e i Pittsburgh Penguins raggiungendo la finale del campionato, ma perse la Stanley Cup contro i Colorado Avalanche.\nI Panthers iniziarono la stagione seguente con ben 17 vittorie consecutive, ma persero durante i play-off contro Wayne Gretzky e la sua squadra, i New York Rangers. L'anno dopo, il 1997, fu il peggiore per i risultati. La gestione licenzi\u00f2 l'allenatore Doug MacLean e la squadra vinse soltanto ventiquattro partite.\nNel 1999 la squadra acquis\u00ec Pavel Bure che li condusse, nel 2000, fino ai play-off, dove persero contro i New Jersey Devils. Questa fu l'ultima stagione in cui la squadra giunse ai play-off. I successivi due anni furono di mera ristrutturazione, ma con scarsi risultati. Nel 2001, Wayne Huizenga vendette la squadra ad Allen Cohen, proprietario della Andrx Corporation, e a Bernie Kosar, giocatore di football americano. Nel 2003, ospitarono l'All-Star game, vinto quell'anno dalla squadra della Western Conference.\nAl termine della stagione 2011-2012, i Panthers vinsero la SouthEast Division con un totale di 94 punti, ottenendo il terzo posto nella Eastern Conference e tornando cos\u00ec a disputare, dopo 12 anni, i playoff della Stanley Cup. Come l'ultima volta, si sono trovati di fronte i New Jersey Devils, dai quali sono stati eliminati per 4-3, gi\u00e0 nei quarti della Conference."}
{"id": "1230534", "revid": "633110", "url": "https://it.wikipedia.org/wiki?curid=1230534", "title": "Heian Maru", "text": "La Heian Maru fu un transatlantico giapponese costruito nella \"Osaka Iron Works\" nel 1930. Poi nel 1941, insieme alla gemella Hie Maru, venne requisito dalla Marina Imperiale Giapponese (IJN) dalla loro proprietaria, la compagnia Nippon Yusen K.K. (NYK)Line, per essere convertito in nave ausiliaria trasporto sommerigibili (Sensui-Bokan).\nLa nave fu posta sotto il comando del capitano Tamaki Toshiharu; aveva un equipaggio di 242 marinai.\nLa Hie Maru fu silurata e affondata nelle Truk nel novembre del 1943. Mentre la Heian Maru veniva affondata in un raid aereo nelle Truk nel febbraio 1944."}
{"id": "1230538", "revid": "121837", "url": "https://it.wikipedia.org/wiki?curid=1230538", "title": "Sallustio (storico)", "text": ""}
{"id": "1230540", "revid": "24823", "url": "https://it.wikipedia.org/wiki?curid=1230540", "title": "David di Donatello per il miglior attore esordiente", "text": "Il David di Donatello per il miglior attore esordiente \u00e8 un premio cinematografico assegnato nell'ambito dei David di Donatello in due sole edizioni, nel 1982 e 1983."}
{"id": "1230547", "revid": "136653", "url": "https://it.wikipedia.org/wiki?curid=1230547", "title": "Oscar al miglior attore protagonista", "text": ""}
{"id": "1230548", "revid": "92723", "url": "https://it.wikipedia.org/wiki?curid=1230548", "title": "Andreas Alexander Szeptyckyj", "text": ""}
{"id": "1230555", "revid": "131358", "url": "https://it.wikipedia.org/wiki?curid=1230555", "title": "Jess Kedwell Van Strattan", "text": ""}
{"id": "1230556", "revid": "632732", "url": "https://it.wikipedia.org/wiki?curid=1230556", "title": "Bona Espero", "text": "La Fazenda-Escola Bona Espero (in italiano, \"buona speranza\") \u00e8 una comunit\u00e0 per bambini poveri fondata in Brasile nel 1957 dagli esperantisti torinesi Giuseppe e Ursula Grattapaglia, e riconosciuta dal governo brasiliano come organizzazione di pubblica utilit\u00e0. Si trova a Alto Para\u00edso de Goi\u00e1s, nello stato Goi\u00e1s e utilizza l'esperanto come strumento di comunicazione della comunit\u00e0.\nGli adulti sono vegetariani. L'alimentazione di base si compone di pasta e di riso, di zuppa di legumi, di soia accompagnata da frutta e altri legumi. Un'alimentazione comprendente latte e formaggi viene proposta a ogni pasto per i bambini al fine di aumentare l'apporto di proteine. La fattoria, che ospita anche una scuola, produce il cibo necessario alla sopravvivenza degli abitanti della comunit\u00e0, costituita da circa 50 persone."}
{"id": "1230558", "revid": "1305772", "url": "https://it.wikipedia.org/wiki?curid=1230558", "title": "G\u00f8tu", "text": "G\u00f8tu \u00e8 stato un comune delle Isole F\u00e6r \u00d8er fino al 1\u00ba gennaio 2009 quando \u00e8 stato unito a Leirv\u00edk nel nuovo comune di Eystur.\nIl comune era costituito da quattro localit\u00e0 della parte meridionale di Eysturoy: G\u00f8tugj\u00f3gv, Nor\u00f0rag\u00f8ta (capoluogo), Sy\u00f0rug\u00f8ta, Undir G\u00f8tuei\u00f0i. Nel 2006 contava 1.065 abitanti."}
{"id": "1230559", "revid": "6923", "url": "https://it.wikipedia.org/wiki?curid=1230559", "title": "Ferrovia del Panama", "text": ""}
{"id": "1230560", "revid": "24823", "url": "https://it.wikipedia.org/wiki?curid=1230560", "title": "David di Donatello per la migliore attrice esordiente", "text": "Il David di Donatello per la migliore attrice esordiente \u00e8 un premio cinematografico assegnato nell'ambito dei David di Donatello in due sole edizioni, nel 1982 e 1983."}
{"id": "1230564", "revid": "1305772", "url": "https://it.wikipedia.org/wiki?curid=1230564", "title": "Sj\u00f3var", "text": "Sj\u00f3var \u00e8 un comune delle Isole F\u00e6r \u00d8er. Ha una popolazione di 1.033 abitanti e fa parte della regione di Eysturoy sull'isola omonima.\nIl comune comprende le localit\u00e0 di Innan Glyvur, Kolbanargj\u00f3gv, Morskranes, Selatra\u00f0 e Strendur (capoluogo)."}
{"id": "1230567", "revid": "114635539", "url": "https://it.wikipedia.org/wiki?curid=1230567", "title": "Lago di Velence", "text": "Il lago di Velence (in ungherese significa \"Venezia\") si trova in Ungheria a circa 50\u00a0km a sud-ovest di Budapest. Con i suoi 26\u00a0km\u00b2 di superficie \u00e8 il quarto lago ungherese (il terzo fra quelli naturali). Il lago per la sua vicinanza con Budapest \u00e8 una frequentata localit\u00e0 di vacanze.\nGeografia.\nIl lago di Velence si trova nella regione del Transdanubio, ai piedi delle montagne di Velence (352\u00a0m Meleg Hegy) che insieme ai monti Bakony, ed alle colline di V\u00e9rtes formano le montagne del Transdanubio.\nIl lago \u00e8 un bacino endoreico con una lunghezza di circa 10,8\u00a0km ed una larghezza che varia tra 1,5 e 3,5\u00a0km. A parte alcuni piccoli immissari la sua esistenza \u00e8 legata alle piogge che ne costituiscono la principale alimentazione. Da questa situazione consegue che il lago \u00e8 soggetto nel tempo a variazioni della sua altezza legate ai cicli climatici. Nel 1993 a causa delle siccit\u00e0 degli anni precedenti il lago si era ritirato di circa 50 metri dalle attuali sponde arrivando ad una profondit\u00e0 di soli 72\u00a0cm. Negli anni successivi a seguito di lavori di ripristino ed alimentazione artificiale d'acqua il lago \u00e8 stato riportato ad una altezza media di circa 160\u00a0cm.\nLa bassa profondit\u00e0 dei fondali, unita all'elevato soleggiamento, fanno del lago di Velence uno dei laghi pi\u00f9 caldi d'Europa: in estate la temperatura dell'acqua arriva intorno ai 26 - 28\u00a0\u00b0C.\nLe condizioni climatiche favoriscono lo sviluppo di piante che ben si adattano alle aree paludose, fra queste la Phragmites australis, o cannuccia di palude, di cui \u00e8 ricoperto circa un terzo del lago di Valence.\nNella zona del lago sono presenti due aree naturali protette:\nLa Riserva ornitologica si trova nella zona a ovest del lago, fra il lago stesso, la ferrovia che collega Budapest con Sz\u00e9kesfeh\u00e9rv\u00e1r e l'Autostrada M7. Il pantano di Dinny\u00e9s e poco pi\u00f9 a sud separato dalla riserva dal terrapieno della suddetta ferrovia. Le specie che popolano la zona sono gli aironi minori, aironi bianchi e spatole che vivono nei canneti, o sulle rive del lago.\nStoria.\nIl nome Velence risale al XV secolo ed \u00e8 da attribuirsi ad uno storico italiano, Antonio Bonfini, vissuto in quel periodo, che scrisse una biografia del re Mattia Corvino. Il nome \u00e8 da mettere in relazione con gli abitanti del Veneto che si stabilirono l\u00ec in quel tempo, dato che \"Velence\" in ungherese significa, appunto, Venezia.\nIl 29 settembre 1848 a nord del lago, presso il paese di P\u00e1kozd, si ebbe la prima vittoria nella battaglia degli ungheresi contro gli Asburgo per la libert\u00e0 dell'Ungheria. Una targa commemorativa della battaglia si trova nella chiesa di Sukor\u00f3, mentre sulla riva nord del lago un Obelisco riporta le scene della battaglia.\nLocalit\u00e0.\nLe localit\u00e0 principali che si trovano sulle rive del lago o nelle immediate vicinanze sono:\nA circa 15\u00a0km si trova la citt\u00e0 di Sz\u00e9kesfeh\u00e9rv\u00e1r (in italiano \"Albareale\") capoluogo della provincia di Fej\u00e9r."}
{"id": "1230571", "revid": "1963768", "url": "https://it.wikipedia.org/wiki?curid=1230571", "title": "Ogden Nash", "text": "Nel 1932 si un\u00ec allo staff del \"The New Yorker\"."}
{"id": "1230572", "revid": "72396", "url": "https://it.wikipedia.org/wiki?curid=1230572", "title": "Tubo irradiante", "text": ""}
{"id": "1230583", "revid": "78273", "url": "https://it.wikipedia.org/wiki?curid=1230583", "title": "Seconda Guerra del Nord", "text": ""}
{"id": "1230590", "revid": "110157", "url": "https://it.wikipedia.org/wiki?curid=1230590", "title": "Leesburg (Florida)", "text": "Leesburg \u00e8 un comune degli Stati Uniti d'America, nella contea di Lake nello Stato della Florida. Fondato nel 1857 ha una popolazione di 19.835 abitanti (2006).\nIl territorio di questa citt\u00e0 ha un'ampiezza di 63,3 km\u00b2 (il 23.65% di questa superficie \u00e8 occupato da acque interne)."}
{"id": "1230591", "revid": "729019", "url": "https://it.wikipedia.org/wiki?curid=1230591", "title": "Peter Robinson (scrittore)", "text": "Biografia.\nNato a Castleford, nello Yorkshire, nel 1950, ha vissuto in Inghilterra e studiato all'universit\u00e0 di Leeds, laureandosi in letteratura inglese, prima di emigrare in Canada nel 1974 ed ivi ottenere un master in inglese e scrittura creativa all'universit\u00e0 di Windsor. \u00c8 stato allievo di Joyce Carol Oates\nAttualmente, Robinson vive a Toronto con la moglie Sheila Halladay, ed insegna occasionalmente tecnica del romanzo giallo alla \"University of Toronto's School of Continuing Studies\".\n\u00c8 noto per i suoi gialli ambientati nella citt\u00e0 immaginaria di \"Eastvale\" nello Yorkshire e nei suoi dintorni, che hanno come protagonista il detective \"Alan Banks\". Ha inoltre pubblicato altri romanzi e racconti \u2013 nel 1998, con \"Two Ladies of Rose Cottage\" ha vinto il Premio Macavity per il miglior racconto, nel 2000 ha vinto il Premio Barry per il miglior romanzo con \"In a dry Season\", poi nel 2001, con \"Missing in Acting\" ha vinto l'Edgar Award per il miglior racconto \u2013 cos\u00ec come alcune poesie e due articoli sull'arte e sulla tecnica della scrittura.\nIl suo primo romanzo, \"Gallows View\" (1987), ha introdotto il personaggio dell'ispettore capo Alan Banks ed \u00e8 stato inserito nella rosa dei candidati per il \"Premio John Creasey \" nel Regno Unito e per il \"Crime Writers of Canada best first novel award\". Nel 1988 \"A dedicated man\" \u00e8 stato inserito nella rosa dei candidati per il \"Premio CWC's Arthur Ellis \". \"A necessary end\" e \"The hanging valley\", entrambi i romanzi con l'ispettore Banks come protagonista, usciti nel 1989 sono stati nominati per un \"Premio Arthur\". Entrambi hanno ricevuto ottime recensioni sulla rivista statunitense Publisher Weekly.\nNel 2002, Robinson ha ricevuto il premio \"Dagger in the library\" dal CWA. Il tredicesimo libro, il romanzo \"Playing with the fire\", con protagonista Alan Banks, \u00e8 stato tradotto in quindici lingue."}
{"id": "1230593", "revid": "599013", "url": "https://it.wikipedia.org/wiki?curid=1230593", "title": "Lms", "text": ""}
{"id": "1230598", "revid": "767487", "url": "https://it.wikipedia.org/wiki?curid=1230598", "title": "Mi faccia causa", "text": "Mi faccia causa \u00e8 un film a episodi del 1985, diretto da Steno ed interpretato da Christian De Sica, Gigi Proietti, Enrico Montesano e Stefania Sandrelli.\nDel film esiste anche una versione lunga per la televisione, della durata di 3 ore e mezza.\nAmbientazione.\nIl regista Stefano Vanzina (in arte Steno) gi\u00e0 nel 1953 aveva diretto \"Un giorno in pretura\", con ambientazione in aule giudiziarie, dove il magistrato era impersonato da Peppino De Filippo. Stavolta il pretore \u00e8 interpretato da Christian De Sica.\nTrama.\nNel primo episodio il pretore ha il coraggio di condannare un mafioso corleonese di nome Rosario Mancuso per lesioni colpose, in quanto egli ha investito con l'auto un cittadino. Quando si reca al bar per un cognac viene avvicinato dall'imputato e crede che questi stia minacciandogli la famiglia. Scappa per allertare la moglie ma, quando lei arriva in pretura, l'equivoco \u00e8 chiarito: il mafioso voleva ringraziarlo perch\u00e9 la sentenza costituiva l'alibi che gli serviva in un grave processo di mafia. Il pretore si ritrova frastornato con in mano una busta gialla contenente la mazzetta regalatagli dal mafioso, non sa che fare e chiede alla donna delle pulizie di custodirgliela fino al termine delle udienze. Il mafioso si dichiarer\u00e0 poi pentito, sostenendo che l'unica volta che ha sentito la parola \"Lupara\", era riferito a un paesino italiano.\nNel secondo episodio si assiste alla contesa fra il rocker Artemio Chiccaccia con band al seguito e il musicista napoletano Leonardo De Leonardis, che canta in aula un pezzo che appare a tutti essere un plagio di \"'O sole mio\". Il pretore \u00e8 il pi\u00f9 coinvolto dalla musica e si mette a cantare e ballare. In futuro, il maestro De Leonardis far\u00e0 causa allo Stato italiano perch\u00e9 sostiene che l'Inno di Mameli \u00e8 in realt\u00e0 una sua canzone e pretende il rimborso dei diritti d'autore.\nNel terzo episodio un'impiegata dell'ufficio tasse, Rosanna Bianchini, ha querelato la giornalista Luisa Pelliccione del settimanale \"La donna italiana\", per un articolo secondo il quale lei sarebbe una prostituta. Il fatto risulta vero al pretore, che applica la legge e non accoglie la querela. Terminata l'udienza per\u00f2 si invaghisce di Rosanna e, per farla ricredere sul fatto che la fortuna torner\u00e0 a sorriderle, si sbarazza della busta gialla datagli dal mafioso, regalandola a lei. Con quei soldi, Rosanna distribuisce mazzette a direttori di concorsi, vincendone addirittura quattro.\nNel quarto episodio Luigi Marchetti detto \"Mani d'oro\" \u00e8 un ladro che ha tentato di ripulire una villa. Reo confesso, racconta come era maturato il piano partendo dalle notizie avute nel bar. Le stranezze della villa erano diventate pi\u00f9 complicate ancora quando aveva fatto amicizia col piccolo figlio dei padroni della villa: questi si era offerto di aprirgli la cassaforte di casa a patto che il malvivente avesse giocato con lui. Tuttavia l'uomo vuole dimostrargli di essere in grado di forzare la cassaforte anche senza chiavi, ma l'impresa si rivela impossibile. Sconsolato, chiede al bambino di dargli le chiavi ma, vedendo che sta dormendo beatamente, viene colto da una crisi di pentimento e fa per uscire senza rubare nulla. Mentre sta uscendo, viene scoperto dalle colf che chiamano la polizia. Viene condannato a tre mesi senza condizionale per violazione di domicilio. In carcere, Marchetti fonder\u00e0 il Sindacato Ladri Artisti Professionisti, ottenendo una lauta pensione.\nNel quinto episodio Rebecchino De Profundis, orologiaio con fama di jettatore, denuncia un vicino di casa per averlo chiamato \"jettatore\". Il denunciante risulta essere una persona pericolosa, capace di mettere a scompiglio l'aula con tempeste di vento e black-out ogni qualvolta venga contraddetto, nonostante egli stesso sostenga di non possedere nessun fluido maligno. In una situazione che sembra quasi un esorcismo, il pretore accoglie la sua richiesta e condanna il querelato a versargli 200.000 lire. Il De Profundis in futuro chieder\u00e0 un altro risarcimento perch\u00e9, dopo essere crollato lo stabile in cui abitava, l'amministratore ha insinuato che fosse colpa sua.\nNel sesto episodio un chirurgo plastico grande tifoso dell', ha denunciato per atti osceni, ingiurie e turpiloquio due tifosi romanisti, l'elettrauto Oreste e il principe Valfredo Orselli di Querciarola, perch\u00e9 i due, che erano con lui allo stadio Olimpico, in preda all'euforia del vantaggio per 2-1 della sull'Inter, gli avevano fatto la pip\u00ec sulle spalle. Alla fine si scateneranno in aula le passioni calcistiche dei presenti, compresa quella del pretore Pennisi, tifoso della .\nNel settimo episodio, un uomo effeminato di nome Umberto Recchia denuncia un signore perch\u00e9, in seguito a una banale lite, l'ha apostrofato \"frociaccio\". Il querelante, assistito dalla testimonianza di un impiegato e da un avvocato in gran forma, ottiene giustizia e riceve un risarcimento in denaro.\nNell'ottavo episodio, Annibale Saraceni \u00e8 un pugile licenziato dal manager, che ha vinto una sola sfida a pugni nella vita: quella per salvare un cagnolino, mettendo al tappeto tre cattivoni che stavano per dar fuoco all'animale. Il quadrupede, chiamato Augusto dai suoi precedenti padroni, si rivela essere un ladro che aiuta Annibale in piccoli furti. Grazie al cane, Annibale aveva conosciuto la fidanzata Ziz\u00ec; per\u00f2 cane e pugile avevano esagerato rubando un anello per Ziz\u00ec. Il pretore, visto che il cane non pu\u00f2 parlare, assolve il pugile che ha scaricato la colpa su Augusto e condanna l'animale al canile. Tuttavia, temendo che l'animale sia abbattuto, Annibale cambia versione e si autoaccusa per lasciare il cane alle cure della ragazza. Annibale uscir\u00e0 poi dal carcere, sostenuto da varie associazioni animaliste e ambientaliste, ma soprattutto grazie all'aiuto di Augusto, che \u00e8 riuscito a diventare amico di Marco Pannella.\nNel nono episodio il protagonista \u00e8 lo stesso De Sica. Mentre \u00e8 a letto con la moglie, sognando l'arrivo dei marziani che portano giustizia, una luce lo abbaglia dalla finestra. Crede che siano loro, ma \u00e8 solo il vicino di casa che vuole farsi una costruzione abusiva, dal momento che lo stesso pretore sta costruendo abusivamente una veranda sulla terrazza. In una crisi di pentimento, Giovanni si autodenuncer\u00e0 per costruzione abusiva di stanza.\nVersione televisiva.\nLa versione televisiva del film, che dura 3 ore e 36 minuti, \u00e8 stata trasmessa in televisione divisa in due parti il 3 e 4 settembre 1987 su Italia 1. In questa versione ci sono anche quattro casi in pi\u00f9: un truffatore che, spacciandosi per vecchio compagno di scuola di alcuni concittadini, si intrufolava a casa loro e li derubava; una disputa tra un ristoratore marchigiano e un cliente accusato di insolvenza perch\u00e9, a giudizio di quest'ultimo, il cibo era immangiabile; un'avvenente signora accusata di possesso illecito di valuta e un altro caso di truffa, che tocca anche Giovanni perch\u00e9 il condannato era un uomo a cui il pretore aveva chiesto un favore previo pagamento."}
{"id": "1230600", "revid": "106376", "url": "https://it.wikipedia.org/wiki?curid=1230600", "title": "Sindaci di Crema", "text": "Questo elenco riporta i responsabili dell'amministrazione civica del comune di Crema in provincia di Cremona.\nRepubblica di Crema (1797-1797).\nLa breve Repubblica di Crema dur\u00f2 dal 29 marzo al 9 luglio 1797.\nPrima Repubblica Cisalpina (1797-1799).\nA causa di un saccheggio degli archivi comunali, avvenuto il 25 aprile 1799, le informazioni relative al periodo sono parziali.\nDominio austriaco (1799-1800).\nIl 25 aprile 1799 gli austrorussi fecero cadere la Repubblica Cisalpina e insediarono una municipalit\u00e0 aristocratica. I francesi tornarono all'indomani della Battaglia di Marengo (14 giugno 1800).\nRegno d'Italia (1861-1889).\nIl sindaco veniva nominato con regio decreto e doveva essere scelto fra i consiglieri comunali.\nRegno d'Italia (1889-1927).\nNel 1889 veniva introdotta l'elezione del sindaco da parte del consiglio comunale, scelto tra i suoi membri.\nRegno d'Italia (1927-1943).\nLa legge n. 237 del 4 febbraio 1926 reintroduceva la carica del podest\u00e0 scelto per regio decreto dal governo fascista. L'anno successivo, tutti gli organi comunali vennero soppressi e fu affidato l'incarico al primo podest\u00e0, affiancato da un vicepodest\u00e0, nominato dal Ministero dell'Interno e da una consulta municipale di nomina prefettizia.\nRepubblica Sociale Italiana (1943-1945).\nDurante la Repubblica Sociale Italiana il prefetto affidava l'amministrazione dei comuni ad un commissario e ad una giunta comunale.\nRegno d'Italia (1945-1946).\nIl 26 aprile 1945 il Comitato di Liberazione Nazionale designava il sindaco per un primo governo provvisorio dopo la Liberazione. La giunta fu riconosciuta per decreto prefettizio datato 1\u00ba ottobre 1945\nRepubblica Italiana (1946-1993).\nIl sindaco veniva eletto dal consiglio comunale, eletto tra i suoi membri.\nRepubblica Italiana (dal 1993).\nLa legge n. 81 del 25 marzo 1993 introduceva l'elezione diretta del sindaco."}
{"id": "1230601", "revid": "21880", "url": "https://it.wikipedia.org/wiki?curid=1230601", "title": "Echinodorus", "text": ""}
{"id": "1230608", "revid": "101768", "url": "https://it.wikipedia.org/wiki?curid=1230608", "title": "Whisky a Go Go", "text": "Il Whisky a Go Go \u00e8 un locale di West Hollywood, California, situato all'8901 di Sunset Boulevard nella Sunset Strip, fondato l'11 gennaio 1964 sulle basi di un'ex centrale di polizia.\nStoria.\nIl locale, noto anche come Whiskey bench\u00e9 la grafia corretta (come si vede dall'insegna) sia \"Whisky\", deve il suo nome alla prima discoteca, \"Le Whisky \u00e0 Go-Go\" appunto, fondata a Parigi, rue de Seine, nel 1947. Essa era frequentata da marinai americani che, tornando in patria, portarono l'idea e la resero popolare negli anni cinquanta.\nQuesto locale ha ospitato durante la sua storia molti importanti artisti come The Doors, Jimi Hendrix, The Kinks, The Who, Cream, Europe, Led Zeppelin, Aerosmith, The Byrds, Alice Cooper, Blondie, Talking Heads, Buffalo Springfield, Antonio Iorio, Maroon 5, System of a Down, Them, Red Hot Chili Peppers, The Mothers of Invention, Toto, Black Sabbath, Otis Redding, The Turtles, Michael Nesmith, Roxy Music, Oasis, The Germs, The Runaways, X, Ratt, M\u00f6tley Cr\u00fce, Van Halen, Ramones, The Dictators, Linkin Park, Love, Misfits, Elvis Costello, XTC, The Jam, Slayer, Deicide, Green Day, Fall Out Boy, Weezer.\nIn varie epoche al Whisky hanno suonato anche artisti italiani come la PFM, Caparezza, Fox and Family, Luciano Ligabue, Raven Tide, Bad Bones, Hollywood Groupies.\nFamose rimasero anche le pi\u00f9 recenti esibizioni di Guns N' Roses, Metallica, Soundgarden, Nirvana, Luke Bryan, Mudhoney, Melvins e 7 Year Bitch.\nGli Aerosmith tornano a suonare dal vivo al \"Whisky a Go Go\" l'8 aprile 2014, dopo ben 41 anni dalle esibizioni del 3 e 4 dicembre 1973, anno del loro esordio discografico.\nNell'occasione la band esegue anche due brani con il chitarrista Slash. Il concerto \u00e8 stato trasmesso in diretta streaming su YouTube. \nVari album dal vivo intitolati \"Live at the Whisky\" o \"Live at the Whiskey\" sono stati registrati presso il locale."}
{"id": "1230611", "revid": "287204", "url": "https://it.wikipedia.org/wiki?curid=1230611", "title": "Tesoro di \u015aroda", "text": "Il tesoro di \u015aroda (in polacco \"Skarb \u015aredzki\") \u00e8 uno dei ritrovamenti archeologici pi\u00f9 rilevanti del XX secolo. Fu trovato nel 1985 a \u015aroda \u015al\u0105ska in Polonia. La maggior parte del tesoro si trova ora nel museo regionale di \u015aroda \u015al\u0105ska.\nIl tesoro \u00e8 costituito da:"}
{"id": "1230612", "revid": "78273", "url": "https://it.wikipedia.org/wiki?curid=1230612", "title": "J. B. Watson", "text": ""}
{"id": "1230618", "revid": "92723", "url": "https://it.wikipedia.org/wiki?curid=1230618", "title": "Eparchia caldea de Il Cairo", "text": ""}
{"id": "1230620", "revid": "287204", "url": "https://it.wikipedia.org/wiki?curid=1230620", "title": "Los Angeles Wolves", "text": "I Los Angeles Wolves furono un club calcistico statunitense di Los Angeles nato ed estintosi nel volgere di due stagioni. Campione della Lega United Soccer Association nel 1967, disput\u00f2 nel 1968 la stagione d'esordio della North American Soccer League per poi sciogliersi alla fine del torneo.\nStoria.\nIl torneo della United Soccer Association (in pratica la NASL con un diverso nome, ma che conservava il diritto a fregiarsi del campionato di Prima Divisione su riconoscimento della FIFA) fu disputato nel 1967: quell'edizione della Lega fu disputata utilizzando squadre europee e sudamericane in rappresentanza di quelle della USA, che non avevano avuto tempo di riorganizzarsi dopo la scissione che aveva dato vita al campionato concorrente della National Professional Soccer League I; la squadra di Los Angeles fu rappresentata dagli inglesi del Wolverhampton (da cui il nome \"Wolves\" della squadra californiana, che adott\u00f2 nel proprio logo il lupo della squadra inglese). I Wolves vinsero il torneo e divennero quindi i primi campioni nordamericani dell'era professionistica.\nL'anno seguente la NPSL I rientr\u00f2 nella USA e la Lega divenne la NASL. I Wolves furono ai nastri di partenza ma, a dispetto del fresco titolo di campioni, non andarono oltre il terzo posto della propria divisione e non si qualificarono ai \"playoff\". Una media complessiva, nel biennio, di circa 5.000 spettatori per gara - in uno stadio vasto come il Coliseum, capace di contenerne all'epoca 100.000 - spinse la propriet\u00e0 della franchigia ad abbandonare la NASL. Solo nel 1974, con l'avvento degli Aztecs, il calcio professionistico torn\u00f2 a Los Angeles.\nNel 2014 \u00e8 stato fondato un club quasi omonimo, con sede a Torrance, il L.A. Wolves FC, militante nella United Premier Soccer League."}
{"id": "1230622", "revid": "72396", "url": "https://it.wikipedia.org/wiki?curid=1230622", "title": "Kyrill", "text": ""}
{"id": "1230623", "revid": "78273", "url": "https://it.wikipedia.org/wiki?curid=1230623", "title": "Eparchia maronita de Il Cairo", "text": ""}
{"id": "1230625", "revid": "110157", "url": "https://it.wikipedia.org/wiki?curid=1230625", "title": "Serie A1 1978-1979 (pallacanestro maschile)", "text": "Il campionato di Serie A1 di pallacanestro maschile 1978-1979 \u00e8 stato il cinquantasettesimo organizzato in Italia.\nLa prima fase del campionato prevede un girone all'italiana con partite di andata e ritorno. La vittoria vale 2 punti, la sconfitta 0. Alla seconda fase di play-off accedono le prime 8 classificate. Le prime 6 squadre sono automaticamente qualificate ai quarti di finale, mentre le classificate al 7\u00b0 ed all'8\u00ba posto sfidano in un turno preliminare le prime 2 classificate di Serie A2. Il turno preliminare si svolge in un incontro unico, mentre quarti, semifinali e finale sono al meglio delle 3 partite.\nRetrocedono in Serie A2 le ultime 4 squadre classificate."}
{"id": "1230626", "revid": "2132806", "url": "https://it.wikipedia.org/wiki?curid=1230626", "title": "Serie A1 1979-1980 (pallacanestro maschile)", "text": "Il campionato di Serie A1 di pallacanestro maschile 1979-1980 \u00e8 stato il cinquantottesimo organizzato in Italia.\nLa prima fase del campionato prevede un girone all'italiana con partite di andata e ritorno. La vittoria vale 2 punti, la sconfitta 0. Alla seconda fase di play-off accedono le prime 8 classificate. Le prime 6 squadre sono automaticamente qualificate ai quarti di finale, mentre le classificate al 7\u00b0 ed all'8\u00ba posto sfidano in un turno preliminare le prime 2 classificate di Serie A2. Il turno preliminare si svolge in un incontro unico, mentre quarti, semifinali e finale sono al meglio delle 3 partite.\nRetrocedono in Serie A2 le ultime 4 squadre classificate."}
{"id": "1230627", "revid": "124457002", "url": "https://it.wikipedia.org/wiki?curid=1230627", "title": "Luigi Milan", "text": "Carriera.\nHa giocato in Serie A con , , e , collezionando complessivamente 219 presenze e 30 reti in massima serie, e 64 presenze e 8 reti in Serie B. \n\u00c8 stato decisivo per il successo della Fiorentina nella Coppa delle Coppe 1960-1961, prima edizione nel torneo, mettendo a segno le due reti con cui i toscani si sono aggiudicati la finale di andata a Glasgow contro i , per poi realizzare la rete di apertura anche al ritorno a Firenze. Perse la finale di Coppa delle Coppe 1961-1962."}
{"id": "1230628", "revid": "117459306", "url": "https://it.wikipedia.org/wiki?curid=1230628", "title": "Ponte Nuovo (Ravenna)", "text": "Ponte Nuovo \u00e8 un quartiere di Ravenna. \nDeve il suo nome al ponte costruito nel XVIII secolo dopo la diversione dei Fiumi Uniti, che in precedenza circondavano le mura della citt\u00e0 e in non poche occasioni avevano causato disastri con le loro esondazioni. Il ponte Nuovo fu costruito tra il 1735 e il 1736.\nNegli ultimi decenni del XX secolo quartiere di Ponte Nuovo ha subito una forte espansione grazie al rafforzamento delle linee di comunicazione, all'avvenuta edificabilit\u00e0 dei terreni agrari circostanti e anche alla posizione di cerniera con la vicina Classe, frazione in cui vi \u00e8 l'antica basilica di Sant'Apollinare, importante meta turistica.\nTra Ponte Nuovo e Madonna dell'Albero si trova il sacrario dei 56 Martiri, monumento innalzato alle vittime di una strage nazista.\nLo storico \"Circuito del Savio\" (1923-27) attraversava la frazione, in quanto l'intersezione fra il rettilineo del \"Dismano\" verso il campo di aviazione (ora Aeroporto di Ravenna) con l'attuale \"Via Romea\" che porta a Classe, avveniva con uno stretto tornante proprio di fronte al ponte sui Fiumi Uniti, dove ora \u00e8 situata una rotonda con al centro il monumento a Alva Myrdal, la cosiddetta\"Rotonda delle Tartarughe\". Uno scherzo del destino vuole che proprio questo animale fosse dedicato da Gabriele D'Annunzio a Tazio Nuvolari, che si ciment\u00f2 proprio sulle strade del Circuito."}
{"id": "1230629", "revid": "1980354", "url": "https://it.wikipedia.org/wiki?curid=1230629", "title": "Franco Giavara", "text": "\u00c8 scomparso nel 1970 all'et\u00e0 di 37 anni, stroncato da un cancro.\nCarriera.\nCalciatore.\nGli inizi sono in squadre quali Magenta e Bondenese, per poi passare alla , con cui non riesce tuttavia ad esordire in prima squadra in campionato. Disputa quindi due campionati col , con cui ottiene una promozione in Serie B.\nNel 1960 si trasferisce al Catania, con cui disputa tre campionati di Serie A dal 1960 al 1963, ottenendo con gli etnei 67 presenze in massima serie.\nIl 29 gennaio 1961 nel match contro l'Inter, perso 5-0, il Catania realizz\u00f2 ben 4 autoreti, di cui 2 Giavara, e 2 anche il suo compagno di squadra Elio Grani. Record di autogol in una partita di Serie A tutt'ora ineguagliato.\nDopo gli anni alle pendici dell'Etna, chiude la carriera di calciatore alla .\nIn carriera ha totalizzato complessivamente 67 presenze in Serie A e 33 in Serie B, senza mai andare a segno.\nAllenatore.\nCessata l'attivit\u00e0 agonistica, intraprende quella di allenatore, prima come secondo nel Mantova, poi al Rovereto che porta dalla Serie D alla Serie C in due anni, prima della prematura scomparsa"}
{"id": "1230630", "revid": "1851848", "url": "https://it.wikipedia.org/wiki?curid=1230630", "title": "Mario Castellazzi", "text": "Carriera.\nNel ruolo di ala destra, ha disputato tre campionati di Serie A con la e con il Catania, totalizzando complessivamente 60 presenze e 11 reti.\n\u00c8 stato l'autore del primo gol con un tiro al volo all'incrocio dei pali, nella partita Catania-Inter del 4 giugno 1961, che diede origine alla celebre espressione \u00abClamoroso al Cibali!\u00bb, pronunziata dal radiocronista Sandro Ciotti."}
{"id": "1230631", "revid": "155634", "url": "https://it.wikipedia.org/wiki?curid=1230631", "title": "Serie A1 1980-1981 (pallacanestro maschile)", "text": "Il campionato di Serie A1 di pallacanestro maschile 1980-1981 \u00e8 stato il cinquantanovesimo organizzato in Italia.\nLa prima fase del campionato prevede un girone all'italiana con partite di andata e ritorno. La vittoria vale 2 punti, la sconfitta 0. La seconda fase \u00e8 la cosiddetta fase ad orologio, dove cio\u00e8 ogni squadra gioca 3 ulteriori partite in case contro le squadre che la seguivano in classifica, e 3 in trasferta contro quelle che la precedevano. La terza fase sono i play-off a cui accedono le prime 8 classificate, insieme alle prime 4 della Serie A2 1980-1981. Le prime 4 classificate sono ammesse automaticamente ai quarti di finale. Tutti i turni di play-off si svolgono al meglio delle 3 gare, con l'eventuale sfida decisiva in casa della squadra meglio classificata dopo la seconda fase.\nLe squadre classificate al 9\u00ba e al 10\u00ba posto restano in Serie A1; quelle classificate all'11\u00ba ed al 12\u00ba disputano lo spareggio contro la 5\u00aa e la 6\u00aa di Serie A2 per la permanenza in Serie A1. Le ultime 4 classificate retrocedono in Serie A2."}
{"id": "1230637", "revid": "13833", "url": "https://it.wikipedia.org/wiki?curid=1230637", "title": "Eparchia di Guizeh", "text": ""}
{"id": "1230639", "revid": "1851848", "url": "https://it.wikipedia.org/wiki?curid=1230639", "title": "Remo Bicchierai", "text": "Carriera.\nGioc\u00f2 in Serie A negli anni sessanta con le maglie di e Catania."}
{"id": "1230641", "revid": "125951530", "url": "https://it.wikipedia.org/wiki?curid=1230641", "title": "Lungometraggi Disney", "text": "Dal 1937 la Walt Disney Pictures realizza indipendentemente, o con collaborazioni, film e lungometraggi d'animazione. Lo studio principale dedicato alla produzione di film d'animazione \u00e8 l'attuale Walt Disney Animation Studios, ma altre produzioni parallele si sono affiancate a questo filone principale, realizzate da sezioni interne della Disney e filiali estere, o in co-produzione con studio indipendenti. In questa lista non sono inclusi i documentari di Disneynature o La natura e le sue meraviglie.\nClassici Disney.\nQuesta \u00e8 la lista dei lungometraggi d'animazione prodotti da Walt Disney Animation Studios e distribuiti nelle sale cinematografiche.\nDisney \u2022 Pixar.\nQuesta \u00e8 la lista dei lungometraggi d'animazione prodotti da Pixar Animation Studios, co-prodotti da Walt Disney Pictures. Tutti questi film sono realizzati in CGI.\nAltri lungometraggi.\nCinematografici d'animazione.\nQuesta \u00e8 la lista dei lungometraggi d'animazione prodotti o coprodotti da Walt Disney Pictures fuori da serie o categorie specifiche, e distribuiti nelle sale cinematografiche.\nCinematografici live-action.\nQuesta \u00e8 la lista dei lungometraggi live-action, ovvero girati dal vivo prodotti o coprodotti da Walt Disney Pictures fuori da serie o categorie specifiche, e distribuiti nelle sale cinematografiche.\n\"Direct-to-video\".\nQuesta \u00e8 la lista dei lungometraggi d'animazione, prodotti da Walt Disney Pictures, o da suoi studios interni, o da filiali estere, e realizzati per la distribuzione direttamente nei mercati dell'home video e per le trasmissioni televisive.\nMolti di questi film sono sequel dei lungometraggi d'animazione di Walt Disney Animation Studios; altri hanno come protagonisti personaggi della Banda Disney; altri ancora sono tratti o sono episodi pilota di .\nFilm in tecnica mista.\nQuesta \u00e8 la lista dei lungometraggi in live action prodotti da Walt Disney Pictures contenenti scene e personaggi animati, ovvero i cosiddetti film a tecnica mista. Questa lista non include film animati ma con qualche elemento in live action (come Fantasia, Saludos Amigos, I tre Caballeros, Bongo e i tre avventurieri, Lo scrigno delle sette perle e \"Le avventure di Ichabod e Mr. Toad\")"}
{"id": "1230644", "revid": "599013", "url": "https://it.wikipedia.org/wiki?curid=1230644", "title": "Franco Cordova", "text": "Biografia.\nNegli anni 1970 Cordova fu sposato con Simona Marchini, figlia di Alvaro, all'epoca presidente della Roma. Fu successivamente sposato, dal 2001 al 2002, con Marisa Laurito.\nCarriera.\nClub.\nFranco Cordova detto \"Ciccio\", nato a Forl\u00ec da famiglia napoletana, crebbe tra i partenopei della Flegrea, rilevata poi dall'; esord\u00ec in Serie C con la dove, con sei partite e un gol, si guadagn\u00f2 le attenzioni del per il salto in massima divisione. Dopo due stagioni all'ombra dell'Etna, pass\u00f2 all' di Helenio Herrera. Con i nerazzurri gioc\u00f2 solo una partita, a Napoli, il 22 maggio 1966. L'anno successivo fu in prestito al , giocando 25 partite.\nNel 1967 fu ingaggiato dalla , con la quale disput\u00f2 212 partite segnando 9 gol, e della quale fu capitano dal 1972 al 1976; in quest'ultima estate, entrato in rotta col presidente giallorosso Gaetano Anzalone il quale aveva concluso la sua cessione al , Cordova rifiut\u00f2 il trasferimento e, \u00abper ripicca\u00bb oltrech\u00e9 per ragioni familiari, chiese e ottenne un clamoroso passaggio ai rivali della , in cui milit\u00f2 tre stagioni.\nConcluse la carriera durante la militanza all', nel 1980, a seguito della squalifica di un anno e due mesi inflittagli per il suo coinvolgimento nello scandalo del calcioscommesse.\nNazionale.\nAd aprile 1975 debutt\u00f2 in nazionale contro la , allo Stadio Olimpico di Roma. Contro la , un mese pi\u00f9 tardi, disput\u00f2 la sua seconda e ultima gara con la maglia azzurra."}
{"id": "1230646", "revid": "666668", "url": "https://it.wikipedia.org/wiki?curid=1230646", "title": "Carlo Facchin", "text": "Carriera.\nGiocatore.\nProdotto dal vivaio della SPAL, ha successivamente giocato in Serie A con Catania (con cui alla prima giornata del campionato 1964-1965, il 13 settembre 1964, segn\u00f2 al 90\u00ba il gol del pareggio in trasferta per 1-1 contro il Milan, dopo che al 1\u00ba aveva segnato Lodetti, per arrivare a raggiungere alla fine del campionato il quarto posto nella classifica dei cannonieri con 13 gol, dopo che nelle prime 5 giornate aveva segnato 6 reti), (nelle cui file nella stagione 1967-1968 si piazza tra i migliori cannonieri della Serie A), Lanerossi Vicenza e Almas Roma.\nAllenatore.\nTerminata la carriera di giocatore, ha intrapreso quella di tecnico, arrivando a guidare la Nazionale di calcio a 5 dell'Italia dal maggio del 1990 all'aprile del 1991 e riprendendola dal 1993 al maggio del 1997, in quest'ultimo frangente ha qualificato la nazionale per gli Europei ed i Mondiali del 1996. In queste due manifestazioni \u00e8 giunto rispettivamente quarto ed eliminato nel girone di qualificazione alla semifinale."}
{"id": "1230648", "revid": "72396", "url": "https://it.wikipedia.org/wiki?curid=1230648", "title": "Chaki", "text": "Chaki (\u8336\u5668) \u00e8 un termine che indica tutti i tipi e gli stili di scatole porta-t\u00e8 usati nella Cerimonia del t\u00e8 giapponese.\nI \"Chaki\" sono i recipienti in cui il t\u00e8 \"matcha\" (\u62b9\u8336, t\u00e8 verde in polvere) viene conservato prima di essere portato nella stanza del t\u00e8 (denominata \"chashitsu\", \u8336\u5ba4). Qui il \"matcha\" conservato nel \"chaki\" viene servito in una tazza (\"chawan\", \u8336\u7897) per mezzo di un cucchiaio in bamb\u00f9 (\"chashaku\", \u8336\u6753) e mescolato dal \"chasen\" (\u8336\u7b45, un frullino in bamb\u00f9) con dell'acqua bollente prima di essere servito. I \"Chaki\" non sono tuttavia i recipienti in cui viene conservato il \"matcha\" per lungo tempo, ma vengono utilizzati esclusivamente per la durata della cerimonia. Successivamente vengono svuotati e puliti, mentre il \"matcha\" avanzato viene conservato in contenitori a chiusura ermetica e riposto in un luogo fresco.\nStili e classificazione.\nIn generale, i \"chaki\" possono essere suddivisi in due categorie principali: quelli in legno o bamboo, e quelli in ceramica.\nPossono essere inoltre distinti a seconda del tipo di t\u00e8 (leggero, o \"usucha\" \u8584\u8336; o denso, denominato \"koicha\" \u6fc3\u8336) che debbono contenere e che caratterizzano il tipo o fase di \"cha no yu\".\nI \"chaki\" in ceramica e porcellana sono chiamati cha-ire (\u8336\u5165, \"qualcosa in cui viene messo del t\u00e8\") o koichaki (\u6fc3\u8336\u5668 \"\"chaki\" per il t\u00e8 denso\"), mentre i chaki di bamb\u00f9 e legno sono conosciuti come usuchaki (\u8584\u8336\u5668, \"\"chaki\" per il t\u00e8 leggero\") o natsume (\u68d7, anche \"\"jujube\", in riferimento alla loro forma).\nSia i \"cha-ire\" che i \"natsume\" sono ulteriormente classificati secondo il luogo di provenienza, i materiali e la forma, e in alcuni casi dall'artigiano che li ha prodotti o, in casi ancora pi\u00f9 particolari, dal nome specifico a loro assegnato.\nNatsume (Usuchaki).\nIn senso lato, un \"usuchaki\" (o \"natsume\") \u00e8 un recipiente di legno con un coperchio, designato per contenere t\u00e8 leggero ovvero quel tipo di t\u00e8 destinato al \"cha no yu\" \"Usucha\". Tradizionalmente, gli \"usuchaki\" sono realizzati a mano usando legno o bamb\u00f9, che possono poi essere laccati o lasciati intrattati. Possono inoltre presentare dei disegni, dipinti, applicati o scolpiti sul recipiente. Oggi sono disponibili degli \"usuchaki\" in plastica, ben pi\u00f9 economici.\nIl nome \"natsume\"\" viene dal frutto natsume o jujube (in italiano \"giuggiolo\" o \"dattero cinese\"), che alcuni \"usuchaki\" sembrano ricordare. Strettamente parlando, la parola \"natsume\" dovrebbe essere usata solamente per riferirsi a recipienti aventi la sommit\u00e0 larga e piatta e la base stretta che d\u00e0 appunto questo nome, ma nella pratica corrente ogni \"usuchaki\" pu\u00f2 essere chiamato \"natsume\".\nDal momento che i \"natsume\" sono usati per la Cerimonia \"Usucha\", sono i primi \"chaki\" che gli studenti del t\u00e8 imparano ad usare, essendo questa cerimonia del t\u00e8 pi\u00f9 semplice della Cerimonia \"Koicha\".\nStoria dei natsume.\nIl primo utilizzo di contenitori a forma di \"natsume\" potrebbe essere stato quello di piccoli vasi da fiore.\nIl loro primo utilizzo come contenitori del t\u00e8 \u00e8 attribuito a Haneda Gorou (\u7fbd\u7530\u4e94\u90ce) vissuto nei pressi del tempio Myoukaku-ji (\u5999\u899a\u5bfa) di Kyoto, durante il periodo di Ashikaga Yoshimasa (\u8db3\u5229\u4e49\u653f, 1435-90). \nIl loro utilizzo divenne popolare nel periodo Edo, a causa dell'influenza di Sen no Riky\u016b (\u5343\u5229\u4f11, 1522-1591).\nTipi di natsume.\nI \"natsume\" possono essere divisi in tre tipi principali: grandi (\u5927\u68d7 \"\u014d-natsume\"), medi (\u4e2d\u68d7 \"ch\u016b-natsume\") e piccoli (\u5c0f\u68d7 \"ko-natsume\"). Comunque esistono moltissime sfumature e varianti tra le varie grandezze.\nIl \"natsume\" pi\u00f9 comune \u00e8 di media o grande dimensione, ed \u00e8 laccato in rosso o nero.\nIl preferito dal riformatore del Cha no yu, Sen no Riky\u016b fu il \"riky\u016b-gata natsume\" (\u5229\u4f11\u5f62\u68d7), denominato anche \"kawatarou\" (\u6cb3\u592a\u90ce), interamente laccato di nero sia all'esterno che all'interno e privo di ogni altra decorazione.\nAltri tipi di \"natsume\" sono, ad esempio, il \"shirifukurami\" (\u5c3b\u81a8) largo alla base; il \"chaoke\" (\u8336\u6876); il \"doubari\" (\u80f4\u5f20), allargato al centro; il \"kouaka\" (\u7532\u8d64), con il coperchio colorato di rosso.\nCha-ire (Koichaki).\nUn \"cha-ire\" \u00e8 un recipiente di ceramica con un piccolo coperchio, fatto per contenere t\u00e8 per la cerimonia del t\u00e8 \"denso\" (\"Koicha\"). Il coperchio del \"cha-ire\" \u00e8 tradizionalmente in avorio ed \u00e8 rivestito da una foglia d'oro nella parte interna. Oggi questi coperchi sono spesso realizzati con materiali che richiamano solamente la tonalit\u00e0 dell'avorio. Le sue dimensioni variano da 3-15 centimetri per l'altezza, mentre il diametro \u00e8 di circa 4-8 centimetri. Di solito un Chaire \u00e8 inserito in un sacchetto, denominato \"shifuku\" (\u4ed5\u670d), di materiale prezioso, broccato in oro, in sitle damasco o con strisce di seta denominate \"kantou\" (\u95f4\u9053).\nStoria del cha-ire.\nI \"cha-ire\" furono originariamente usati in Cina durante le Dinastie Song meridionali e Yuan come contenitori di olii essenziali e medicine, e furono importati in Giappone per essere usati come contenitori del t\u00e8 dalla fine dello shogunato Ashikaga o dall'inizio dell'era Tokugawa.\nTipi di cha-ire.\nI \"Cha-ire\" possono essere divisi in due categorie: \"karamono\" (\u5510\u7269) e \"wamono\" (\u548c\u7269, a volte \"kokuyakimono\"). I \"Karamono\" sono \"cha-ire\" creati in Cina o fatti a somiglianza di questi ultimi, mentre i \"wamono\" sono quelli creati in Giappone. Questi possono vengono suddivisi secondo la ceramica ed il forno usati o secondo la forma.\nKaramono.\nI \"cha-ire karamono\" sono divisi per forma:\nWamono.\nI \"cha-ire Wamono\" sono classificati secondo il nome delle ceramiche e dei forni usati:"}
{"id": "1230649", "revid": "767487", "url": "https://it.wikipedia.org/wiki?curid=1230649", "title": "Renzo Fantazzi", "text": "Carriera.\nGiocatore.\nClub.\nHa giocato in Serie A con il Catania, totalizzando 55 presenze e una rete nella massima serie. Ha esordito in Serie A nel Catania nella stagione 1964-1965, durante la quale collezion\u00f2 30 presenze e nessuna rete. In quella stagione il Catania termin\u00f2 all'ottavo posto in classifica; nella quinta giornata \u00e8 stata capolista solitaria. Nella stagione successiva conobbe meno gloria, nonostante abbia segnato la sua unica rete nel massimo campionato italiano contro il Cagliari (partita poi terminata con il punteggio di 2-1 per il Catania). La sua esperienza catanese si concluse assieme a quella dell'allenatore Carmelo Di Bella.\nNazionale.\nNel 1964 partecip\u00f2 ad una partita fra la Nazionale italiana e , terminata con il punteggio di 2-0 per gli azzurri, valida per il torneo di qualificazione alle Olimpiadi.\nAllenatore.\nHa allenato il Carpi in Serie D nella stagione 1975-1976, nella quale \u00e8 subentrato in panchina a Giuliano Piovanelli."}
{"id": "1230650", "revid": "767487", "url": "https://it.wikipedia.org/wiki?curid=1230650", "title": "Luigi Valsecchi", "text": "Carriera.\nGiocatore.\nIn giovent\u00f9 ha militato nel Venezia. Durante la carriera agonistica ha collezionato 4 presenze in Serie A con il nella stagione 1948-1949.\nAllenatore.\nDa allenatore \u00e8 stato per anni secondo di Carmelo Di Bella ed ha allenato il Catania nella massima serie nel 1966. \u00c8 stato a pi\u00f9 riprese tecnico dei rossazzurri in Serie B.\nHa allenato anche il Ragusa, il Patern\u00f2 in Serie D, il Milazzo e il Barcellona in Prima Categoria."}
{"id": "1230651", "revid": "1005847", "url": "https://it.wikipedia.org/wiki?curid=1230651", "title": "Renato Fabrizi", "text": "Ader\u00ec ben presto agli ideali comunisti, fu pi\u00f9 volte manganellato dai fascisti locali ed arrestato. Sub\u00ec due condanne al confino politico che scont\u00f2 nel 1932 sull'isola di Lipari e, nel 1936, a Bonefro. Condannato per attivit\u00e0 sovversiva, poich\u00e9 fu fondatore della cellula comunista denominata \"Banda Ragno\" operante ad Osimo tra il 1930 e il 1932. Mor\u00ec al confino il 29 aprile 1937 presso l'ospedale di Larino, a causa delle vessazioni subite dai fascisti, aggravate da fattori ambientali.\nBiografia.\nPrime attivit\u00e0 politiche.\nFin dalla sua prima giovinezza dette prova di seguire i principi socialisti del padre Giuseppe e del fratello Armando, ma contrariamente al genitore, che subisce due condanne, dalle quali venne comunque assolto, Renato fino al 1931 \u00e8 incensurato. La sua cultura non era tale da potergli permettere di tenere conferenze, ma amava molto la lettura. Secondo il Commissario di Pubblica Sicurezza, che stese la relazione per la schedatura, Renato accomun\u00f2 lettere a pubblicazioni sovversive, tenendosi sempre comunque al corrente sugli sviluppi della politica in Unione Sovietica. Questa sua passione gli confer\u00ec un certo ascendente sui compagni, la cui istruzione era sicuramente pi\u00f9 limitata. Non fece mai mistero delle proprie convinzioni politiche, neanche all'avvento del fascismo. Per questo motivo venne pi\u00f9 volte bersagliato e malmenato, non potendo disporre in aggiunta di una solida corporatura.\nCondanna a Lipari.\nDalla data della sentenza, 11 gennaio 1932, Fabrizi e compagni restarono nella carceri di Ancona per un mese circa. Il 12 febbraio dall'ufficio del Ministro dell'interno, venne comunicato ai reclusi Fabrizi, Verdolini e Vigiani, la sede del domicilio coatto: l'isola delle Eolie, Lipari (Telegramma Min. Int. n.3238). Renato Fabrizi venne condotto sull'isola il 21 marzo 1932. Lipari fu una colonia penale per detenuti politici al confino politico di primo piano, come lo erano Ponza, Ventotene, Ustica, etc. In quel palmo di terra, transitarono pure personaggi come Ferruccio Parri, Emilio Lussu, Francesco Fausto Nitti e Carlo Rosselli.\nDall'imputazione fu sollevato l'11 febbraio 1933, quando sar\u00e0 gi\u00e0 rientrato nella sua Osimo, essendo stato nel frattempo prosciolto dal confino di polizia in occasione dell'amnistia per il decennale della Marcia su Roma.\nNuova condanna.\nNon appena rientrato ad Osimo inizi\u00f2 a frequentare i suoi vecchi compagni, sospetti per il loro passato politico. Il 25 luglio 1936 viene di nuovo arrestato dalla Milizia con l'accusa di \u00abaver in pubblico manifestato idee sovversive, approvando l'attuale movimento comunista spagnolo\u00bb e per questo suo ideale appoggio al movimento repubblicano spagnolo, viene condannato nuovamente al confino politico. La destinazione scelta questa volta \u00e8 Bonefro. \nLe modestissime condizioni di vita, il clima molisano, le percosse dei suoi carcerieri e questa condizione di abbandono, di sicuro isolamento e di speranze fugate, fu il prologo del compimento della tragedia che lo accompagner\u00e0 negli ultimi mesi di vita.\nIl 21 marzo 1937 venne disposto il suo ricovero presso il vicino ospedale di Larino. Renato Benedetto Fabrizi cess\u00f2 la sua esistenza in quell'ospedale, lontano dalla sua terra e dai suoi cari il 29 aprile 1937.\nInizialmente la sua salma fu tumulata nel cimitero della cittadina molisana, per essere trasferita ad Osimo dopo la Liberazione. Le sue spoglie giacciono nella tomba monumentale dedicata ai partigiani osimani caduti, nel cimitero di Osimo.\nIn sua memoria \u00e8 stato istituito il Premio Nazionale ANPI \"Renato Benedetto Fabrizi\", un riconoscimento a cadenza annuale istituito dalla sezione ANPI di Osimo in provincia di Ancona, assegnato a persone che abbiano partecipato alla lotta di liberazione o alla loro memoria e a persone che, nel quadro della loro attivit\u00e0, si siano distinte nel campo dell'editoria, della ricerca storica, della multimedialit\u00e0 su argomenti attinenti all'antifascismo, la Resistenza, la Costituzione e i diritti umani."}
{"id": "1230653", "revid": "1851848", "url": "https://it.wikipedia.org/wiki?curid=1230653", "title": "Dino Ballacci", "text": "Biografia.\nEbbe i primi contatti col calcio all'Oratorio di Sant'Egidio ed entr\u00f2 nelle giovanili del Bologna su segnalazione di Amedeo Biavati e Raffaele Sansone; in giovent\u00f9 anche pratic\u00f2 il pugilato. Nel luglio 1944 si un\u00ec alla Resistenza in Friuli, facendo parte della 5\u00aa Brigata Osoppo. Al termine della guerra divent\u00f2 terzino titolare del Bologna e vi milit\u00f2 per dodici stagioni, sempre in Serie A, diventando uno dei calciatori rossobl\u00f9 pi\u00f9 rappresentativi degli anni Cinquanta.\nChiuse nelle serie minori per diventare poi apprezzato allenatore di diverse squadre provinciali. Negli ultimi anni visse con la moglie a Linaro d'Imola; ebbe tre figli maschi, uno dei quali, Marco, calciatore.\n\u00c8 morto ad 89 anni dopo una malattia.\nCaratteristiche tecniche.\nCalciatore.\nTerzino sinistro, nel Bologna fece parte di un'arcigna coppia di difensori con Guglielmo Giovannini. Ricordato generalmente per il gioco rude, dichiar\u00f2: \u00ab\"Io miravo al pallone, poi pazienza se prendevo le gambe\"\u00bb; Carlo F. Chiesa lo ha descritto \u00ab\"mastino difensivo dal carattere proverbialmente combattivo\"\u00bb che, secondo Fabio Campisi, \u00ab\"non abbandonava mai l'avversario\"\u00bb. Raccont\u00f2 negli anni della maturit\u00e0: \u00ab\"Non riuscivo mai a fare tutte le partite, perch\u00e9 ero spesso squalificato. Se uno fingeva di ricevere un fallo, dopo lo portavano fuori perch\u00e9 gli si faceva male sul serio\"\u00bb.\nAllenatore.\nAllenatore per lo pi\u00f9 in squadre di provincia, era solito imporre tattiche poco spettacolari e fortemente votate al difensivismo; Ivo Bocca le descrisse sul \"Corriere dello Sport\" nel 1966: \u00ab\"Ballacci rifiuta i ghirigori, pretende il gioco volante, le fiondate improvvise. Difesa accorta e stoccata al cuore dell'avversario che si scopre nell'\"a fondo\"\"\u00bb. Durante il campionato di Serie C2 1980-1981 la sua Alessandria fu contrapposta per filosofia di gioco alla vivace di Corrado Orrico, avversaria nella lotta per la promozione. Ballacci, pesantemente contestato dal pubblico di Carrara in occasione dello scontro diretto, dichiar\u00f2 apertamente al termine della partita: \u00ab\"Noi siamo brutti, per nulla tecnici, [...ma] lottiamo con accanimento su ogni pallone e badiamo pi\u00f9 al risultato che al bel gioco\"\u00bb. La giornalista alessandrina Mimma Caligaris lo ha definito \u00ab\"un po' scomodo per il suo carattere, ma con idee chiare e con grande personalit\u00e0\"\u00bb, lodandone il \u00ab\"mix di qualit\u00e0 tecniche, abilit\u00e0 nella gestione del gruppo e esperienza\"\u00bb.\nCarriera.\nCalciatore.\nClub.\nBologna.\nEsord\u00ec col Bologna nel dopoguerra, contribuendo alla vittoria della Coppa Alta Italia nel 1946; debutt\u00f2 in Serie A l'anno successivo, in -Bologna 1-2 del 10 marzo 1947.\nInizi\u00f2 a giocare con regolarit\u00e0 tra i titolari a partire dalla stagione 1948-1949, dopo l'addio di Luigi Spadoni. In quell'anno l'allenatore Cargnelli convert\u00ec la squadra, fino ad allora fedele al metodo, al sistema e Ballacci and\u00f2 a comporre la nuova coppia di terzini con Giovannini; per Sappino fu \u00ab\"uno dei migliori della nuova squadra ad abituarsi al cambio del modulo\"\u00bb. Disput\u00f2 la prima gara del campionato successivo, in casa contro l'Atalanta, da centrale, ma la pesante sconfitta rimediata (2-6), prodromo di un campionato deludente in cui i rossobl\u00f9 si salvarono solamente all'ultima giornata, convinse Cargnelli a riportarlo sulla fascia sinistra dove, scrive Chiesa, era \u00ab\"insuperabile\"\u00bb.\nConfermato dall'allenatore Giuseppe Viani, al timone per quattro stagioni, negli anni della maturit\u00e0 fu tra gli artefici della \u00ab\"risalita rossobl\u00f9\"\u00bb: nel 1954-1955 il Bologna s'inser\u00ec nella lotta scudetto, chiudendo al quarto posto, miglior prestazione dal 1941; l'anno dopo, penultimo a fine febbraio, inaugur\u00f2 col neo-allenatore Campatelli una clamorosa serie di risultati utili che gli permise di chiudere quinto. Ballacci, pur \u00ab\"stagionato\"\u00bb, si dimostr\u00f2 \u00ab\"ancora efficace\"\u00bb. L'aneddotica ne ricorda gli incontri col presidente Renato Dall'Ara per il rinnovo del contratto, ai quali entrambi si presentavano muniti di pistola, e il tumultuoso rapporto con Viani, dal quale pure eredit\u00f2 il credo tattico una volta divenuto allenatore. Nel 1956-1957 fin\u00ec tra le riserve per l'avvicendamento col giovane Mirko Pavinato.\nGli ultimi anni.\nNel 1957-1958 pass\u00f2 in Serie B, al neopromosso Lecco; gioc\u00f2 poi nelle serie minori con Lucchese, Portogruaro e Portocivitanovese.\nNazionale.\nL'irremovibilit\u00e0 di Sergio Cervato gli precluse la carriera in Nazionale: disput\u00f2 un'unica partita, nella quale subentr\u00f2 proprio al suo pari-ruolo fiorentino, a Milano nel 1954, per le qualificazioni alla Coppa del Mondo (Italia-Egitto 5-1). Dell'esperienza raccont\u00f2: \u00ab\"entrai sull'1-1 e feci anche un assist per Boniperti\"\u00bb, che peraltro da avversario lo soffriva particolarmente. Nell'occasione, il presidente del Bologna Renato Dall'Ara gli regal\u00f2 un orologio d'oro.\nAllenatore.\nLe prime esperienze.\nDopo le prime esperienze da giocatore-allenatore con Portogruaro (scopr\u00ec Furlanis, che segnal\u00f2 al Bologna) e Portocivitanovese, nel 1962-1963 pass\u00f2 al Rovigo e nel 1963-1964 fu chiamato in Serie B dal pericolante , a stagione iniziata, dopo le dimissioni di Luigi Ferrero. La squadra biancazzurra, relegata sul fondo della classifica, avvi\u00f2 una rimonta \u00ab\"tanto entusiasmante quanto sfortunata\"\u00bb, insufficiente a garantirle la salvezza; le buone prestazioni valsero a Ballacci la chiamata della neopromossa , con cui ottenne un undicesimo posto nel 1964-1965.\nCatanzaro, Catania e Arezzo.\nTra le esperienze pi\u00f9 significative vi fu quella al Catanzaro, nella stagione 1965-1966: la squadra calabrese, militante in B, fall\u00ec la promozione a causa di un girone di ritorno negativo, ma sal\u00ec \u00ab\"per la prima volta alla ribalta del grande calcio nazionale\"\u00bb conquistando la finale di Coppa Italia. Superate quattro squadre di A (Lazio, Napoli in trasferta, Torino e Juventus, nuovamente in campo avverso), il Catanzaro fu sconfitto dalla Fiorentina di Chiappella negli ultimi minuti supplementari della decisiva gara di Roma, da un calcio di rigore; Vittorio Pozzo volle complimentarsi coi giallorossi per la \u00ab\"gagliarda partita\"\u00bb.\nDopo due stagioni al Catania, che fruttarono come miglior risultato un quarto posto in B, fu ingaggiato dall', che allen\u00f2 tra il 1970 ed il 1973 e poi nuovamente tra il 1976 e il 1979, per un totale di sei stagioni: \u00e8 ad oggi l'allenatore che ha guidato gli amaranto per pi\u00f9 partite. \u00c8 ricordato soprattutto per il campionato 1970-1971, nel quale la squadra toscana lott\u00f2 per la promozione in A; in questi anni lanci\u00f2 Francesco Graziani e Paolo Conti.\nLe esperienze all'Alessandria e alla Pistoiese.\nAllen\u00f2 poi a pi\u00f9 riprese l'Alessandria: nel 1973-1974 seppe costruire una rocciosa difesa in grado di subire solo 9 reti in 34 gare e conquist\u00f2 la promozione in Serie B, l'ultima nella storia del sodalizio grigio, malgrado una stagione contrassegnata dal difficile rapporto con la societ\u00e0: minacci\u00f2 pi\u00f9 volte le dimissioni a causa di ricorrenti divergenze di vedute con la societ\u00e0 sul mercato e sulla formazione titolare, e fu infine esonerato a due giorni dalla gara contro il , che sanc\u00ec la matematica vittoria del torneo; arriv\u00f2 a dichiarare: \u00ab\"Ho dato un grande dispiacere ai dirigenti portando l'Alessandria tra i cadetti\"\u00bb.\nAll'Alessandria sarebbe tornato in due occasioni: nel 1980-1981, in \u00ab\"un grave momento di crisi per i grigi, dopo l'abbandono di Bruno Cavallo\"\u00bb, proprietario fino alla stagione precedente, con la squadra caduta in C2. Ballacci conquist\u00f2 la promozione in terza serie con una formazione che defin\u00ec \u00ab\"senza punte, improvvisata a ottobre\"\u00bb e fu confermato nell'annata successiva; l'Alessandria non riusc\u00ec ad ottenere la salvezza, e il difensivismo dell'allenatore fu contestato dalla tifoseria. Nel 1988 fu chiamato nuovamente ad Alessandria per sostituire l'esonerato Adelmo Capelli: gi\u00e0 distante dalla promozione in C1, la squadra forn\u00ec valide prestazioni comunque non sufficienti ad agganciare il vertice della classifica. Secondo un sondaggio del giornale \"Il Piccolo\" (2012) Ballacci risultava lungamente l'allenatore pi\u00f9 amato dai tifosi dell'Alessandria.\nNel 1974-1975 pass\u00f2 alla Pistoiese, con cui conquist\u00f2 una promozione in C, primo passo dell'ambiziosa e rapida scalata dai dilettanti alla massima serie avviata del presidente arancione Melani.\nGli anni Ottanta e le ultime esperienze.\nOltre all'Alessandria, negli anni Ottanta allen\u00f2 diverse squadre. Nel 1980 subentr\u00f2 ai due terzi di campionato a Pietro Fontana alla guida dell'Anconitana (Serie C1) non riuscendo ad evitarne la retrocessione; segu\u00ec poi il Riccione in Interregionale, la Massese nel 1983-1984 (sostituito da Costanzo Balleri, venne poi richiamato prima del termine della stagione, guadagnando la salvezza) e l'Aesernia, ultimo in C2 nel 1985-1986."}
{"id": "1230654", "revid": "767487", "url": "https://it.wikipedia.org/wiki?curid=1230654", "title": "Drew Forsyth", "text": "Con questo gruppo pubblic\u00f2 nel 1978 e nel 1979 rispettivamente gli album \"Quiet Riot\" e \"Quiet Riot II\", per poi abbandonare la band dopo queste pubblicazioni."}
{"id": "1230656", "revid": "287204", "url": "https://it.wikipedia.org/wiki?curid=1230656", "title": "Sergio Pellizzaro", "text": "Biografia.\nA causa della sua passione per il \"gioco\", ha speso tutti i suoi risparmi ottenuti durante la carriera, vedendosi costretto a vendere tutto ci\u00f2 che possedeva e ad aprire una piccola ditta di trasporti nel riminese, citt\u00e0 in cui era rimasto a vivere dopo il ritiro, e un tabacchino (che poi rivender\u00e0).\nSposato con Fiorella da cui ha avuto due figli, Stefania e Cristiano, era iscritto al \"Supercorso\" di Coverciano per prendere il patentino di allenatore, ma non concluse l\"iter\" a causa di sopravvenuti lutti in famiglia.\nCaratteristiche tecniche.\nEra un attaccante spesso utilizzato come ala.\nAbile nel dribbling, tentava spesso la conclusione a rete. Era anche molto veloce e in grado di servire assist vincenti agli attaccanti. Era inoltre un abile rigorista: batteva i tiri senza rincorsa.\nCarriera.\nCresciuto nel settore giovanile del , la societ\u00e0 biancorossa lo fa esordire in Serie A a diciannove anni. Tra il 1963 e il 1965 colleziona 5 presenze. Dopo un anno in prestito all', nel quale colleziona 26 presenze e 10 reti, si afferma nella citt\u00e0 virgiliana, dove nella stagione 1965-1966 scende in campo 36 volte segnando 5 gol.\nViene quindi acquistato dalla . Nella capitale gioca 12 partite segnando un gol nella stagione 1966-1967, e quindi viene ceduto al in Serie B, dove realizza 14 gol nella stagione 1967-1968 (in 37 presenze giocate in maniera buona), fra cui una doppietta al , squadra in cui pass\u00f2 nella stagione successiva.\nTorna quindi a giocare in Serie A con la maglia del per un biennio (dal 1968 al 1970): scende complessivamente in campo 56 volte in campionato, segnando 16 gol fra cui una tripletta all'Atalanta, anch'essa sua futura squadra; ai nerazzurri segn\u00f2 anche due reti nella partita di ritorno. Il gol pi\u00f9 bello dei 10 della prima stagione, a detta sua, \u00e8 quello al al volo di sinistro sul campo fangoso.\nAl termine del periodo in rosanero in cui ci fu la retrocessione della squadra, nell'estate 1970 viene acquistato dall'. A Milano trova poco spazio, non partecipando alla vittoria dell'undicesimo scudetto nerazzurro nella stagione 1970-1971 poich\u00e9 ceduto in prestito al Palermo gi\u00e0 a novembre, tornando cos\u00ec in Sicilia dove segna 7 gol in 29 partite. Tornato all'Inter per la stagione 1971-1972, segna 2 gol in 15 partite di campionato raggiungendo la finale della Coppa dei Campioni: in tutta la manifestazione entra sempre a partita in corso, ed \u00e8 decisivo sia nei quarti di finale contro i belgi dello Standard Liegi che in finale contro gli olandesi dell'Ajax; nell'andata dei quarti fornisce l'assist a Jair per il gol vittoria, e nella gara di ritorno serve un assist a Sandro Mazzola, mentre nella semifinale contro gli scozzesi del Celtic segna il proprio tiro di rigore dopo lo 0-0 dei tempi regolamentari e supplementari.\nNel 1972 passa all'Atalanta, sempre nel massimo campionato, nell'operazione che ha portato a Milano Giuseppe Massa, Adelio Moro, Giuseppe Doldi e Sergio Magistrelli. A Bergamo, tra il 1972 e il 1974, segna 5 gol in 55 incontri disputati.\nGli ultimi anni di carriera li gioca nel , con cui ottiene una promozione in Serie A e con cui segna 10 gol in 39 partite nel biennio 1974-1976, e nel , chiudendo la carriera nel campionato cadetto. In Romagna gioca 46 partite e segna 6 reti tra il 1976 e il 1978"}
{"id": "1230658", "revid": "1494169", "url": "https://it.wikipedia.org/wiki?curid=1230658", "title": "NHK (disambigua)", "text": ""}
{"id": "1230659", "revid": "76963", "url": "https://it.wikipedia.org/wiki?curid=1230659", "title": "Benigno De Grandi", "text": "Biografia.\nPer la sua eleganza fuori dal campo Aldo Boffi gli diede il soprannome \"Fiordaliso\".\nDopo la carriera sportiva ha vissuto a Palermo. Col contratto firmato che aveva firmato con il club rosanero compr\u00f2 un albergo nella nat\u00eca Salsomaggiore Terme. Spos\u00f2 Liliana Pitruzzella, Miss Palermo.\n\u00c8 il padre del pittore Francesco De Grandi.\nCaratteristiche tecniche.\nGiocatore.\nEra un mediano sinistro con un ottimo controllo di palla e in grado di fornire assist in maniera precisa, cos\u00ec come era abile nei compiti di marcatura delle mezze ali avversarie e nella regia difensiva.\nMentre militava nel Milan, Gianni Brera lo defin\u00ec \"il quarto svedese\", poich\u00e9 gli altri tre erano i componenti del Gre-No-Li.\nAllenatore.\nIl suo stile di gioco era offensivo.\nCarriera.\nGiocatore.\nGioc\u00f2 con Salsomaggiore, , e prima di passare al , con cui esord\u00ec in Serie A il 20 novembre 1949 e vinse uno scudetto e una Coppa Latina nella seconda delle due stagioni in rossonero (1950-1951).\nNel 1951 pass\u00f2 al Palermo. Per la stagione 1954-1955 venne prestato alla , quindi chiuse la carriera con la societ\u00e0 rosanero dopo la stagione 1956-1957, nella quale non fu mai impiegato.\nIn carriera ha totalizzato complessivamente 121 presenze e 9 reti in Serie A.\nAllenatore e dirigente.\nAllen\u00f2 lo nel 1964-1965 venendo esonerato a stagione in corso.\nNel 1970-1971 \u00e8 inizialmente allenatore in seconda del , squadra nella quale aveva militato da calciatore. Nel gennaio 1971 subentra a campionato in corso prendendo il posto dell'esonerato Carmelo Di Bella, suo primo tecnico, sollevato dall'incarico in seguito alla sconfitta per 1-0 contro la . Ottiene la salvezza portando la squadra dal penultimo al 13\u00ba posto; confermato anche per la stagione successiva, ottiene la promozione in Serie A dopo aver lottato a lungo per il primo posto e averne ottenuto il terzo finale. Nonostante ci\u00f2 lasci\u00f2 i rosanero, dopo che alcune sue richieste di mercato non furono esaudite. Venne sostituito da Umberto Pinardi.\nDopo brevi esperienze sulle panchine del (subentrato ed esonerato), della Turris e del Bolzano, torn\u00f2 sulla panchina del Palermo nel 1975-1976, ma questo ciclo fu meno fortunato del primo. Nella stagione successiva divenne direttore sportivo della societ\u00e0 rosanero.\n\u00c8 stato anche Direttore Tecnico e osservatore in varie squadre siciliane. A partire dal 2003 ha commentato per alcuni anni le partite del Palermo su TGS."}
{"id": "1230661", "revid": "712828", "url": "https://it.wikipedia.org/wiki?curid=1230661", "title": "Gramo", "text": ""}
{"id": "1230662", "revid": "122745076", "url": "https://it.wikipedia.org/wiki?curid=1230662", "title": "Rino Rado", "text": "Carriera.\nGioc\u00f2 in Serie A con il e il Catania. Nel 1966-1967 pass\u00f2 al Catania nello scambio che port\u00f2 Giuseppe Vavassori al Bologna. Nel 1969-1970 ottenne con il Catania la promozione in Serie A."}
{"id": "1230663", "revid": "599013", "url": "https://it.wikipedia.org/wiki?curid=1230663", "title": "Fulvio Francesconi", "text": "Caratteristiche tecniche.\nEra un'ala sinistra.\nCarriera.\nDopo le prime apparizioni nel calcio professionistico col in Serie B nella stagione 1962-1963, nell'estate del 1963 passa alla . Con tale squadra esordisce in Serie A il 7 marzo 1964 nella sconfitta esterna con il , e conclude la stagione 1963-1964 con 4 presenze e 1 rete in campionato, con la conquista della Coppa Italia.\nLa stagione successiva l'allenatore \"giallorosso\" Juan Carlos Lorenzo lo propone come titolare nel ruolo di ala sinistra, e Francesconi segna 7 reti, risultando il cannoniere della squadra a pari merito con Antonio Valent\u00edn Angelillo. L'annata successiva \u00e8 invece meno brillante con 2 reti in 29 presenze, e induce la dirigenza giallorossa a cederlo alla , che si appresta a disputare il suo primo campionato di Serie B dopo venti stagioni nella massima serie.\nA Genova Francesconi conquista, con 20 reti, il titolo di capocannoniere della Serie B e trascina i blucerchiati al primo posto in classifica. Resta in Liguria fino al 1971 per quattro campionati di Serie A, segnando 7 reti nella stagione 1967-1968, 3 nella due successive e nessuna segnatura nell'annata 1970-1971, quando scende in campo 9 volte.\nPassa quindi al Catania dove realizza 20 reti in due stagioni in Serie B, per poi trasferirsi nel 1973 alla Reggiana, dove disputa altri tre campionati di Serie B, l'ultimo dei quali concluso all'ultimo posto, per poi abbandonare l'attivit\u00e0 agonistica.\nIn carriera ha totalizzato complessivamente 131 presenze e 23 reti in Serie A e 218 presenze e 55 reti in Serie B."}
{"id": "1230665", "revid": "599013", "url": "https://it.wikipedia.org/wiki?curid=1230665", "title": "Nop", "text": ""}
{"id": "1230669", "revid": "1632387", "url": "https://it.wikipedia.org/wiki?curid=1230669", "title": "Legs Diamond", "text": "I Legs Diamond sono una band hard rock fondata a San Francisco, California, nel 1975.\nSpesso descritti come la miglior band sconosciuta d'America, i Legs Diamond, nonostante il loro talento, non riuscirono mai a raggiungere forti vendite per diverse ragioni estranee al loro controllo. Il loro stile marcatamente melodico fece guadagnare al gruppo una schiera di ammiratori, tuttavia, la loro notoriet\u00e0 diminu\u00ec fortemente gi\u00e0 a partire dalla met\u00e0 degli anni 1980.\nStoria.\nAnni 70.\nIspirandosi al nome del famoso gangster mafioso degli anni trenta Jack \"Legs\" Diamond, questa formazione cominci\u00f2 a prendere vita nel 1972 dal bassista Michael Gargano e dal batterista Jeff Poole. Fu per\u00f2 nel 1974 che venne a formarsi la prima vera formazione. Insoddisfatti del loro frontman, un uomo identificato come Greg, il gruppo opt\u00f2 per la ricerca di un nuovo cantante, che troveranno in Rick Sanford, anch'egli alla ricerca di un gruppo. Poco dopo si aggiunsero il tastierista Michael Prince ed il chitarrista di Detroit Roger Romeo, che sostitu\u00ec Donovan McKitty. McKitty era un chitarrista nero con una grande reputazione a Los Angeles. Tragicamente, solo un mese prima che iniziassero le sessioni per il debutto del gruppo, il chitarrista venne colpito da una grave malattia agli occhi, che se non avesse curato con un'operazione a New York, lo avrebbe reso completamente cieco. A seguito dell'operazione, McKitty si spost\u00f2 in Gran Bretagna, dove collabor\u00f2 per un periodo con alcuni ex membri dei Dirty Tricks. La prima registrazione dei Legs Diamond avvenne nel 1976 con il brano \"Rat Race\", inciso su un album promozionale distribuito dalla stazione radio di Los Angeles K-West. Quello stesso anno incontrarono Gene Simmons ad una festa organizzata dai Kiss. Il gruppo lo convinse a venire ad assistere ad una delle loro sessioni ed il bassista ne rimase colpito. In seguito Simmons fece in modo che i Legs partecipassero da gruppo spalla al tour dei Kiss di \"Rock and Roll Over\". In questo modo il gruppo suon\u00f2 davanti a 30.000 persone prima della pubblicazione del primo album. I Kiss chiesero di poter utilizzare il brano dei Legs \"Satin Peacock\", ma questi declinarono preferendo tenere la traccia per loro. Il gruppo strinse anche un'amicizia con i Deep Purple, dopo che questi assistettero alle loro prove. Questi fatti permisero al gruppo di venire notati e procurarsi un contratto con la \"major\" Mercury Records, che firmarono il 9 novembre del '76. I maggiori responsabili di questo contratto furono il produttore Derek Lawrence (Deep Purple, Wishbone Ash) ed il collaboratore della Mercury Cliff Burnstein. Una volta avviato l'accordo, i Legs Diamond iniziarono le registrazioni del loro debutto.\nNel 1977 verr\u00e0 quindi pubblicato l'omonimo \"Legs Diamond\", prodotto dallo stesso Lawrence, in occasione del quale Michael Gargano cambi\u00f2 il suo nome in Michael Diamond. Secondo i piani, in origine tutta la band avrebbe dovuto adottare \"Diamond\" come cognome, ma qualcuno fece presente che in questo modo ci sarebbero stati due Michael Diamond nel gruppo. Il bassista decise di cambiare il cognome in ogni caso poich\u00e9 Gargano era difficile da pronunciare. Il debutto ottenne forti riscontri nel sud degli Stati Uniti permettendo al gruppo di costruirsi una grande reputazione in Texas, regione che rimarr\u00e0 sempre fedele ai Legs Diamond durante tutta la loro carriera. Curiosamente nel 1977, i Legs Diamond vennero citati nel film di Woody Allen \"Io e Annie\", dove Paul Simon, nei panni di un produttore discografico, organizza una festa in una lussuosa villa ed afferma che l'abitazione era appartenuta al gruppo di Los Angeles. Il gruppo quindi partecip\u00f2 a svariati tour con grandi nomi come Kiss, REO Speedwagon, Montrose, Styx, Ted Nugent, Angel e molti altri, senza per\u00f2 sfondare nelle classifiche. Poco tempo dopo iniziarono a produrre il seguito discografico. \"A Diamond Is a Hard Rock\", secondo capitolo del quintetto californiano, venne prodotto da Eddie Leonetti, lo stesso uomo responsabile della produzione del disco degli Angel \"White Hot\" nello stesso periodo. Tuttavia, nonostante le sonorit\u00e0 non dissimili dal predecessore, il disco non ebbe i riscontri sperati ed ebbero luogo dei contrasti tra il management e la Mercury, che infine scioglier\u00e0 il contratto con il gruppo. Questi troveranno presto un nuovo accordo con la piccola etichetta Cream Records. Il terzo album \"Fire Power\" arriv\u00f2 nel 1979 e vedeva un cambio di sonorit\u00e0 verso linee pi\u00f9 commerciali rispetto ai primi lavori, con l'intento di ottenere maggiori consensi. La Cream spinse il gruppo ad includere alcune reinterpretazioni, tra cui \"\"You've Lost That Lovin' Feelin\"'\" dei The Righteous Brothers. I Legs Diamond a questo punto non si affrettarono a registrare altro materiale con la label, specie dopo che questa annunci\u00f2 i piani per includere un trombettista, per produrre l'eventuale successore di \"Firepower\". Segu\u00ec inevitabilmente l'interruzione dei rapporti con l'etichetta. Roger Romeo annunci\u00f2 la sua dipartita per intraprendere strade musicali pi\u00f9 orientate sul pop. Il chitarrista diede inizio ad una collaborazione con il batterista Bobby Blotzer e il bassista Tom Croucier. Questo progetto per\u00f2 ebbe breve vita poich\u00e9 entrambi raggiunsero la formazione dei Dokken. I Legs Diamond arruolarono come nuovo chitarrista Jimmy May, con cui registrarono una serie di nuove demo ai Pasha studios con il produttore Spencer Proffer. Ma il potenziale nuovo contratto sfum\u00f2, e le demo per la composizione di un eventuale nuovo album vennero accantonate (emergeranno solo nel 1999 nel disco \"Uncut Diamond\"). Sanford opt\u00f2 per abbandonare il gruppo e dare vita ad un nuovo progetto con il batterista dei The Knack.\nAnni 80.\nViste le varie difficolt\u00e0 ed il frequente ricambio di musicisti, il gruppo decise di cambiare nome, dapprima in Black N' Blue arruolando il cantante Tim Eaton. Questa incarnazione del gruppo dur\u00f2 poche settimane suonando solo un concerto prima di cambiare nuovamente nome in Belladonna e poi in Rag Doll. Sotto questo nome il gruppo partecip\u00f2 ad una compilation dal nome di \"L.A.'s Hottest Unsigned Bands\" con i brani \"\"Nobody's Fool\" (in seguito inclusa nel disco \"Out On Bail\") e \"Love On The Side\"\", realizzata per la Backhouse Records nel 1983. I Rag Doll suonarono per diversi mesi nei club californiani, tra cui alcuni show al fianco dei W.A.S.P., prima di sciogliersi. Diamond lasci\u00f2 nuovamente il gruppo e Prince inizi\u00f2 ad assemblare una nuova versione dei Legs Diamond con il bassista Mike Christie. Questo sostitu\u00ec il precedente Greg Chaisson, membro degli Steeler e in futuro nei Badlands. Con il ritorno di Sanford il gruppo risorse definitivamente. Firmando per la piccola label di Los Angeles Target Records, il quintetto pubblic\u00f2 un EP di 6 tracce, \"Out on Bail\", che segn\u00f2 il loro ritorno nel 1984 e dove iniziarono ad indirizzarsi sullo stile AOR ed in genere su un heavy metal maggiormente melodico e commerciale. Grazie ai riscontri positivi ottenuti in Gran Bretagna, la Music For Nations realizz\u00f2 il disco in Europa, trasformandolo in un full-length con l'inclusione di due tracce aggiuntive, e mantenendo i contatti per futuro materiale. Jeff Poole, che era stato costretto ad usare una batteria elettronica della Simmons durante le incisioni di \"Out On Bail\" per problemi in studio, abbandon\u00f2 il gruppo dopo il termine delle sessioni. Ansiosa di tornare ad esibirsi, la formazione assunse l'ex batterista della band di Lita Ford Dusty Watson. Con il nuovo membro venne pubblicato quindi \"Land of the Gun\" (assieme ad un EP intitolato \"Turn to Stone\" e due tracce bonus nel Regno Unito), che venne autoprodotto. Nonostante sulla copertina del disco fosse stato ritratto il batterista Jonathan Valen (questo suon\u00f2 per i Judas Priest nel tour americano del disco \"Turbo\" nel 1986), in realt\u00e0 egli non suon\u00f2 mai con il gruppo, ma apparve solo sul retro del disco poich\u00e9 Watson fu impossibilitato a partecipare alle fotografie per la copertina.\nIl gruppo si sciolse nel 1987 e Mike Prince assembl\u00f2 i Roq Royale, che includevano il cantante Nate Schaefer, il chitarrista Billy Cannon, il bassista Jean Paul Tante ed il batterista John Merritt. Questa band firm\u00f2 per la Atlantic Records e registr\u00f2 un disco dal titolo omonimo prodotto da Roy Thomas Baker (Queen, The Cars, Cheap Trick), che includeva le reinterpretazioni dei Legs Diamond \"Walk Away\" e e \"\"The Hard Way\". Durante questo periodo si assistette all'esplosione dello sleaze metal, e gruppi di questa corrente come i Guns N'Roses affermarono di essere stati dei grandi fans dei Legs Diamond nel loro primo periodo. Infine, Prince scelse di riformare i Legs Diamond nel 1989 venendo raggiunto da Sanford, il chitarrista originale Roger Romeo, il bassista Mike Christie ed il ritrovato Dusty Watson dietro i tamburi.\nAnni 90.\nI fan dei Legs Diamond rimasero fedeli negli anni, ed il boss della Metal Blade Records, Brian Slagel, ammise che il gruppo influenz\u00f2 la sua passione per la musica da giovane. Il gruppo quindi firm\u00f2 per la Metal Blade e pubblic\u00f2 nel 1990 il sesto album (il primo su CD), \"Town Bad Girl\". Il disco proponeva una versione rivisitata della traccia \"\"Stage Fright\", in origine brano di punta contenuto nell'album di debutto del 1977. I Legs girarono anche il loro primo videoclip, \"I Am For You\"\", che venne trasmesso su MTV sia negli USA che in Europa. Quello stesso anno venne pubblicata anche una raccolta contenente i dischi \"Out on Bail\" e \"Land of the Gun\" in un unico disco. Sanford rimase per\u00f2 vittima di un incidente motociclistico che fece saltare i piani per il loro tour europeo, e Jeff Marcus subentr\u00f2 al posto di Romeo. I californiani suonarono un tour britannico nel 1991. Diamond venne coinvolto per un breve periodo in un nuovo progetto fondato dal bassista dei Dokken Jeff Pilson chiamato War &amp; Peace. Questa band, nel quale militavano anche il chitarrista Randy Hansen e il batterista Vinnie Appice (ex Dio, Black Sabbath), fall\u00ec nell'assicurarsi un contratto discografico, e dopo aver registrato qualche sessione, si sciolse nel 1992. Tuttavia nel 1999 venne pubblicata una raccolta del gruppo intitolata \"The Flesh and Blood Sessions\", nel quale figurava anche Diamond dietro le quattro corde. Qualche anno dopo i War &amp; Peace verranno riformati come una sorta di progetto solista di Pilson, senza per\u00f2 la presenza di Diamond. L'album dal vivo \"Captured Live\", registrato il 28 aprile 1990 a San Antonio, Texas, vide la pubblicazione nel 1992. Verso la fine dell'anno seguirono delle date britanniche, tra cui uno show al Marquee Club. L'anno successivo venne inciso il settimo album in studio dei Legs Diamond, \"The Wish\", realizzato per la Music for Nations. Dopo questo segu\u00ec il pi\u00f9 lungo periodo di pausa del gruppo senza per\u00f2 che venisse annunciato alcuno scioglimento ufficiale.\nNel frattempo venne diffusa la notizia che Michael Prince stesse lavorando niente meno che con Michael Jackson come membro della sua touring band, mentre nel 1998 venne pianificata la pubblicazione dei primi tre dischi dei Legs Diamond su CD per la prima volta. Nel 1999 venne pubblicato per la Zoom Club Records il quarto disco irrealizzato, \"Uncut Diamond\", in origine inciso nel 1980 e mai pubblicato. Romeo cre\u00f2 un nuovo gruppo in stile blues rock chiamato The Riff Rockers, assieme a Jeff Poole, il bassista Teddy Kaye ed il batterista Nicky Ford. Il debutto di questa band, \"Pop's Got The Blues\", vide la luce nel 1999.\nAnni 2000.\nNel 2000 i Legs Diamond si riunirono composti da Sanford, Prince, Poole, il nuovo bassista Adam Kury e il chitarrista Jeff Marcus. Il gruppo aveva mantenuto la sua reputazione, e suon\u00f2 in occasione di uno show di supporto ai Dio e Budgie davanti a 6.000 persone alla Sunken Gardens Arena di San Antonio, Texas quell'aprile. Kury successivamente prender\u00e0 parte ad un progetto parallelo del cantante degli L.A. Guns Phil Lewis chiamato The Liberators. Due anni dopo i Legs parteciparono nuovamente ad un concerto a San Antonio con i Saxon e Moxy. Quello stesso anno la Zoom Club pubblic\u00f2 \"The Collection\", un box set in edizione limitata contenente i primi 4 dischi. La formazione, composta ora da Rick Sanford, Michael Prince, Jeff Poole, Roger Romeo e Adam Kury, segn\u00f2 il suo ritorno nel 2004, firmando per l'etichetta AOR Heaven per un nuovo album in studio. Come avveniva da tradizione ogni due anni, il gruppo partecip\u00f2 nuovamente ad un concerto alla Sunken Gardens Arena di San Antonio in settembre, ormai nominato \"The Legends Of San Antonio Rock\", con Montrose, Starz, Michael Schenker Group e Uli Jon Roth. Il gruppo, tramite la loro label, la Diamond Records, realizz\u00f2 una compilation intitolata \"Favorites Volume One\" nel 2004, contenente due nuovi brani. L'anno successivo viene pubblicata la ristampa di \"Out On Bail\" con l'aggiunta di tre tracce bonus. I Legs, durante il concerto a San Antonio notarono il cantante dei Montrose John Levesque e rimasero colpiti dal suo talento. I rapporti con Rick Sanford cominciarono a deteriorarsi: il cantante si era spostato a San Antonio e risultava difficile provare e comporre materiale con il gruppo a causa della distanza. Inoltre a detta della band, Sanford stava cominciando a perdere qualit\u00e0 vocale gi\u00e0 dal '94/'95, anche a causa del mancato esercizio. Cos\u00ec nel primo 2005, i Legs arruolarono il nuovo cantante John Levesque, che oltre ad aver militato nei Montrose per breve nel 2004, era stato voce dei Wild Horses. Questa formazione incise il nono album, che prese il titolo di \"Diamonds Are Forever\" e venne pubblicato nel 2006. Seguirono subito dopo delle date americane ed europee al \"United Forces Of Rock\" festival, e in ottobre al Rockfabrik di Ludwigsburg, Germania."}
{"id": "1230670", "revid": "198277", "url": "https://it.wikipedia.org/wiki?curid=1230670", "title": "Antonio Ceccarini", "text": "Carriera.\nDiede i primi calci al pallone nelle file della , squadra della nat\u00eca Sant'Angelo in Vado. Scoperto da Silvano Ramaccioni, questi lo port\u00f2 al dove Ceccarini, nel 1968, debutt\u00f2 in Serie D rimanendo con i tifernati per quattro stagioni. A met\u00e0 degli anni settanta vest\u00ec poi fugacemente le maglie di , e , tra Serie C e B, prima di esordire in Serie A nel 1976 con il , rivoluto da Ramaccioni, dove milit\u00f2 per sette campionati, cinque in massima categoria e due tra i cadetti, sino al 1983. La conclusione della carriera agonistica giunse nel 1986, dopo un triennio sui campi di Serie C1 e C2, dove difese i colori di e, infine, .\nNella sua parentesi agonistica pi\u00f9 importante, quella con i grifoni \u2013 di cui divenne una delle storiche \"bandiere\", sesto giocatore pi\u00f9 presente nei campionati \u2013, a fine anni settanta contribu\u00ec al periodo di maggior splendore della cosiddetta \"squadra dei miracoli\", quando arrivarono a Perugia il primo trofeo internazionale, la Coppa Rappan, e quello che rimane il miglior piazzamento della \"provinciale\" biancorossa in massima categoria, il secondo posto nella Serie A 1978-1979. Nei due tornei di Serie B totalizz\u00f2 in seguito 36 presenze con un gol nel 1981-1982 e 31 presenze senza reti nel 1982-1983, per un totale con la casacca perugina di 206 gettoni e 2 reti.\nDurante le stagioni in Umbria si guadagn\u00f2 il soprannome di \"Tigre\" per via della grande grinta che metteva sempre in campo. Un nomignolo legittimato il 4 febbraio 1979, quando mise a segno l'unica sua rete nelle 139 partite disputate in massima serie, quella del pareggio allo scadere nella partita casalinga contro l', nel campionato del 1978-1979: un 2-2 ottenuto con il Perugia peraltro ridotto in nove, marcatura che permise il mantenimento di quell'imbattibilit\u00e0 stagionale che poi gli umbri, primi nella storia nel girone unico, conservarono sino a fine torneo.\nDopo il ritiro.\nUna volta appesi gli scarpini al chiodo, rimase inizialmente nell'ambiente calcistico ricoprendo, nella stagione 1986-1987, il ruolo di allenatore in seconda del Perugia. In seguito divenne imprenditore nel settore tessile, legandosi al gruppo Brunello Cucinelli. \u00c8 scomparso nel 2015, dopo una lunga malattia, all'et\u00e0 di sessantacinque anni."}
{"id": "1230672", "revid": "713714", "url": "https://it.wikipedia.org/wiki?curid=1230672", "title": "Civita d'Antino", "text": "Civita d'Antino (pronuncia: \"Civita d'Ant\u00ecno\") \u00e8 un comune italiano di abitanti della provincia dell'Aquila in Abruzzo. Nel territorio contemporaneo si trovava la citt\u00e0 marsa di Antinum che in epoca romana divenne un importante municipio. Tra la seconda met\u00e0 del XIX secolo e i primi anni del Novecento ospit\u00f2 la scuola estiva dei pittori scandinavi fondata da Kristian Zahrtmann.\nGeografia fisica.\nTerritorio.\nPosta sul versante occidentale della valle Roveto, Civita d'Antino \u00e8 collocata in una posizione dominante del Colle Castagno sull'alta valle del fiume Liri. A fondovalle si trovano le frazioni di Civita stazione e Pero dei Santi che si sono sviluppate dopo il terremoto della Marsica del 1915 nelle vicinanze della stazione ferroviaria e della strada statale 82 della Valle del Liri. Il borgo \u00e8 circondato da alcuni rilievi montuosi come quelli della Serra Lunga e i monti Brecciaro e Cappello appartenenti alla catena montuosa degli Ernici. Il suo territorio confina con i comuni marsicani di Civitella Roveto, Collelongo, Luco dei Marsi, Morino, San Vincenzo Valle Roveto e Trasacco.\nOrigini del nome.\nIl nome del borgo contemporaneo si pone in continuit\u00e0 con quello della citt\u00e0 antica di Antinum. Il termine latino \"\"civitate(m)\" richiama la citt\u00e0 originaria, mentre il toponimo Antino deriverebbe dall'espressione latina \"ante\" (\"anti\") filtrata dalla radice indigena \"ant-\" (\"avanti\" o \"prima\"), oppure dall'estensione linguistica \"ak't-\" (\"promontorio\" o \"collina\") della radice marsa \"ak'-\" (\"acuto\"). Una supposizione lega il toponimo ai termini di sostrato di provenienza etrusca \"Ant\" e \"-i-no\", rendendo il significato di \"aquila\"-\"vento del nord\"\", giustificato dalla posizione dell'abitato sull'altopiano roccioso dominante la valle rovetana. Analoga supposizione etimologica \u00e8 relativa al nome di Antium, antica citt\u00e0 volsca.\nGli abitanti di Antinum erano detti \"Marsi antinates\" (antinati).\nNel corso del Medioevo il centro era noto come \"Civitas Antena\", \"Civitate de Antena\" o semplicemente \"Antena\".\nStoria.\nNel contemporaneo nucleo urbano di Civita d'Antino era situata l'antica citt\u00e0 di Antinum che fu in epoca romana un importante municipium posto nel territorio dei Marsi. La citt\u00e0 antinate era ritenuta un punto geograficamente e militarmente strategico dell'area rovetana, non distante dal confine nord occidentale dei Volsci e degli Ernici.\nLe ricerche, gli scavi e gli studi di carattere storico, archeologico e geologico hanno permesso di riportare alla luce alcuni reperti e antiche iscrizioni relative all'epoca preromana e romana.\nIl borgo, denominato \"Antena\" nel corso dell'XI secolo, diede i natali al benedettino san Lidano, pioniere della bonifica delle paludi pontine. Documenti ecclesiastici attestano che le chiese controllate dall'originaria pieve di Santo Stefano furono donate all'abate Desiderio da Montecassino intorno all'anno 1063. La bolla pontificia del 1183 di Papa Lucio III conferm\u00f2 i possedimenti della chiesa madre di Antena che inclusero alcuni edifici sacri dei centri limitrofi di Meta, Morino e Rendinara.\nIl borgo \u00e8 citato nel \"Catalogo dei Baroni\", elenco di tutti i feudatari del Regno di Sicilia e dei loro possedimenti. Con il predominio dei Normanni, Civita fu un feudo della contea di Albe passata sotto il controllo dei Berardi \"conti dei Marsi\" e successivamente degli Svevi. Documenti ecclesiastici che si riferiscono al XIII secolo attestano il soggiorno in questi luoghi di Pietro da Morrone e forse anche di Francesco d'Assisi. Dopo la battaglia di Tagliacozzo ci fu l'avvento degli Angioini ai quali successero gli Orsini; con la creazione del ducato di Tagliacozzo e della baronia di Civitella Roveto fu governata da aristocratici locali che per circa tre secoli restarono fedeli ai Colonna. La famiglia Ferrante si stabil\u00ec tra il XVI e il XVII secolo a Civita costruendo il palazzo nobiliare e garantendo la crescita socio-economica del comune che nei primi anni del XIX secolo, in seguito all'abolizione del feudalesimo, fu incluso nel distretto di Avezzano. Prima e dopo l'Unit\u00e0 d'Italia il territorio fu interessato dal fenomeno del brigantaggio che impervers\u00f2 fino alla presa di Roma.\nNel corso dell'Ottocento il paese fu visitato da alcuni viaggiatori inglesi del Grand Tour come Richard Colt Hoare, Keppel Richard Craven e Edward Lear.\nDal 1877 ai primi anni del Novecento noti pittori scandinavi come Kristian Zahrtmann, Peder Severin Kr\u00f8yer e Peter Christian Skovgaard frequentarono il borgo abruzzese fondando successivamente la scuola estiva di pittura. Gli artisti realizzarono numerosi quadri ritraenti paesaggi, scene di vita quotidiana, tradizioni popolari e religiose e costumi locali, alcuni dei quali di elevato valore artistico.\nAnche Civita d'Antino conobbe nel corso del XX secolo il fenomeno dell'emigrazione. Numerosi minatori rovetani, emigrati per poter lavorare, persero la vita a causa di una tra le pi\u00f9 gravi sciagure dell'emigrazione italiana, il disastro di Monongah, grave incidente minerario avvenuto nel 1907 in Virginia Occidentale (Stati Uniti).\nIl paese rimase gravemente danneggiato a causa del terremoto della Marsica del 1915, cos\u00ec come ebbe modo di testimoniare lo scrittore e poeta danese Johannes J\u00f8rgensen.\nIl sisma, tra i pi\u00f9 distruttivi della storia italiana, fece registrare a Civita d'Antino 39 vittime. I giovani sopravvissuti al terremoto dovettero partire per il fronte della prima guerra mondiale; 32 furono i soldati civitani che persero la vita.\nDurante la seconda guerra mondiale sub\u00ec danni, atti di violenza e rappresaglie nazi-fasciste cos\u00ec come avvenne a tanti altri centri posti a nord del fronte di Cassino; i bombardamenti causarono 18 vittime civili.\nGrazie al recupero architettonico del borgo antico e alla valorizzazione culturale e ambientale Civita d'Antino \u00e8 diventato uno dei luoghi di villeggiatura della regione abruzzese.\nSimboli.\nStemma: \"D'oro, alla corona dorica d'azzurro, cimata dalla fiamma al naturale\".\nGonfalone: \"Drappo d'azzurro riccamente ornato di ricami d'argento e caricato dello stemma sopra descritto con la iscrizione centrata in argento recante la denominazione del Comune\".\nMonumenti e luoghi d'interesse.\nSiti archeologici.\nResti dell'ocre di Antinum di epoca preromana e romana e del castello-recinto medievale di \"Civitas Antena\" risalente tra il X e il XII secolo si trovano nei pressi del contemporaneo nucleo urbano; quelli della fortificazione di Castelluccio sono posizionati in altura presso la grotta Ferretti a circa 1725 Tracce di piccoli santuari dedicati alle dee Angizia, divinit\u00e0 ctonia associata al culto dei serpenti, e Vesuna, divinit\u00e0 della fertilit\u00e0, sono attestati tra l'estremit\u00e0 del nucleo antico e la localit\u00e0 di colle d'Angelo. Resti dei muri di cinta in opera poligonale come quelli di Porta Campanile (detta anche Porta Campana) e tracce di antichi edifici pubblici caratterizzano il nucleo abitato contemporaneo e alcune aree limitrofe.\nDiverse epigrafi come il bronzo di Antino sono state descritte da alcuni storici e studiosi come Richard Colt Hoare, Pietro Antonio Corsignani, Muzio Febonio e Theodor Mommsen.\nSociet\u00e0.\nTradizioni e folclore.\nNella seconda met\u00e0 di agosto si svolgono la festa del patrono santo Stefano e quella in onore di san Lidano. Nella penultima domenica di agosto si tiene la processione che conduce all'eremo di Santa Maria della Ritornata. Tra ottobre e novembre viene organizzata la \"corsa della botte\", una competizione a squadre che riscopre l'antica attivit\u00e0 dei cantinieri di far rotolare le botti lungo un percorso cittadino.\nCultura.\nMedia.\nHa sede a Civita d'Antino presso l'Antica Osteria Zahrtmann il network culturale indipendente \"Civitadantino.com\".\nArte.\nTra la fine del XIX secolo e i primi anni del secolo successivo alcuni pittori scandinavi come Kristian Zahrtmann, Peder Severin Kr\u00f8yer e Peter Christian Skovgaard fondarono nel borgo rovetano la scuola estiva di pittura, realizzando quadri e altre opere. Alcuni artisti parteciparono nel 1895 alla I Esposizione internazionale d'arte di Venezia ricevendo le lodi, tra gli altri, dell'intellettuale e patriota Gabriele D'Annunzio. Perdura la corrispondenza artistica, in particolare tra la Danimarca e la comunit\u00e0 di Civita d'Antino.\nDal 2021 le opere degli impressionisti scandinavi sono collocate, in esposizione permanente, nel museo di arte moderna e contemporanea Imago Museum di Pescara.\nCinema.\nNegli anni settanta la televisione di stato danese DR realizz\u00f2 il film documentario intitolato \"Civita d'Antino: danske kumstnere i Italien\". Alcune scene mute girate nel 1913 a Frederiksberg presso Copenaghen, nella casa museo chiamata \"Casa d'Antino\", vedono protagonista Kristian Zahrtmann mentre dipinge circondato da alcuni quadri realizzati in Abruzzo.\nNel 2017, in occasione del centenario della morte di Zahrtmann, il regista Leonardo Araneo ha girato il documentario \"La lunga strada dal Nord. Kristian Zahrtmann ed i pittori scandinavi di Civita d'Antino\" tra il borgo marsicano, Roma e la Danimarca.\nCucina.\nInclusa tra i prodotti agroalimentari tradizionali abruzzesi la castagna Roscetta della valle Roveto \u00e8 una variet\u00e0 autoctona di castagna. Di essa si hanno antiche testimonianze come attestato da alcune iscrizioni della citt\u00e0 antica di Antinum. Gli utilizzi del seme in cucina sono variegati. Le ricette locali sono quelle tipiche della cucina rurale e povera rinascimentale. I primi piatti si distinguono per l'uso di formati di pasta abruzzese come gli gnocchi, i ravioli e le fettuccine generalmente serviti al sugo di carne, mentre la tradizione transumante predilige le salse miste di pomodoro e vegetali con l'aggiunta della ricotta di pecora. Tra i prodotti locali spiccano i formaggi, i salumi, l'olio extravergine rovetano e il tartufo; tra i dolci, quelli alle castagne, il parrozzo rovetano, i biscotti al farro e gli amaretti alle mandorle.\nEventi.\n\"Inquadrando paesaggi\" \u00e8 una manifestazione culturale nata per valorizzare il borgo antico e i luoghi in cui hanno vissuto e lavorato diversi pittori scandinavi, come il maestro danese Kristian Zahrtmann, tra il 1877 e il 1915, anno del terremoto della Marsica.\nEconomia.\nTurismo.\nCivita d'Antino fa parte dell'associazione nazionale \"Borghi autentici d'Italia\".\nGeografia antropica.\nSuddivisioni storiche.\nIl borgo antico \u00e8 tradizionalmente suddiviso in sette rioni: Banco (Piazza), Fonte, Fucina, Giardino, Santa Maria, Terravecchia e Torrone.\nFrazioni.\nPero dei Santi.\nIl paese di Pero dei Santi si \u00e8 sviluppato dopo il terremoto della Marsica del 1915 lungo la strada statale 82 della Valle del Liri a 450 Nella popolosa frazione si trovano la chiesa dedicata a san Lidano e i resti di un mulino elettrico.\nAltre localit\u00e0 del territorio.\nI caseggiati presenti nel territorio comunale sono Case Mattei, Civita stazione (detta anche Civita Scalo), Capone, Contrada Tenente e Triano.\nInfrastrutture e trasporti.\nStrade.\nLa strada statale 690 Avezzano-Sora collega Civita d'Antino a nord con Avezzano e a sud con Sora, servendola con lo svincolo di Civita d'Antino-Morino posto lungo la strada statale 82 della Valle del Liri.\nFerrovie.\nLa ferrovia Avezzano-Roccasecca serve i comuni di Civita d'Antino e Morino con l'omonima stazione situata in localit\u00e0 Civita stazione.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Civita d'Antino dal 1985 ad oggi.\nSport.\nL'escursionismo \u00e8 una delle attivit\u00e0 sportive pi\u00f9 praticate. Percorsi naturalistici conducono, lungo la \"via dei Lupi\" o in altri sentieri dei monti circostanti della Serra Lunga e degli Ernici."}
{"id": "1230675", "revid": "1851848", "url": "https://it.wikipedia.org/wiki?curid=1230675", "title": "Fernando Veneranda", "text": "Caratteristiche tecniche.\nAllenatore.\nSchierava le sue squadre con la marcatura ad uomo, e l'atteggiamento tattico era sia difensivo che offensivo.\nCarriera.\nGiocatore.\nInizi\u00f2 la sua carriera nella Fiorentina, dove milit\u00f2 dal 1960 al 1962. Pur non disputando alcuna partita del campionato di Serie A, gioc\u00f2 invece una partita di Coppa delle Coppe ed alcune partite di Coppa Italia e di Coppa Mitropa. Con la Squadra gigliata vinse nel 1960-1961 una Coppa Italia una Coppa delle Coppe e una Coppa delle Alpi; perse la finale di Coppa delle Coppe 1961-1962. Successivamente pass\u00f2 al e poi al Brescia, dove gioc\u00f2 in Serie A nel campionato 1965-1966 segnando una rete contro l'Atalanta.\nIn seguito si trasfer\u00ec al , poi al Palermo (con cui ottenne una promozione in Serie A), in seguito al Genoa e infine , dove al termine della stagione 1972-1973 concluse la carriera di calciatore.\nAllenatore.\nDopo aver esordito da allenatore in Serie C con il Matera e dopo altre due stagioni a Campobasso e (lasciata per problemi con l'ambiente), Veneranda si trasfer\u00ec a Palermo, anch'esso club in cui aveva gi\u00e0 militato da calciatore, nella stagione 1976-1977. Guid\u00f2 i rosanero alla finale di Coppa Italia della stagione 1978-1979, persa per 2-1 dopo i tempi supplementari contro la Juventus. All'inizio della sua esperienza in rosanero stava ancora seguendo il \"Supercorso\" per allenatori a Coverciano.\nSuccessivamente si trasfer\u00ec a Verona, ancora Palermo (esonerato nel marzo del 1981), e Foggia, per poi esordire su una panchina di Serie A con l'Avellino, dove ottenne con i biancoverdi il nono posto nella stagione 1982-1983. Nella stagione successiva rimane sulla panchina degli irpini per 9 giornate, fino all'esonero a vantaggio di Ottavio Bianchi. Venne chiamato ad allenare il Cagliari e poi, dopo aver ancora una volta salvato sul campo il Palermo (subentrando ad Angelillo nel corso della stagione 1985-1986, chiusa con la radiazione dei rosanero) il , la Triestina ed infine il Messina, dove termin\u00f2 la sua carriera nel 1992."}
{"id": "1230676", "revid": "1305772", "url": "https://it.wikipedia.org/wiki?curid=1230676", "title": "Fran\u00e7ois de Coligny", "text": "Due sono i Fran\u00e7ois noti nella casata dei Coligny:"}
{"id": "1230679", "revid": "767487", "url": "https://it.wikipedia.org/wiki?curid=1230679", "title": "Sergio Rossetti", "text": "Carriera.\nGiocatore.\nCresciuto calcisticamente nelle giovanili del Brescia, nel 1965 passa al Catania con cui disputa due incontri in massima serie (esordio il 15 maggio 1966 in occasione della sconfitta interna col Torino).\nNel 1966 passa al Catanzaro in Serie B dove colleziona 19 presenza e 5 gol e successivamente approda al , sempre fra i cadetti, dove totalizza 33 presenze e 5 goal.\nNel 1968 viene acquistato dal Genoa, dove rimase fino al termine della carriera, disputando nove campionati (due in Serie A, sei in B e uno in Serie C). Con il Genoa totalizz\u00f2 221 presenze e un gol realizzato contro la sua ex squadra, il Brescia.\nIn carriera ha totalizzato complessivamente 24 presenze in Serie A e 221 presenze e 8 reti in Serie B.\nAllenatore.\nTerminata la carriera agonistica ha intrapresa quella di allenatore, occupandosi prevalentemente di formazioni giovanili."}
{"id": "1230681", "revid": "729019", "url": "https://it.wikipedia.org/wiki?curid=1230681", "title": "Buddah Records", "text": "La Buddah Records \u00e8 un'etichetta discografica fondata nel 1967 da Neil Bogart a New York da una costola della Kama Sutra Records. Oggi \u00e8 legata alla Sony BMG Music Entertainment e gestita dalla Legacy Recordings.\nIn aggiunta alle proprie uscite, la compagnia distribuiva dischi di molte altre etichette indipendenti, incluse la Kama Sutra Records (quando la Buddah compr\u00f2 i diritti di distribuzione dalla MGM), la Curtom Records (Curtis Mayfield), T-Neck Records (Isley Brothers), la Charisma Records (Genesis, Monty Python), la Sussex Records (Bill Withers), Hot Wax Records (Holland-Dozier-Holland) ed altre minori."}
{"id": "1230682", "revid": "767487", "url": "https://it.wikipedia.org/wiki?curid=1230682", "title": "Mario Giubertoni", "text": "Carriera.\nCresciuto dalla squadra della sua citt\u00e0 natale (Moglia), passa nell'estate 1964 al Palermo, che all'epoca milita in Serie B, dove si impone fin dalla prima stagione come titolare fisso, mostrando le sue qualit\u00e0 di difensore roccioso, specializzato nella classica marcatura a uomo del gioco all'italiana. Al quarto anno di B coi siciliani si aggiudica il campionato di Serie B con conseguente promozione in massima serie. Resta coi \"rosanero\" per la due successive stagioni in Serie A, la seconda delle quali conclusa con la retrocessione.\nNell'estate 1970 viene acquistato dall'Inter insieme al compagno di squadra Sergio Pellizzaro. Anche a Milano si impone subito come titolare contribuendo nella prima stagione con 27 presenze alla conquista dello scudetto. L'annata successiva \u00e8 protagonista, oltre che in campionato (annata nella quale realizza la sua unica rete in campionato con l'Inter, nel successo interno col ), anche in Coppa dei Campioni, raggiungendo coi nerazzurri la finale di Rotterdam contro l': schierato come titolare, si infortuna tuttavia intorno al decimo minuto dell'incontro, per un duro intervento a centrocampo del difensore avversario Horst Blankenburg, dovendo abbandonare il campo.\nResta in nerazzurro per altre quattro stagioni, componendo a lungo un'affiatata coppia centrale difensiva prima con Tarcisio Burgnich e poi con Giacinto Facchetti. Passa poi nel 1976 al Verona ma in giallobl\u00f9 disputa solo 7 incontri di campionato, prima di chiudere la carriera agonistica a fine stagione a 32 anni non ancora compiuti.\nIn carriera ha totalizzato complessivamente 219 presenze e 2 reti in Serie A, e 141 presenze e 1 rete in Serie B, mentre, nonostante la lunga militanza in una squadra di vertice come l'Inter, non ha collezionato presenze in nazionale maggiore\nDopo il ritiro.\nDai primi anni 80 ha aperto un maglificio a Novi di Modena, rilevato poi dal suo primogenito Simon Pietro. Negli anni 90 ha acquistato alcuni appezzamenti di terreno, sempre a Novi di Modena, e ha iniziato a coltivare pere in maniera sempre pi\u00f9 assidua fino al 2010, anno in cui ha deciso di dedicarsi ai nipoti a tempo pieno.\nCuriosit\u00e0.\nIl nome di Giubertoni \u00e8 celebre fra i collezionisti di figurine Calciatori Panini in quanto la sua riproduzione, in particolare quella relativa alla stagione Serie A, era ritenuta particolarmente \"rara\", se non addirittura \"introvabile\". La cosa ha ispirato il libro-gioco di Domenico di Giorgio, significativamente intitolato \"Facchetti celo, Giubertoni manca!\""}
{"id": "1230683", "revid": "519091", "url": "https://it.wikipedia.org/wiki?curid=1230683", "title": "Romano Fogli", "text": "\u00c8 principalmente ricordato per essere stato un giocatore di lungo corso in Serie A e (nell'ultima fase di carriera) in Serie B: ha vestito le maglie di , con cui ha debuttato nel calcio professionistico, Bologna, con cui ha giocato per dieci anni e ha vinto una Coppa Mitropa (nel 1962) e un campionato (nel 1964), , che ha aiutato a vincere una Coppa dei Campioni e una Coppa Intercontinentale nel 1969, e Catania, sua ultima squadra prima del ritiro.\nHa poi intrapreso una lunga carriera da allenatore, che l'ha portato, per esempio, a lavorare di nuovo per il Bologna (come allenatore in seconda fra il 1977 e il 1979 e come tecnico nel 1993), a vincere un titolo di Serie C1 con la Reggiana nel 1981 e ad essere il vice di Giovanni Trapattoni alla fra il 1998 e il 2000. Infine, ha lavorato come osservatore sia per la Nazionale maggiore italiana, durante il periodo di Trapattoni, sia per l'Under-21, allora guidata da Claudio Gentile.\nBiografia.\nNel settembre del 2015, il giornalista Giuliano Musi ne ha pubblicato una biografia, intitolata \"Romano Fogli. Classe e lealt\u00e0 mondiali\" e realizzata con l'aiuto dello stesso ex-calciatore. Il libro, edito dalla casa editrice bolognese Minerva nell'ambito di una collana dedicata ai maggiori simboli della squadra di calcio felsinea, \u00e8 stato presentato per la prima volta a Santa Maria a Monte, paese natale di Fogli.\n\u00c8 morto il 21 settembre del 2021, a 83 anni, sempre nel suo comune natale, a cui aveva fatto ritorno in seguito al ritiro dal mondo del calcio.\nCaratteristiche tecniche.\nNato e affermatosi come mediano, nel corso della sua carriera le sue doti tecniche, che compensavano un fisico abbastanza esile, gli hanno consentito di diventare un centrocampista completo, capace di coprire tutto il campo lungo la partita, tanto che gli venne attribuito il soprannome di \"zanzara\".\nOltre alle doti naturali di personalit\u00e0 e correttezza, Fogli contava fra le sue qualit\u00e0 principali la resistenza, l'agilit\u00e0, l'abilit\u00e0 nei contrasti, l'intelligenza tattica e una notevole eleganza sia nei movimenti, sia nel tocco di palla.\nCarriera.\nGiocatore.\nClub.\nGli inizi a Torino.\nDopo aver iniziato a giocare nella squadra del suo paese, Fogli ottenne presto l'opportunit\u00e0 di sostenere dei provini per alcune squadre del massimo livello nazionale, fra cui il , il e il : mentre nei primi due casi non venne selezionato, in quanto venne ritenuto troppo gracile fisicamente, nel terzo riusc\u00ec a convincere l'allora responsabile del settore giovanile del Toro, Oberdan Ussello, entrando cos\u00ec a far parte del vivaio granata.\nFogli esord\u00ec in prima squadra il 27 maggio del 1956, a diciotto anni, giocando dal primo minuto la partita vinta per 2-1 contro la , e venne poi confermato anche per la successiva (e ultima) partita di campionato, un altro successo per 2-1 contro il . Si impose come titolare nella seconda parte della stagione seguente, attirando in poco tempo l'attenzione del , che lo ingaggi\u00f2 nell'estate del 1957, ma lo lasci\u00f2 in prestito al Torino per un'ulteriore annata.\nCos\u00ec, nella stagione 1957-1958 Fogli divent\u00f2 definitivamente un punto fisso della squadra granata, disputando tutte le partite di campionato e segnando anche la sua prima rete, con cui chiuse le marcature nel largo successo per 6-2 sull' il 20 ottobre del 1957.\nIl lungo periodo a Bologna e la vittoria dello Scudetto.\nNell'estate del 1958, Fogli divenne quindi un giocatore del Bologna a tutti gli effetti. Promosso immediatamente titolare dal suo primo allenatore in rossobl\u00f9, Alfredo Foni, e tenuto in altrettanta considerazione dal successore Federico Allasio, il centrocampista viene per\u00f2 ulteriormente valorizzato da Fulvio Bernardini, approdato sulla panchina felsinea nel 1961. Sotto la sua guida, Fogli form\u00f2 stabilmente un'affiatata coppia di centrocampo con il regista (e capitano della squadra) Giacomo Bulgarelli, trasformandosi cos\u00ec in uno degli uomini chiave di un Bologna in rapida ascesa, capace di vincere una Coppa Mitropa nel 1962 e collezionare due quarti posti di fila in campionato.\nLa svolta decisiva arriv\u00f2 nella stagione 1963-1964, in cui il Bologna diede vita ad un testa a testa prima con il e poi con l' lungo tutto il campionato. Tuttavia, nel marzo del 1964 lo stesso Fogli rimase coinvolto, insieme ad altri quattro compagni di squadra (Pavinato, Tumburus, Perani e Pascutti), in un sospetto caso di doping che inizialmente caus\u00f2 la squalifica di Bernardini e una penalizzazione di tre punti in classifica, prima che la sentenza venisse completamente annullata dalla Corte d'Appello federale a maggio dello stesso anno, in seguito ad ulteriori controlli che scagionarono tutti gli imputati. Anche in seguito a questo fatto, al termine del campionato il Bologna si ritrov\u00f2 primo a pari merito con l'Inter: pertanto, per la prima (e finora unica) volta nella storia della Serie A, fu necessaria un'ulteriore partita di spareggio per decretare i nuovi campioni d'Italia. L'incontro si gioc\u00f2 a Roma il 7 giugno 1964: nell'occasione, Fogli propizi\u00f2 con una conclusione in proprio l'autorete di Giacinto Facchetti, prima che un gol del danese Harald Nielsen permettesse agli emiliani di fissare il risultato sul 2-0 e vincere il loro settimo Scudetto, a 23 anni dall'ultima volta.\nAnche negli anni successivi, Fogli continu\u00f2 ad essere una presenza fissa della formazione rossobl\u00f9, che nonostante i frequenti cambi di allenatore (a Bernardini, esonerato nell'estate del 1965, si alternarono ben quattro diversi allenatori in altrettanti anni) riuscirono a piazzarsi sempre nelle prime sei posizioni in campionato: in particolare, durante il periodo di Luis Carniglia (1965-1967) sulla panchina emiliana, Fogli partecip\u00f2 con il Bologna a due edizioni di seguito della Coppa delle Fiere, a cui i felsinei si erano qualificati grazie, rispettivamente, ad un secondo posto e un terzo posto in Serie A. Il centrocampista lasci\u00f2 i rossobl\u00f9 solo alla fine della stagione 1967-1968, dopo ben dieci anni e un totale di 325 partite e 13 reti, contando campionati e coppe.\nL'approdo al Milan e i nuovi successi internazionali.\nNell'estate del 1968, Fogli pass\u00f2 dunque al , andando ad arricchire ulteriormente un centrocampo che, oltre alla stella di Gianni Rivera, includeva gi\u00e0 i \"gregari di lusso\" Lodetti e Trapattoni. Nel biennio in rossonero, Fogli venne impiegato principalmente da rincalzo, ma gioc\u00f2 comunque con regolarit\u00e0 e, soprattutto, fu protagonista di alcuni dei momenti clou di quel periodo.\nIl 3 novembre 1968, poco dopo essere entrato dalla panchina al posto di Carlo Petrini, segn\u00f2 il gol della vittoria nel \"derby\" contro l'Inter. Il 23 aprile 1969, nella semifinale di andata di Coppa dei Campioni contro il Manchester United, subentr\u00f2 all'infortunato Rivera e serv\u00ec ad Angelo Sormani e Kurt Hamrin i due gol del successo, che poi si rivelarono indispensabili al Milan per raggiungere la finale e laurearsi Campioni d'Europa a spese dell'. Infine, gioc\u00f2 da titolare entrambe le partite della Coppa Intercontinentale del 1969, che vide il Milan prevalere sugli argentini dell' nonostante una gara di ritorno particolarmente violenta.\nLa conclusione a Catania e il ritiro.\nCon l'assottigliarsi delle opportunit\u00e0 al Milan, dovuto anche all'arrivo di Benetti e Biasiolo in rossonero, nell'estate del 1970 Fogli pass\u00f2 al (allora neo-promosso in Serie A), dove assunse in pianta stabile il ruolo di regista, oltre che di leader della squadra. Dopo aver seguito gli etnei in B dopo la loro immediata retrocessione, il centrocampista mantenne un posto nella formazione titolare per altri tre anni, anche se il club sub\u00ec gli effetti di un'altra retrocessione, stavolta in Serie C, dopo una fallimentare stagione 1973-1974. Al termine dello stesso campionato, Fogli decise di chiudere la propria carriera da calciatore, all'et\u00e0 di 36 anni.\nNazionale.\nFogli debutt\u00f2 in nazionale maggiore il 13 dicembre del 1958, a vent'anni, schierato titolare dal c.t. Pino Mocchetti nella partita di Coppa Internazionale contro la Cecoslovacchia, terminata con un pareggio per 1-1: fra l'altro, l'esito dell'incontro sanc\u00ec la conclusione del primo anno senza alcuna vittoria per gli \"Azzurri\".\nRipescato in un'unica occasione (e schierato fuori ruolo) da Giovanni Ferrari nel 1961, il centrocampista conobbe il suo periodo di maggior fortuna in Nazionale sotto Edmondo Fabbri, che lo impieg\u00f2 con particolare frequenza dal 1964 al 1966, nell'ambito di un parziale \"blocco\" bolognese che comprendeva, fra gli altri, anche il portiere Negri, il regista Bulgarelli, l'ala Perani e il centravanti Pascutti. Venne cos\u00ec incluso nella lista dei convocati per i Mondiali in Inghilterra, dove per\u00f2 gioc\u00f2 solo l'ultima partita, una clamorosa sconfitta contro la Corea del Nord, rimanendo cos\u00ec coinvolto nella deludente eliminazione al primo turno dell'Italia.\nCollezion\u00f2 un'ultima presenza grazie a Ferruccio Valcareggi, che lo schier\u00f2 titolare nel largo successo per 5-0 contro Cipro del 1\u00b0 novembre 1967, partita valida per le qualificazioni agli Europei dell'anno seguente (vinti proprio dall'Italia). In tutto, Fogli vest\u00ec la maglia azzurra per tredici volte, senza segnare alcuna rete.\nAllenatore.\nDopo il ritiro dal calcio giocato, Fogli avvi\u00f2 una nuova carriera da allenatore. I suoi momenti migliori sulla panchina sono legati alla , che nel 1981 riport\u00f2 in Serie B e con cui rimase fino all'esonero nel 1983. Guid\u00f2 in seguito numerosi club in Serie C1, fra cui il , il , il (con cui sfior\u00f2 la promozione nel 1988), il e il Vicenza, oltre al in Serie C2.\nNelle ultime giornate della stagione 1992-1993, invece, gli venne affidata la guida del Bologna, squadra di cui era stato una \"bandiera\" da giocatore: peraltro, il suo breve periodo alla guida dei rossobl\u00f9, in tandem con l'ex-compagno di squadra Francesco Janich (nelle vesti di direttore tecnico), non bast\u00f2 a impedire la retrocessione della squadra, che nel frattempo rischi\u00f2 anche il fallimento.\nFogli ha lavorato per gli emiliani anche come vice-allenatore, fra il 1977 e il 1979, assistendo nelle loro scelte Bruno Pesaola, l'ex-compagno Marino Perani e Cesarino Cervellati. \u00c8 stato anche secondo di Giovanni Trapattoni alla fra il 1998 e il 2000.\nNegli ultimi anni, ha anche rivestito un ruolo da osservatore per la Nazionale maggiore italiana (lavorando sempre per Trapattoni) e per l'Under-21, nel periodo in cui la formazione era guidata da Claudio Gentile."}
{"id": "1230688", "revid": "87909", "url": "https://it.wikipedia.org/wiki?curid=1230688", "title": "Renato Benedetto Fabrizi", "text": ""}
{"id": "1230691", "revid": "339392", "url": "https://it.wikipedia.org/wiki?curid=1230691", "title": "RIIA", "text": ""}
{"id": "1230694", "revid": "125213049", "url": "https://it.wikipedia.org/wiki?curid=1230694", "title": "Fausto Silipo", "text": "Caratteristiche tecniche.\nGiocatore.\nTerzino destro, era bravo nei calci piazzati.\nCarriera.\nGiocatore.\nDa giocatore ha esordito con il , il e il ; con quest'ultimo \u00e8 giunto in finale di Coppa Italia nel 1978-1979, poi perdendo con la . Ha collezionato complessivamente 65 presenze in Serie A e 267 presenze e 15 reti in Serie B, arrivando finalista di Coppa Italia in un'occasione. In massima serie ha disputato tre campionati, due col Catanzaro e uno col Genoa.\nChiude la carriera al Cosenza e al Castrovillari.\nAllenatore.\nInizia nel , in veste di allenatore-giocatore. Successivamente approd\u00f2 alla Palmese, nel Campionato Interregionale 1984-1985, ottenendo il 7\u00ba posto finale. Dopo allena per un biennio nel settore giovanile del Catanzaro, per poi essere promosso alla guida della prima squadra nel 1989-1990, in cui non riesce a evitare la retrocessione dalla Serie B alla Serie C1.\nSiede sulla panchina del per il biennio 1990-1992 in terza serie, disputando dei tranquilli campionati, anche se nell'ultimo anno la squadra retrocede in Serie C2 per illecito sportivo. Passa al in Serie B, per altri due anni, rispettivamente 7\u00ba e 10\u00ba posto finale. Viene ingaggiato dall', sempre in B, non riuscendo a raggiungere l'obbiettivo salvezza per un punto. Inizia la stagione 1995-1996 al Cosenza; dopo tre partite (un pari e due sconfitte) \u00e8 esonerato e sostituito da Bortolo Mutti. Va alla la stagione seguente, venendo esonerato il 5 novembre 1996 a causa dell'ultimo posto in classifica (una vittoria, un pari, sette sconfitte). Scende in Serie C1, allenando il , il , la (retrocessione in C2), la (esonerato e sostituito da Virdis) e il .\n\u00c8 il trainer di , e (esonerato il 1\u00ba novembre 2006 a causa dell'ultimo posto in classifica) rispettivamente, in Serie D e in Serie C2 due volte.\nNel 2007 \u00e8 stato commissario tecnico della nazionale italiana di beach soccer.\nIn seguito \u00e8 tornato al , in Serie C2 2007-2008, venendo esonerato il 24 settembre 2007, dopo 5 gare con risultati deludenti. Nel 2008, successivamente, \u00e8 tornato sulla panchina della Viterbese, venendo nuovamente esonerato a stagione in corso.\nIl 18 dicembre 2012, \u00e9 ingaggiato alla guida tecnica del Matera in Serie D. Il 2 marzo 2013, dopo otto gare (sei vittorie e due sconfitte), \u00e9 esonerato, sostituito con Marcello Chiricallo. Nel dicembre 2014 diviene allenatore dalla societ\u00e0 maltese Vittoriosa Stars Football Club per lasciare l'incarico dopo alcune settimane.\nDal dicembre 2015 \u00e8 commissario tecnico delle selezioni Under-16 e 17 della Lega Nazionale Dilettanti."}
{"id": "1230695", "revid": "293377", "url": "https://it.wikipedia.org/wiki?curid=1230695", "title": "Eduardo Ricagni", "text": "Caratteristiche tecniche.\nCalciatore non molto dotato fisicamente nonch\u00e9 poco avvezzo alla spettacolarit\u00e0, sopperiva a ci\u00f2 con un grande fiuto sottorete (da cui il soprannome di \"Hombre-gol\"), che lo port\u00f2 a siglare molte marcature da opportunista.\nCarriera.\nClub.\nIl padre Pietro, di origini padovane, era emigrato in Argentina nel 1912. Ricagni esord\u00ec a 16 anni nel campionato argentino, vestendo tra gli anni 1940 e 1950 le maglie di , , e .\nApprod\u00f2 in Italia nel 1953, a campionato gi\u00e0 iniziato, acquistato dalla ; rimase a Torino per una stagione, decidendo al debutto in bianconero la sfida contro l' del 1\u00ba novembre e rendendosi protagonista di un'ottima annata sottorete, che tuttavia non bast\u00f2 ai piemontesi per vincere lo scudetto, battuti al \"rush\" finale dall'. Non integratosi nello spogliatoio juventino a causa del carattere indolente, nella successiva estate si trasfer\u00ec al ,dove colse maggiori soddisfazioni, conquistando in rossonero il titolo della stagione 1954-1955.\nNella seconda met\u00e0 del decennio milit\u00f2 anche con e , club dove si trasfer\u00ec in prestito nell'estate del 1958 e con cui disput\u00f2 il 6 luglio l'incontro tra i rossobl\u00f9 e il , valido per la Coppa Italia 1958 e terminato 5-2 a favore dei liguri.\nDopo un'ultima stagione nelle file del , il 15 novembre 1959 si imbarc\u00f2 da Genova per far ritorno a Buenos Aires. In Italia totalizz\u00f2 complessivamente 112 presenze e 37 reti in Serie A e 28 presenze e 2 reti in Serie B.\nNazionale.\nMise a referto 3 gare e 2 reti con la nazionale italiana, la prima delle quali nella Coppa internazionale, il 13 dicembre 1953 a Genova contro la , in una partita vinta dagli \"azzurri\" per 3-0, segnando il secondo gol al 27'."}
{"id": "1230697", "revid": "1305772", "url": "https://it.wikipedia.org/wiki?curid=1230697", "title": "NRK (disambigua)", "text": ""}
{"id": "1230698", "revid": "767487", "url": "https://it.wikipedia.org/wiki?curid=1230698", "title": "Giorgio Benacchio", "text": "Biografia.\nHa iniziato a suonare negli \"Original Quartet\", insieme a Domenico Pasquadibisceglie e a Gianni Dall'Aglio.\nHa raggiunto il successo nel 1960, quando in primavera venne fondato il complesso musicale deI Ribelli, del quale divenne uno dei due chitarristi insieme a Gino Santercole.\nLa band venne costituita su iniziativa di Adriano Celentano, del quale essa era il supporto nei concerti e in sala di registrazione, andando successivamente a confluire nel Clan Celentano.\nDal 1963, nell'ambito del nucleo (che in quell'anno cambia alcuni elementi), il suo soprannome \u00e8 \"Pocaluce\".\nEgli tuttavia rimane l'unico chitarrista della band, fino al primo scioglimento della medesima.\nNei dischi di quell'epoca pu\u00f2 capitare di trovare scritto il suo cognome storpiato in \"Bennacchio\".\nNel 1966 il complesso dei Ribelli abbandona il Clan Celentano per proseguire l'attivit\u00e0 con la casa discografica Ricordi.\nDal 1966 al 1970 Benacchio rimane nella formazione per lavorare alle produzioni pi\u00f9 famose del complesso, che attraversa il suo periodo maggiormente prolifico e sforna molti successi.\nContemporaneamente inizia l'attivit\u00e0 di \"session man\" per la casa Ricordi, partecipando a molte incisioni di artisti di questa casa discografica, come Wilma Goich, Bobby Solo e Rita Pavone.\n\u00c8 di quegli anni la collaborazione con Lucio Battisti, di cui Benacchio, insieme al resto della band, diventa uno dei musicisti di alcuni suoi mitici brani, come ad esempio \"\" Emozioni\" \".\nNel 1970, quando il complesso dei Ribelli si scioglie, Benacchio continua l'attivit\u00e0 come \"session man\" all'interno della Numero Uno; entrando successivamente nella band di supporto di Adriano Pappalardo.\nNel 1977 si unisce nuovamente al complesso de i Ribelli, riformatosi in occasione della produzione del disco 45 giri Illusione / Calore (Dischi Ricordi, SRL 10843).\nDopo questa breve parentesi, si allontana definitivamente dalla band, alla quale rimarr\u00e0 indissolubilmente legato il suo nome, essendone stato una delle colonne portanti sin dagli esordi."}
{"id": "1230700", "revid": "287204", "url": "https://it.wikipedia.org/wiki?curid=1230700", "title": "Fran\u00e7ois de Coligny d'Andelot", "text": "Egli fu un capo del protestantesimo francese durante le guerre di Religione in Francia. Figlio di Gaspard I de Coligny, maresciallo di Francia nel 1516 sotto Francesco I, e della di lui moglie Luisa di Montmorency, vedova Fercy de Mailly, era fratello cadetto di Odet, cardinale di Ch\u00e2tillon e dell'ammiraglio di Francia Gaspard II de Coligny.\nBiografia.\nLe prime esperienze di guerra.\nFrancesco d'Andelot de Coligny fece le sue prime esperienze d'armi combattendo in Italia contro le truppe imperiali di Carlo V agli ordini di Francesco di Borbone, Conte di Enghien (1519 \u2013 1546) e si distinse nella battaglia di Ceresole (1544). Nel 1547 fu nominato ispettore generale della fanteria e fu inviato in Scozia a comandare le truppe col\u00e0 inviate per sostenere i diritti di Maria Stuarda.\nRipresa nuovamente la guerra in Italia, egli vi ritorn\u00f2 e s'arrocc\u00f2 in Parma, minacciata di assedio da parte delle truppe imperiali. Durante una sortita fu preso prigioniero e condotto a Milano ove rimase fino alla tregua di Vaucelles, nel 1556.\nLa conversione al protestantesimo.\nNel corso del periodo di prigionia lesse alcuni libri, pervenutigli dall'esterno, che lo confermarono nei dubbi gi\u00e0 a lui venuti durante precedenti conversazioni con alcuni protestanti a proposito del proprio credo religioso. Egli fu il primo della famiglia Ch\u00e2tillon ad aver aderito alla Riforma protestante, della quale si mostr\u00f2 zelante difensore.\nLa carriera al servizio del re e la sua disgrazia.\nRientrato in Francia, rimpiazz\u00f2 il fratello ammiraglio come colonnello generale di fanteria.\nScoppiata la guerra contro la Spagna, fu incaricato di portare soccorso al fratello che difendeva la piazzaforte di San Quintino, vi si trov\u00f2 rinchiuso e contribu\u00ec a prolungare l'assedio fino a che non dovette arrendersi alle forze nemiche soverchianti, che erano penetrate nella fortezza attraverso le brecce create nei bastioni. Riuscito a fuggire dal campo spagnolo, raggiunse l'armata francese a Calais.\nTornato a Parigi, i favori riservatigli dal re Enrico II suscitarono la gelosia dei Guisa che lo screditarono presso quest'ultimo riferendo i suoi sentimenti favorevoli al protestantesimo. Il re lo fece chiamare ed avuta conferma dal medesimo circa la sua fede protestante, lo fece arrestare e rinchiudere nel castello di Melun, ove rimase prigioniero finch\u00e9 lo zio materno, Anne de Montmorency ottenne per lui dal re la grazia.\nLe guerre di religione.\nAllo scoppiare della prima guerra di religione in Francia nel 1562 fu tra i primi a raggiungere principe di Cond\u00e9 (1530 \u2013 1569), capo dei protestanti, il che gli caus\u00f2 la perdita dell'incarico di colonnello generale della fanteria, affidato al duca di Randari.\nPartecip\u00f2 alla battaglia di Dreux insieme al fratello Gaspard ove le truppe protestanti furono pesantemente sconfitte da Francesco di Guisa.\nL'anno successivo partecip\u00f2 alla difesa della citt\u00e0 di Orl\u00e9ans, assediata dalle truppe di Francesco di Guisa, finch\u00e9 l'assedio fu levato dopo che il 18 febbraio 1563 Francesco di Guisa mor\u00ec per mano del capo ugonotto Jean de Poltrot de M\u00e9r\u00e9.\nLa pace gli restitu\u00ec gli incarichi perduti ma, a causa di una malattia, non pot\u00e9 partecipare all'assedio di Le Havre del 1563, ove cattolici ed ugonotti francesi unirono le loro forze contro gli inglesi.\nNel 1567 avvenne la cosiddetta sorpresa di Meaux, un tentativo cio\u00e8 di rapimento del re di Francia Carlo IX e della madre Caterina de' Medici, che fall\u00ec. Francesco, con il fratello Gaspard, Luigi I di Borbone-Cond\u00e9, e Guyonne XVIII de Laval, fu ritenuto l'istigatore della operazione.\nRiprese le armi da parte dei protestanti, Francesco d'Andelot condusse l'assedio di Chartres, ritirandosi poi in Bretagna e, con truppe fedeli, nell'Angi\u00f2, quando la guerra riprese. Pass\u00f2 quindi la Loira, entr\u00f2 nella Saintonge, prese alcune citt\u00e0 ma fu sconfitto, insieme al fratello Gaspard ed al Cond\u00e9 a Jarnac (13 marzo 1569).\nRaccolto ci\u00f2 che rimase dell'esercito protestante dopo la battaglia si ritir\u00f2 a Saintes ove, colto da febbre violenta, mor\u00ec.\nCapitano valoroso ed abile, non aveva n\u00e9 la prudenza n\u00e9 la moderazione del fratello pi\u00f9 noto Gaspard, nonostante i due fratelli abbiano operato sempre molto uniti.\nIl matrimonio.\nFran\u00e7ois d'Andelot de Coligny spos\u00f2 Claudine de Rieux dalla quale ebbe Guy XIX de Laval."}
{"id": "1230702", "revid": "729019", "url": "https://it.wikipedia.org/wiki?curid=1230702", "title": "Castelvecchio (Verona)", "text": "Castelvecchio, originariamente chiamato castello di San Martino in Aquaro, \u00e8 un fortino medievale situato nel centro storico di Verona attualmente adibito a sede dell'omonimo museo civico; si tratta del pi\u00f9 importante monumento militare della signoria scaligera.\nNel gennaio del 1944 vi si svolse il processo contro i sei membri del Gran Consiglio del Fascismo che, nella seduta del 25 luglio 1943, avevano sfiduciato Benito Mussolini dalla carica di Presidente del Consiglio.\nOrigini del nome.\nInizialmente la fortificazione era chiamata \"castello di San Martino in Aquaro\", denominazione derivata dalla preesistente chiesa che si collocava dove sarebbe poi sorta la cosiddetta \"Corte d'Armi\", la cui esistenza risaliva all'VIII secolo. Il toponimo \"Aquaro\" pu\u00f2 essere ricondotto sia alla vicinanza dell'Adigetto (\"acquario\" o \"canale\"), sia alla vicinanza di un ponte (\"quaro\") che avrebbe superato lo stesso canale o il fiume Adige. Il complesso assunse il nome di \"Castel Vecchio\" a seguito della costruzione di castel San Pietro da parte dei Visconti.\nStoria.\nL'edificazione del castello.\nLa vicenda costruttiva del castello \u00e8 complessa e prolungata nel tempo: la complessit\u00e0 deriva, in generale, dall'importanza della sua posizione nell'organismo urbano e, in particolare, dal suo stretto legame, morfologico e funzionale, con la cinta urbana comunale eretta lungo l'Adigetto. Non trascurabile \u00e8 poi la presenza della porta urbica generata dall'antico Arco dei Gavi, inglobato nella medesima cinta muraria. Un altro elemento dell'ipotetica configurazione originaria del castello pu\u00f2 essere stata la costruzione voluta da Alberto I della Scala, nel 1298, delle \"regaste\", la muraglia che doveva servire ad arginare l'Adige nella grande ansa fra le mura comunali e il borgo murato di San Zeno. Le mura comunali, l'Adigetto, le mura di Alberto sulla riva fluviale, delimitavano un impianto a forma di trapezio irregolare, idoneo ad ampliare la difesa verso l'esterno, con un nuovo recinto murario destinato a divenire il caposaldo occidentale della cinta comunale. Questo potrebbe essere il nucleo primigenio del castello alla fine del XIII secolo, oggi riconoscibile nel recinto a trapezio che contiene la Corte della Reggia e la Corte del Mastio.\nL'intervento definitivo voluto da Cangrande II della Scala, riconducibile al 1354, configura un vero e proprio castello urbano: sistemato il fortilizio preesistente a meridione della cinta comunale, che assunse le forme della residenza fortificata, a settentrione della stessa cinta fu costruito il grande recinto rettangolare della Corte d'Armi; contemporaneamente fu edificato il ponte fortificato sull'Adige. Il complesso fortificatorio fu portato a compimento nel 1376 da Antonio e Bartolomeo II della Scala, con la costruzione dell'alto mastio.\nIl nuovo castello si trovava cos\u00ec tra la testata della cinta scaligera a destra d'Adige, presso la Catena superiore, e la testata della cinta a sinistra d'Adige, presso la porta San Giorgio. L'essenza funzionale e architettonica della sua posizione \u00e8 quella di costituire un elemento della difesa urbana inscindibile dal fiume, e nello stesso tempo predisposto a proiettare la sua azione oltre il fiume stesso. Il ponte, a uso esclusivo del castello, serviva come via di fuga o di accesso per gli aiuti provenienti dalla Valle dell'Adige, evitando cos\u00ec che il fiume diventasse una barriera insuperabile. Ma all'interno del complesso sistema difensivo urbano poteva servire per organizzare sortite in modo da operare tatticamente sulle opposte rive fluviali. Il castello \u00e8 stato pensato pertanto come fulcro dell'intero sistema difensivo, e la sua torre maestra come centro del controllo visuale della citt\u00e0, sia a sinistra sia a destra d'Adige, e del paesaggio circostante.\nL'utilizzo in epoca moderna.\nDurante la dominazione dei Visconti, che presero il posto per alcuni anni dei Della Scala, venne costruito il nuovo caposaldo difensivo di Castel San Pietro, fatto che port\u00f2 a una diminuzione della primaria funzione difensiva del castello di San Martino, che tuttavia assunse importanza in relazione al nuovo sistema di attrezzature logistiche della Cittadella militare, l'ampio quadrangolo fortificato esteso a sud-ovest, tra la cinta comunale e la cinta scaligera, destinato anche all'accampamento delle milizie. Questo spazio, completamente difeso da mura, era infatti in diretta comunicazione con Castelvecchio attraverso una strada coperta esistente tra la cinta comunale e l'antemurale. Inoltre, sul coronamento della cinta comunale fu raddoppiata la merlatura, per ottenere un camminamento protetto dallo stesso castello fino a piazza Bra.\nIn epoca veneta il castello fu utilizzato come residenza del castellano e del cappellano, oltre che come caserma, arsenale d'artiglieria, armeria, polveriera e magazzino per le riserve alimentari. Parte del mastio fu inoltre utilizzato come carcere, mentre un'altra residenza per il castellano fu sistemata nella Reggia scaligera. Nel 1759 divenne invece sede del Veneto Militar Collegio, un istituito per la formazione di ingegneri da inquadrare in un corpo tecnico militare. La nuova prestigiosa destinazione rese necessaria la sistemazione degli edifici esistenti nella corte meridionale e la costruzione di un nuovo edificio ortogonale alla Reggia. Nella corte settentrionale permaneva invece l'acquartieramento dei soldati e il deposito dei materiali d'artiglieria, in fabbricati appositamente disposti nello spazio interno.\nLe trasformazioni e adattamenti ottocenteschi.\nAll'inizio dell'Ottocento, durante l'occupazione napoleonica, il castello fu pesantemente trasformato per essere adattato ad arsenale e ridotto difensivo urbano. I fabbricati presenti nella corte settentrionale furono demoliti, compresa l'antica chiesetta di San Martino, e tra il 1802 e il 1805 fu costruita una nuova caserma lungo i lati ovest e nord della stessa corte. Le torri furono invece cimate e coperte da volte casamattate, mentre nei muri furono aperte le cannoniere. Inoltre la merlatura delle cortine murarie fu eliminata chiudendo gli spazi intermedi. Nel 1805 l'Arco dei Gavi fu letteralmente smontato dai francesi per ragioni di viabilit\u00e0 e per lo stesso motivo l'adiacente Torre dell'Orologio, gi\u00e0 cimata nel 1797, venne demolita completamente; fu cos\u00ec possibile ampliare la sezione stradale.\nLa trasformazione in caserma e in arsenale fortificato fu ritenuta soddisfacente dal successivo Comando militare absburgico, che mantenne tale impiego dal 1814 al 1866. Negli anni trenta dell'Ottocento nella vecchia sede del Veneto Militar Collegio venne sistemata la Scuola di Artiglieria dello Stato Maggiore, trasferita negli anni cinquanta in un'altra caserma. Anche dopo la costruzione dell'Arsenale della Campagnola, a Castelvecchio venne mantenuta un'armeria e la caserma di artiglieria. Alla fine degli anni cinquanta fu poi installata, sulla terrazza del mastio, una stazione di telegrafia ottica: si compirono diversi esperimenti finalizzati alla disposizione di una rete di segnalazioni ottiche diurne e notturne fra le piazzeforti del Quadrilatero. Oltre a Verona, le fortezze dotate di stazioni di emissione e di ricezione erano Pastrengo, Rivoli, Peschiera, Mantova e Borgoforte.\nI restauri novecenteschi.\nSotto l'Amministrazione Italiana fu nuovamente confermata la destinazione a caserma: inizialmente sede del Comando di Fortezza, gli edifici della Corte della Reggia divennero sede del Circolo Ufficiali di Presidio. Tuttavia, nel 1870 il ponte di Castelvecchio fu aperto al pubblico e reso transitabile con l'apertura di un arco gotico nelle mura perimetrali, vicino alle rovine della Torre dell'Orologio.\nTra il 1923 e il 1926 vi fu infine un ampio intervento di restauro stilistico diretto dall'ingegnere e architetto Ferdinando Forlati e dal professor Antonio Avena, durante il quale venne anche ricostruita la Torre dell'Orologio, anche se in posizione pi\u00f9 arretrata, retrocessa verso il castello. La ricostruzione dell\u2019immagine medievale ha quasi del tutto cancellato le opere settecentesche e ottocentesche; in particolare la caserma napoleonica presente nella Corte d'Armi \u00e8 stata tramutata in un palazzo scaligero-veneto, mai realmente esistito. La stessa configurazione degli elementi fortificatori \u00e8 stata ridefinita senza tener per\u00f2 conto degli originari rapporti di altezza che intercorrevano tra le torri e le cortine murarie per cui, in particolare nel recinto maggiore, le cortine sembrano troppo basse rispetto alle alte torri. La Reggia scaligera fu rispettata e solo ripristinati gli ambienti interni. Nelle sale del castello restaurato, a eccezione di quelle occupate dal Circolo Ufficiali, venne cos\u00ec allestito il Museo d\u2019Arte di Castelvecchio.\nI bombardamenti aerei del 1945 danneggiarono gravemente l'ala orientale del castello mentre le truppe tedesche in ritirata minarono e distrussero il ponte scaligero. La ricostruzione dell\u2019ala distrutta viene eseguita gi\u00e0 nel 1947, sotto la direzione dell\u2019architetto Alberto Avesani, mentre il ponte \u00e8 stato restituito al patrimonio monumentale veronese dalla fedele ricostruzione curata da Piero Gazzola tra il 1948 e il 1951. Dell\u2019opera originaria si conservano quindi solo le pile intermedie, a pianta pentagonale, rivestite alla base dai grandi conci squadrati di pietra rustica; le arcate, con le ghiere a elementi lapidei radiali e le sovrastanti strutture laterizie, sono state completamente ricostruite secondo le forme primitive.\nTra gli anni cinquanta e sessanta venne poi eseguito il celebre rinnovamento del museo civico di Castelvecchio su disegno del celebre architetto veneto Carlo Scarpa, secondo le idee del professor Licisco Magagnato, direttore dei Civici Musei.\nDescrizione.\nLa complessa disposizione planimetrica del castello \u00e8 generata da pi\u00f9 fasi costruttive, dalle trasformazioni e dai restauri succedutisi nel corso dei secoli del tempo. Se ne possono tuttavia distinguere tre parti principali: la cosiddetta \"Corte della Reggia\" scaligera, a meridione; la \"Corte d'Armi\", a settentrione; e a separare le due precedenti la cosiddetta \"Corte del Mastio\", oggi assai trasformata a causa della rettifica tardo ottocentesca al profilo della rampa di accesso al ponte fortificato.\nTra la Corte del Mastio e la Corte d'Armi si erge un'alta cortina muraria merlata, imponente resto delle mura di epoca comunale edificate sull'Adigetto e preesistenti al castello. La cortina si estende dalla \"Torre dell'Orologio\" sino alla riva dell'Adige, presso il ponte. Le diverse tessiture murarie e i diversi materiali in opera indicano l'evolversi delle fasi costruttive e le ricostruzioni: alle estremit\u00e0 il muro \u00e8 a blocchi grezzi di tufo, rimanenze dell'originaria edificazione della prima met\u00e0 del XII secolo; nella parte centrale, ricostruita dopo il crollo del 1239, la muraglia \u00e8 invece a fasce alterne di ciottoli e laterizio; verso la Torre dell'Orologio \u00e8 invece visibile un tratto di muratura formato da grossi blocchi lapidei, recuperati da antichi edifici.\nL'originaria Torre dell'Orologio, demolita dai soldati del generale Napoleone Bonaparte, si innalzava in posizione assai pi\u00f9 sporgente sul corso prospiciente, quasi a contatto e a difesa dell'Arco dei Gavi, che fu inglobato nelle mura comunali dell'Adigetto e trasformato in porta urbana.\nCorte della Reggia.\nA meridione, la Corte della Reggia \u00e8 caratterizzata da una conformazione planimetrica irregolare, a trapezio. La residenza fortificata scaligera, collegata all'alto Mastio, era disposta solo lungo il lato adiacente alla riva dell'Adige mentre l'altro corpo di fabbrica, a essa innestato in ortogonale e addossato alla cortina settentrionale della corte, venne edificato nel Settecento per ampliare la sede del Veneto Militar Collegio (in epoca asburgica occupato dalla Scuola d'Artiglieria dello Stato Maggiore e poi dall'armeria), edificio per\u00f2 gravemente manomesso tra il 1923 e il 1925 e oggi irriconoscibile.\nUna torre-porta, con ponte levatoio, si protende verso meridione dall'estremit\u00e0 della Reggia; a est della stessa torre, lungo l'alveo dell'Adigetto, si innesta la cinta merlata, con apparecchio murario di ciottoli e laterizio, che circonda la corte a sud e a est, sino alla torre di levante, sul corso, che precede la Torre dell'Orologio.\nCorte d'Armi.\nA settentrione si dispone il recinto merlato, quasi rettangolare, della Corte d'Armi, protetto sul perimetro esterno da un fossato asciutto e munito da quattro torri, merlate e coperte da tetto ligneo a padiglione. Il grande recinto \u00e8 chiuso a meridione, verso la Corte del Mastio, dall'alta cortina comunale attestata alla Torre dell'Orologio (quest'ultima completamente ricostruita durante i lavori di restauri avvenuti tra 1923 e 1925); davanti alla medesima cortina \u00e8 stato rimesso in luce l'originario fossato asciutto interno, completamente interrato gi\u00e0 nel Sei-Settecento. Nella cortina orientale, prospettante su corso Castelvecchio, \u00e8 inserita in posizione intermedia un'ulteriore torre-porta con ponte levatoio. Infine un ingresso secondario, anch'esso con ponte levatoio, \u00e8 posto accanto alla torre d'angolo sul corso. Il recinto si conclude sulla riva dell'Adige con la quarta torre, alla cui base si apre una piccola porta di sortita detta pusterla. Sulle pareti di torri e cortine murarie si pu\u00f2 osservare l'impiego omogeneo di paramenti murari laterizi; il basamento, a profilo scarpato dal piano del fossato asciutto, \u00e8 invece rafforzato e rivestito da blocchi squadrati, regolari, di pietra da taglio.\nNello spazio interno della corte \u00e8 disposta, a ovest, a chiudere il fronte sull'Adige, e a nord, addossata alla cortina, l'ottocentesca caserma napoleonica, oggi irriconoscibile per la trasfigurazione del restauro stilistico del 1923-1926. La caserma era una struttura casamattata, con possenti volte terrapienate, a prova di bomba. Il piano terra era originariamente adibito a magazzini e laboratori per i materiali d'artiglieria; al primo piano erano disposti invece gli alloggiamenti, disimpegnati da un ballatoio esterno. Uno scalone a rampe contrapposte, appoggiato alla cortina comunale, portava al ballatoio e alla copertura, formata dal terrapieno a profilo di fortificazione, sul quale erano ordinate nove postazioni di artiglieria. In epoca absburgica, prima che fosse edificato il nuovo Arsenale della Campagnola, gli edifici della Corte d'Armi furono adibiti ad arsenale d'artiglieria, e in seguito utilizzati come caserma d'artiglieria.\nMastio e ponte fortificato.\nL'insieme del castello \u00e8 dominato dall'alta mole del mastio che si erge sul fronte occidentale, in riva all'Adige, presso il ponte fortificato. La sua figura \u00e8 possente anche per l'aspetto dei paramenti murari, di laterizio, compatti e privi di distacchi o risarciture. Ancora nel Settecento, sulla faccia orientale campeggiava la grande immagine, in affresco, del leone di San Marco, simbolo del dominio veneto.\nIn epoca absburgica la torre ospit\u00f2 la stazione del telegrafo ottico militare, necessario per permettere la comunicazione con la rete di segnalazione istituita tra le fortezze del Quadrilatero. Gli apparecchi segnalatori, diurni e notturni, collocati sulla copertura a terrazza, erano in collegamento con i corrispondenti apparati posti sulla Torre della Gabbia, a Mantova, e con quelli della torre telegrafica di Pastrengo, sul colle di San Martino.\nTangente alla base del mastio, il ponte fortificato scaligero a tre grandi archi diseguali supera il fiume, con l'audacissimo slancio dell'arcata maggiore, avente una luce di ben 48,69 metri. Ricostruito dopo la rovina bellica operata dell\u2019esercito nazista nel 1945, ancora oggi il ponte si impone all\u2019osservatore come un capolavoro d\u2019arte: l\u2019elemento funzionale della sicurezza militare, materializza nell\u2019architettura un\u2019opera di assoluto valore paesistico, capace, per s\u00e9 stessa, di imprimere al paesaggio urbano un indimenticabile carattere.\nMuseo civico di Castelvecchio.\nIl museo di Castelvecchio, uno dei pi\u00f9 importanti musei della citt\u00e0 di Verona, venne restaurato e allestito con criteri moderni tra il 1958 e il 1964 da Carlo Scarpa, di cui divenne uno degli interventi pi\u00f9 completi e meglio conservati. Esso si distribuisce in circa trenta sale e in relativi settori: il cortile d'accesso ospita un lapidario medievale; le sale d'accesso al pianterreno costudiscono epigrafi di et\u00e0 altomedievale e romanica e sculture veronesi del XIV e XV secolo; le sale della Reggia presentano affreschi staccati, dipinti del Medioevo e del primo Rinascimento, sculture e gioielli trecenteschi (tra cui opere di Pisanello, Bellini, Carpaccio, Mantegna e Rubens); nel mastio si trova la sala delle armi antiche; il livello superiore dell'ala napoleonica presenta tele di grandi dimensioni di artisti veronesi e veneziani dal XVI al XVIII secolo (tra cui Tintoretto e Paolo Veronese); l'ultima sala, infine, \u00e8 dedicata alle opere di artisti del XVIII secolo (tra cui Giambattista Tiepolo).\nIn un punto particolarmente importante del percorso \u00e8 inoltre collocata, su un supporto sopraelevato, la statua equestre di Cangrande della Scala, opera del XIV secolo che fu rimossa dalla sua posizione originale, presso le Arche scaligere, per poterla meglio conservare."}
{"id": "1230708", "revid": "92723", "url": "https://it.wikipedia.org/wiki?curid=1230708", "title": "Eparchia sira de Il Cairo", "text": ""}
{"id": "1230718", "revid": "106456", "url": "https://it.wikipedia.org/wiki?curid=1230718", "title": "Francesco di Coligny", "text": ""}
{"id": "1230726", "revid": "804", "url": "https://it.wikipedia.org/wiki?curid=1230726", "title": "LCMS", "text": ""}
{"id": "1230730", "revid": "92723", "url": "https://it.wikipedia.org/wiki?curid=1230730", "title": "Esarcato apostolico siriaco di Venezuela", "text": ""}
{"id": "1230741", "revid": "9838922", "url": "https://it.wikipedia.org/wiki?curid=1230741", "title": "Ms 13", "text": ""}
{"id": "1230746", "revid": "2136684", "url": "https://it.wikipedia.org/wiki?curid=1230746", "title": "Ferrovia Jonica", "text": "La ferrovia Jonica \u00e8 una linea ferroviaria italiana che collega Taranto a Reggio Calabria attraverso la costa ionica di Puglia, Basilicata e Calabria. \u00c8 gestita da RFI che la qualifica come complementare.\n\u00c8 stata costruita nella seconda met\u00e0 dell'Ottocento.\nStoria.\nCostruzione.\nNel 1865 la Societ\u00e0 Vittorio Emanuele, che con la legge di riorganizzazione delle ferrovie aveva ottenuta la concessione per le ferrovie calabro-sicule inizi\u00f2 i lavori di costruzione della ferrovia Jonica, primo e strategico (soprattutto dal punto di vista militare) collegamento ferroviario nord-sud, inaugurando il 3 giugno 1866 il primo tratto da Reggio Calabria a Lazzaro lungo 16,464\u00a0km. I lavori proseguirono prolungandolo, il 1\u00ba ottobre 1868, fino a Bianconovo di ulteriori 59\u00a0km e aprendo, il 28 febbraio 1869 il tratto da Taranto a Metaponto di 43,387\u00a0km.\nNel 1872 si verific\u00f2 tuttavia il fallimento della Societ\u00e0 Vittorio Emanuele per cui l'incarico di completare la linea calabra venne assunto dal governo finanziandone il completamento e affidandone l'incarico esecutivo alla Societ\u00e0 Italiana per le strade ferrate meridionali del gruppo Bastogi.\nI lavori per la costruzione della ferrovia Jonica si conclusero il 15 novembre 1875 con l'apertura dell'ultimo tratto di 59,75\u00a0km tra Crotone (che allora si chiamava \"Cotrone\") e Catanzaro Lido (ai tempi Marina di Catanzaro); in tale data i due tronchi gi\u00e0 costruiti vennero connessi e resi operativi.\nL'anno successivo, il 1876, avveniva l'apertura a Sibari della diramazione per Spezzano Albanese, primo tratto della linea per Cosenza.\nEsercizio della linea.\nLa ferrovia jonica risult\u00f2 subito di grande importanza anche in conseguenza del fatto che l'introduzione di una tariffa speciale sui trasporti agevolava il commercio degli agrumi mediante l'utilizzo del treno per il trasporto. Si erano stipulati allo scopo nuovi accordi con Francia, Austria-Ungheria e Svizzera e il traffico agrumario iniziava a spostarsi dall'America, mercato tradizionale, verso il centro-Europa passando cos\u00ec dal trasporto marittimo a quello con treni merci. Il completamento della tratta ferroviaria rendeva i trasporti ferroviari pi\u00f9 rapidi e quindi pi\u00f9 convenienti.\nFino al completamento della linea tirrenica la linea jonica rappresent\u00f2 l'unico collegamento dall'estremo sud (e dalla Sicilia) verso il centro e il nord della Penisola e a partire dal 1890, data in cui venne completata la linea Metaponto-Potenza-Battipaglia, l'essenziale collegamento con Napoli e Roma. L'apertura della linea tirrenica dirott\u00f2 abbastanza presto una certa quantit\u00e0 di traffico sul nuovo itinerario, tuttavia la linea continu\u00f2 ad avere la sua validit\u00e0 in virt\u00f9 del fatto che rappresentava pur sempre un buon collegamento per i numerosi centri costieri attraversati e uno sbocco per i passeggeri provenienti dall'interno con le ferrovie trasversali costruite negli anni successivi.\nXX secolo: le trasversali e gli ammodernamenti.\nNel 1923 la stazione di Soverato venne collegata a Chiaravalle Centrale, nel 1930 Crotone a Petilia Policastro e il 1\u00ba agosto 1931 Marina di Gioiosa Jonica alla stazione di Mammola mediante tre linee ferroviarie a scartamento ridotto della Mediterranea Calabro Lucane (MCL) poi divenuta Ferrovie Calabro Lucane (FCL). Nel 1934 si aggiunse anche l'apertura della linea Catanzaro Lido-Cosenza, tuttora attiva dello stesso gestore ora divenuto Ferrovie della Calabria (FC), dando uno sbocco verso la ferrovia jonica ai numerosi comuni attraversati da queste quattro linee trasversali.\nIl traffico ferroviario inizi\u00f2 la sua flessione pi\u00f9 consistente in seguito al raddoppio dei binari della linea tirrenica e alla costruzione delle sue varianti che ne abbreviarono il percorso rendendolo pi\u00f9 conveniente. Un ruolo negativo lo ebbe anche la sua mancata modernizzazione: solo a partire dagli anni settanta vennero sostituiti i binari e, negli anni ottanta e novanta, adeguati gli impianti tecnologici con attivazione di impianti ACEI di stazione fino all'attivazione del Blocco elettrico conta-assi.\nIl 13 novembre 1989 venne elettrificata la tratta da Taranto a Sibari per consentire l'effettuazione di treni a trazione elettrica in direzione di Cosenza, mentre il resto della linea rimase a trazione Diesel, con le soggezioni d'esercizio dovute alla scarsa potenza delle locomotive termiche.\nXXI secolo: riduzioni dei costi e parziali potenziamenti.\nLa ferrovia jonica \u00e8 stata al centro di dibattiti in seguito ai propositi di riduzione dei servizi offerti e finanche a quelli di una chiusura della lunga sezione intermedia a sud di Sibari. L'offerta si \u00e8 cos\u00ec ridotta di anno in anno fino alla soppressione, per vari anni, dei servizi a lunga distanza. Per ridurre i costi di esercizio \u00e8 stato messo in atto un programma di riduzione del numero di stazioni trasformandole in semplici fermate prive di deviatoi, in alcuni casi declassandole a posti di movimento e in altri sopprimendole del tutto.\nNel 2006 fu attivata l'elettrificazione tra Melito Porto Salvo e Reggio Calabria allo scopo di implementare un servizio ferroviario metropolitano di superficie.\nIl 12 dicembre 2010 le stazioni di Gabella Grande, Isola Capo Rizzuto, Marconia, San Leonardo di Cutro e Thurio furono trasformate in posti di movimento e contemporaneamente vennero soppresse le fermate di Saline Joniche OGR, Pietrapaola e San Sostene.\nDal 9 dicembre 2012 sulla tratta Metaponto-Sibari fu ridotta la circolazione di gran parte dei treni e sostituita da autocorse sostitutive.\nIl 21 febbraio 2013 venne attivata la fermata di Reggio Calabria Aeroporto a servizio dello scalo aeroportuale cittadino e il 9 giugno dello stesso anno la fermata di Ann\u00e0.\nTra il 2014 ed il 2015 furono trasformate in fermate dotate di segnalamento le stazioni di Marina di San Lorenzo, Roseto Capo Spulico, Nova Siri-Rotondella, Castellaneta Marina e Palagiano-Chiatona e fu definitivamente soppresso il Posto di Movimento di Marconia; in altre stazioni vennero bloccati in via temporanea i deviatoi tramite dispositivi fermascambio come a Calopezzati.\nA partire dal cambio d'orario del 12 giugno 2016, furono private del servizio viaggiatori le stazioni di Calopezzati e Torre Melissa, mentre sulla tratta Sibari-Metaponto gli ultimi due regionali previsti furono limitati alla sola tratta da Sibari a Trebisacce. Le stazioni di Scanzano Jonico-Montalbano Jonico, Nova Siri-Rotondella, Rocca Imperiale, Monte Giordano, Roseto Capo Spulico e Amendolara-Oriolo rimasero quindi prive di servizi ferroviari viaggiatori.\nCon l'orario entrato in vigore l'11 dicembre 2016 furono ripristinate le fermate di Calopezzati e Torre Melissa che erano state soppresse in precedenza sulla Sibari - Catanzaro Lido.\nDal 13 giugno al 30 settembre 2017 la tratta Sibari - Catanzaro Lido venne chiusa per consentire lavori di ammodernamento atti a ridurre i tempi di percorrenza e a rendere pi\u00f9 sicura e moderna la tratta con l'eliminazione di passaggi a livello. Sulla tratta furono istituiti autobus sostitutivi con gli stessi orari delle corse ferroviarie.\nIl 30 agosto 2018 furono iniziati i lavori di elettrificazione della linea con la previsione di concluderli nel 2022.\nCaratteristiche.\nLa linea venne costruita a semplice binario ed \u00e8 rimasta tale eccetto le due tratte estreme che nel tempo sono state raddoppiate, la Reggio Calabria-Melito Porto Salvo e la Taranto-Bivio Metaponto di circa 4\u00a0km, quest'ultima considerata parte della linea ferroviaria Bari-Taranto. La linea \u00e8 interamente attrezzata con BCA e SCMT ed \u00e8 gestita con il sistema di Controllo Centralizzato del Traffico.\n\u00c8 dotata di importanti collegamenti trasversali tra il versante ionico e quello tirrenico:\nLa linea ionica \u00e8 collegata al porto di Taranto e a quello di Reggio Calabria, ed \u00e8 posta in vicinanza al porto di Crotone ma non vi \u00e8 direttamente raccordata. \u00c8 stata diverse volte annunciata l'intenzione, da parte della politica regionale, di collegare anche il porto di Corigliano alla ferrovia mediante un raccordo con il posto di movimento di Thurio.\nTra Reggio Calabria e Melito di Porto Salvo \u00e8 stato attivato nel 2007 un servizio ferroviario suburbano esteso fino a Rosarno, che prevede una corsa ogni 30 minuti.\nSono inattivi e sostituiti da autoservizi i servizi ferroviari a scartamento ridotto delle Ferrovie Calabro Lucane di collegamento della ferrovia costiera ai centri dell'entroterra nelle tre linee Crotone-Petilia Policastro, Soverato-Chiaravalle Centrale e Marina di Gioiosa Jonica-Mammola, progettati a suo tempo dalla Societ\u00e0 per le Strade Ferrate del Mediterraneo (MCL) per collegare i due versanti tirrenico e jonico ma non portati a termine.\nRimane invece attiva la tratta ferroviaria a scartamento ridotto delle Ferrovie della Calabria (ex FCL) Catanzaro Lido-Cosenza limitatamente nelle due tratte terminali Catanzaro Lido (FC) - Soveria Mannelli con il Servizio ferroviario metropolitano di Catanzaro e Rogliano - Cosenza (FC/RFI). La tratta centrale Soveria Mannelli-Rogliano \u00e8 attualmente espletata con autobus sostitutivo.\nSono presenti tre depositi locomotive: Taranto, Reggio Calabria e Catanzaro Lido."}
{"id": "1230750", "revid": "120811520", "url": "https://it.wikipedia.org/wiki?curid=1230750", "title": "Pull (casa discografica)", "text": "La Pull \u00e8 una casa discografica italiana attiva dagli anni settanta.\nStoria della Pull.\nLa Pull fu fondata nel 1970 dal cantautore Gianni Meccia e da Bruno Zambrini, compositore che aveva lavorato spesso per la RCA Italiana scrivendo molti successi, ad esempio per Gianni Morandi.Probabilmente il nome deriva dal grande successo discografico di Gianni Meccia \"Il pullover\".\nTra gli artisti che incisero per la Pull, oltre allo stesso Meccia, sono da ricordare I Cugini di Campagna, scoperti e lanciati proprio dal cantautore.\nLa sede della Pull era a Roma; per la distribuzione si appoggi\u00f2 inizialmente alla RCA Italiana, passando quasi subito alla Fonit Cetra.\nLa catalogazione Fonit Cetra ha creato due linee principali: una col suffisso QLP e la numerazione a partire da 101 per la musica leggera e QLS e la numerazione 5001 per la musica classica.\nSul finire degli anni novanta vi fu un passaggio di propriet\u00e0 che ne port\u00f2 la sede in Lombardia; \u00e8 tuttora esistente ed oltre ad occuparsi della promozione di nuovi talenti, ripropone i successi degli artisti del proprio archivio (esclusi I Cugini di Campagna i cui diritti sono di propriet\u00e0 della Sony), inclusi quelli di recente acquisizione.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1230754", "revid": "287204", "url": "https://it.wikipedia.org/wiki?curid=1230754", "title": "Anne Le F\u00e8vre Dacier", "text": "Biografia.\nAnne Le F\u00e8vre crebbe a Saumur dove il padre, Tanneguy Le F\u00e8vre, era professore di greco. Nel 1664 Anne spos\u00f2 lo stampatore del padre, Jean II Lesnier, ma si separ\u00f2 molto presto e dopo la di lui morte si rispos\u00f2, nel 1683, con Andr\u00e9 Dacier, collaboratore del padre di Anne nell'Accademia di Saumur.\nAlla morte del padre nel 1672, si garant\u00ec la protezione di Pierre-Daniel Huet, vescovo di Avranches, e venne a Parigi con una parziale traduzione di Callimaco che pubblic\u00f2 in seguito insieme con una traduzione latina e delle note (1674). Quel suo lavoro fu apprezzato dal duca di Montausier, che l'assunse come redattrice della collana \"Ad usum Delphini\", per la quale pubblic\u00f2 traduzioni da Floro (1674), Aurelio Vittore (1681), Eutropio (1683), Ditti Cretese e Darete di Frigia (1684).\nNel 1681 apparve la sua versione in prosa di Anacreonte e di Saffo. Negli anni seguenti, pubblic\u00f2 versioni in prosa di Terenzio e di Plauto (l\"Anfitrione\", il \"Rudens\" e l\"Epidicus\", (1683) e di Aristofane (\"Pluto\", \"Le Nuvole\", 1684). Nel 1684 si ritir\u00f2 col marito a Castres nell'intento di dedicarsi allo studio della teologia: l'anno dopo, i due coniugi annunciarono la loro abiura del protestantesimo, ci\u00f2 che procur\u00f2 loro una pensione da parte di Luigi XIV.\nNel 1699 pubblic\u00f2 la traduzione in prosa dell\"Iliade\", seguita nove anni dopo da quella dell\"Odissea\", una fatica che le ha assicurato un posto nella storia della letteratura francese. Quelle traduzioni fecero infatti scoprire Omero a molti letterati francesi, fra i quali Antoine Houdar de La Motte e fu l'occasione della ripresa della querelle des Anciens et des Modernes quando Houdar pubblic\u00f2 una versione in versi dell\"Iliade\" ridotta e modificata secondo il proprio gusto, e accompagnata da un \"Discours sur Hom\u00e8re\", ove spiegava le ragioni per le quali Omero non soddisfaceva pi\u00f9 il suo gusto critico. Anne Dacier replic\u00f2 nello stesso anno con le sue \"Des causes de la corruption du go\u00fbt\".\nHoudar prosegu\u00ec allegramente la polemica, motteggiando, ed ebbe la soddisfazione di vedere l'abate Terrasson prendere le sue parti con la pubblicazione, nel 1715, della \"Dissertation critique sur l'Iliade\" dove sosteneva che la scienza e la filosofia, particolarmente quelle di Descartes, avevano talmente sviluppato lo spirito umano da rendere i poeti moderni nettamente superiori a quelli della Grecia antica.\nLo stesso anno Claude Buffier pubblic\u00f2 \"Hom\u00e8re en arbitrage\" concludendo che le due parti contrapposte convenivano su un punto essenziale, e cio\u00e8 sul fatto che Omero era uno dei maggiori geni dell'umanit\u00e0 e che non esistevano opere paragonabili alle sue. Come a riaffermare il loro consenso con quella tesi, il 5 aprile 1716 Anne Dacier e Houdar brindarono alla salute di Omero durante un pranzo in casa di Jean-Baptiste-Henri de Valincour.\nLa Dacier, che fu ammessa all'Accademia dei Ricovrati, cooper\u00f2 a diversi lavori del marito, in particolare al \"Plutarque\". Nicolas Boileau aveva grande stima della signora Dacier, mettendola al di sopra del marito."}
{"id": "1230755", "revid": "1776051", "url": "https://it.wikipedia.org/wiki?curid=1230755", "title": "Live at Hammersmith (Twisted Sister)", "text": "Live at Hammersmith \u00e8 un album live dei Twisted Sister, pubblicato il 3 ottobre 1994 per l'etichetta Atlantic Records."}
{"id": "1230756", "revid": "1543377", "url": "https://it.wikipedia.org/wiki?curid=1230756", "title": "Palazzo Verit\u00e0 Poeta", "text": "Palazzo Verit\u00e0-Poeta \u00e8 un edificio civile che sorge in vicolo San Silvestro a Verona, non distante da Castelvecchio e dall'Arco dei Gavi, realizzato su disegno di Antonio Galli da Bibbiena nel corso del XVIII secolo.\nStoria.\nLa dimora porta il nome dalla nobile famiglia veronese Verit\u00e0 Poeta; in particolare la stirpe dei Verit\u00e0 \u00e8 di antiche origini per cui le loro vicende si intrecciano con quelle della citt\u00e0 scaligera. Il palazzo venne realizzato e decorato nel corso del XVIII secolo su progetto di diversi artisti: tra questi, si presume che il disegno generale dell'edificio, delle decorazioni del salone principale e la direzione dei lavori si debba probabilmente all'architetto e scenografo Antonio Galli da Bibbiena, noto per aver progettato teatri in tutta Europa.\nAltri artisti di fama parteciparono alla decorazione degli interni, tra cui Filippo Maccari, Francesco Lorenzi e Lorenzo Pavia, i quali furono ritratti sopra le porte del Salone delle Feste, un ampio locale di oltre 100 mq. In particolare la presenza di Pavia ha permesso di datare la conclusione dei lavori di costruzione e decorazione dell'edificio, in quanto \u00e8 noto che muore che dicembre 1764, poco dopo aver terminato le decorazioni che gli furono state affidate.\nDescrizione.\nL'edificio, dichiarato di notevole interesse storico e artistico nel 1939 dalla locale Soprintendenza, \u00e8 un pregevole esempio di architettura veneta del XVIII secolo. Al piano nobile, raggiungibile da un imponente scalone d'onore in marmorino con vedute pittoriche illusionistiche e \"trompe-l'\u0153il\", si trova il grande Salone delle Feste, collegato con altri sei spaziosi ambienti caratterizzati tutti da pareti affrescate e mobilio d'epoca.\nParticolarmente originale l'affresco sull'ampio soffitto del salone centrale, grazie al disegno prospettico ottenuto a seguito di complessi calcoli sulle proporzioni della sala: si \u00e8 infatti conseguito il risultato che ognuna delle colonne sul soffitto risulti in prospettiva corretta, da qualsiasi punto di vista le si osservi.\nIl palazzo dispone inoltre di un giardino di oltre mq raggiungibile mediante una scenografica scalinata \"alla romana\"."}
{"id": "1230757", "revid": "43211", "url": "https://it.wikipedia.org/wiki?curid=1230757", "title": "Nancy Daus", "text": ""}
{"id": "1230762", "revid": "121874076", "url": "https://it.wikipedia.org/wiki?curid=1230762", "title": "Ponte di Castelvecchio", "text": "Il ponte di Castelvecchio, conosciuto anche come ponte scaligero, \u00e8 un'opera infrastrutturale e militare situata a Verona lungo il fiume Adige, parte della fortezza di Castelvecchio e ritenuto l'opera pi\u00f9 audace e mirabile del Medioevo veronese. Venne distrutto durante la seconda guerra mondiale e ricostruito nel 1951.\nStoria.\nIl ponte venne realizzato tra il 1354 ed il 1356 sotto la signoria di Cangrande II della Scala, con la funzione di assicurare alla costruenda rocca di Castelvecchio una via di fuga verso il Tirolo nel caso vi fosse stata una sommossa da parte di una delle fazioni nemiche interne alla citt\u00e0. Il progettista ed esecutore del ponte non \u00e8 conosciuto, tuttavia un documento del 1495 (quindi postumo di oltre un secolo rispetto alla sua costruzione) sembra indicare come autore un certo Guglielmo Bevilacqua, protagonista, tra l'altro, di una leggenda raccolta dal cronista Girolamo Dalla Corte nella sua \"Historia di Verona\": si racconta infatti che Cangrande II della Scala don\u00f2 al Bevilacqua una spada ritenuta di san Martino, fino a quel momento custodita nell'omonima chiesa, edificio che a quei tempi sorgeva all'interno delle mura di Castelvecchio. Alcuni studiosi hanno invece ipotizzato, basandosi sulle analogie tra questo ponte e quello detto delle Navi, una comune paternit\u00e0, da attribuire quindi a Giovanni da Ferrara e Giacomo da Gozo.\nLa robustezza della struttura consent\u00ec al ponte di passare indenne cinque secoli di storia fino a quando, nel 1802, i francesi, che occuparono Verona a seguito del trattato di Lun\u00e9ville, mozzarono la torre sul lato campagna ed eliminarono le merlature, come gi\u00e0 precedentemente fatto per le altre torri del castello, per potervi cos\u00ec alloggiare le batterie di cannoni, usate poi durante le note vicende delle Pasque veronesi. Infine il ponte venne fatto saltare il 24 aprile 1945 dai soldati tedeschi in ritirata verso la Germania, insieme a tutti gli altri ponti della citt\u00e0, compreso l'ancora pi\u00f9 antico ponte Pietra.\nNell'immediato dopoguerra si decise di ricostruirlo insieme ad altri importanti monumenti della citt\u00e0 perduti nel corso della seconda guerra mondiale. Sostenuta dall'opinione pubblica e considerato che almeno le pile si erano in parte conservate nonostante le violente esplosioni, la Soprintendenza di Verona, nella persona di Piero Gazzola, decise di ripristinare la situazione precedente all'esplosione piuttosto che realizzare un ponte \"ex novo\". Per il progetto di ricostruzione, Piero Gazzola si avvalse della collaborazione dell'ingegnere Alberto Minghetti per la parte tecnica e dell'architetto Libero Cecchini per la parte artistica.\nI primi lavori iniziarono alla fine del 1945 e videro lo sgombero dell'alveo del fiume Adige dalle macerie, mentre nella seconda fase, iniziata nel 1949, i conci di pietra rinvenuti integri vennero ricollocati nella loro posizione originale, grazie alla documentazione fotografica e al rilievo realizzati poco prima della distruzione del ponte stesso. Inoltre, grazie allo studio dei cromatismi della pietra, si pot\u00e9 risalire alla cava da cui vennero estratti i blocchi in et\u00e0 medievale, situata nel territorio di San Giorgio di Valpolicella, da cui vennero cos\u00ec cavate le nuove pietre che avrebbero sostituito le originali danneggiate. Il laterizio originale, costituito da terre diverse e di dimensioni diseguali, proveniva invece da diverse fornaci, si decise quindi di procurarsi quello nuovo dai cantieri di edifici in demolizione e da diverse fornaci veronesi e mantovane. I lavori di restauro terminarono solamente il 20 luglio 1951.\nDescrizione.\nIl ponte, appartenente al complesso di Castelvecchio, risulta essere un'opera ardita per il periodo in cui venne costruita, con l'arcata destra avente una luce di addirittura 48,69 metri, mentre le due arcate minori hanno luci di 29,15 e 24 metri. L'arcata maggiore \u00e8 da alcuni studiosi considerata addirittura la pi\u00f9 grande in Europa al tempo della sua costruzione, e aveva una dimensione utile ad agevolare il passaggio delle imbarcazioni. Il diverso dimensionamento dell'ampiezza degli archi e della mole dei piloni \u00e8 da ricondurre ad uno studio della diversa distribuzione delle correnti in questo meandro del fiume; questo disegno particolare del ponte, ideato da un punto di vista prettamente funzionale e strutturale, ha comunque determinato una soluzione figurativa gotica e inedita.\nIl basamento dei piloni e le ghiere degli archi, quindi la parte inferiore della struttura, sono in pietra, mentre la parte rimanente del ponte \u00e8 in cotto, materiale che caratterizza tutti i monumenti medievali veronesi. I due piloni a base pentagonale, rostrati verso monte per facilitare lo scorrimento delle acque dell'Adige, sono estremamente massicci, ed il maggiore era arricchito da quindici capitelli corinzi e da frammenti di bassorilievi romani. Il percorso lungo il ponte, lungo oltre centoventi metri e largo oltre sei, \u00e8 difeso da mura merlate a coda di rondine, con camminamenti e feritoie, oltre che dall'imponente mastio verso citt\u00e0 e da una torre, mozzata dai francesi nell'Ottocento, verso campagna."}
{"id": "1230771", "revid": "37401", "url": "https://it.wikipedia.org/wiki?curid=1230771", "title": "Anfore", "text": ""}
{"id": "1230772", "revid": "52076", "url": "https://it.wikipedia.org/wiki?curid=1230772", "title": "Figure rosse", "text": ""}
{"id": "1230776", "revid": "767487", "url": "https://it.wikipedia.org/wiki?curid=1230776", "title": "We All Love Ennio Morricone", "text": "We All Love Ennio Morricone \u00e8 un album tributo che onora il noto compositore italiano Ennio Morricone. Venne pubblicato il 7 maggio 2007 e contiene diverse partecipazioni di artisti di fama internazionale come Metallica, Bruce Springsteen che vince il Grammy Award per Best Rock Instrumental Performance, Roger Waters, C\u00e9line Dion e Andrea Bocelli. L'album raggiunge la quarta posizione in classifica in Italia rimanendo per quattro settimane nella Top Ten."}
{"id": "1230778", "revid": "122120846", "url": "https://it.wikipedia.org/wiki?curid=1230778", "title": "Ad Dawhah", "text": "Ad Dawhah (arabo: \u0627\u0644\u062f\u0648\u062d\u0629) \u00e8 una municipalit\u00e0 del Qatar di 796.947 abitanti. Il suo capoluogo \u00e8 la capitale del paese, Doha.\nGeografia.\nAd Dawhah si trova nella regione centro orientale del Qatar, confina con la municipalit\u00e0 di Al Wakrah a sud, con il municipio di Al Rayyan a ovest, con la municipalit\u00e0 di Al Daayen a nord e con Umm Salal a nord-ovest."}
{"id": "1230786", "revid": "486946", "url": "https://it.wikipedia.org/wiki?curid=1230786", "title": "Lampascione", "text": ""}
{"id": "1230791", "revid": "125127858", "url": "https://it.wikipedia.org/wiki?curid=1230791", "title": "Loiano", "text": "Loiano (\"Luj\u00e8n\" in dialetto bolognese montano medio, \"Luj\u00e0n\" in dialetto bolognese cittadino) \u00e8 un comune italiano di abitanti della citt\u00e0 metropolitana di Bologna in Emilia-Romagna, situato sull'Appennino tosco-emiliano lungo la Strada statale 65 della Futa, a circa 35\u00a0chilometri a sud di Bologna e 73\u00a0chilometri a nord di Firenze.\n\u00c8 uno dei 5 comuni membri dell'Unione dei comuni Savena-Idice.\nIl territorio.\nIl Comune \u00e8 costituito dalle comunit\u00e0 territoriali delle localit\u00e0-frazioni di: Anconella, Barbarolo, Bibulano, La Guarda, Roncastaldo, Quinzano, Sabbioni, Scanello, Scascoli.\nAnconella.\nNucleo di pregio storico-ambientale, raggiungibile sia da Sabbioni che dalla strada di fondo-valle Savena. Ricordata come localit\u00e0 \"Ancona\", fra le dipendenze della corte di Scanello, in un elenco risalente al 1120-1150, conservato a Pisa e riportante i servizi dovuti alla chiesa pisana da questo suo possesso bolognese. Nel 1249 viene segnalata la comunit\u00e0 e nel 1288 \"Anthonella\" \u00e8 elencata tra le podesterie del contado bolognese, mentre l'anno dopo, 1289, la localit\u00e0 \"Anthecellam\" \u00e8 compresa nella podesteria maggiore di Scaricalsino.\nAnconella fu poi unita al comune di Scascoli e nel Seicento la maggior parte delle sue case apparteneva alla famiglia Berti.\nIl nucleo abitato presenta un impianto urbanistico e diversi edifici di particolare interesse. Nel caratteristico fabbricato dell'osteria con portico antistante, rimane all'interno un camino, con lo stemma Bentivoglio e decorazioni floreali, databile tra fine Quattrocento e inizio Cinquecento.\nSi segnala una casa torre con cornicione in cotto e finestra datata con anno 1525.\nNotabili anche diverse grotte scavate nell'arenaria, dette 'buse nelle lastre', un tempo abitazioni e ricoveri, che furono utilizzate anche come rifugi nel periodo bellico; la pi\u00f9 grande ha un profondit\u00e0 di 15 m circa e termina con una nicchia conclusa da un architrave datato 1901.Dal punto di vista storico sono importanti la Chiesina, ampliata nel Settecento, ed i resti di un antico oratorio risalente al Trecento.\nBarbarolo.\nLa frazione di Barbarolo si trova al confine settentrionale del comune di Loiano, leggermente verso la valle dello Zena rispetto alla statale della Futa. Fin dai tempi pi\u00f9 remoti fu un Comune indipendente nella sua organizzazione interna ed amministrativa.\nIl 24 novembre 891 il \"pago Barbarorum\", insieme con quelli di Monte Cerere, Brento e Gesso, fu donato in propriet\u00e0 e giurisdizione a Titelmo di Titelmo dall'Imperatore Guigo. Vediamo cos\u00ec come esso fosse centro pagense, compreso in una \"iudiciaria\" comprendente le alte vallate dei fiumi da Savena a Santerno e luogo fortificato, forse di origine bizantina.\nBarbarolo, \u00e8 per tutto l'Alto Medioevo non tanto identificato come centro abitato ma quasi unicamente come pieve: Pieve di SS. Pietro e Paolo.\nAntichissima pieve prende quasi certamente il nome da uno stanziamento di popolazioni germaniche, probabilmente longobarde. Il 27 marzo 1034 il marchese Bonifacio di Toscana si impegn\u00f2 a vendere a Moghefredo di Ubaldo duecento tornature poste \"infra plebe S. Petri qui vocatum Barbarolum\".\nI possedimenti del marchese Bonifacio nella zona passarono alla figlia Matilde di Canossa che nel 1078 li don\u00f2, con il paese di Scanello, alla chiesa di Pisa. Nel 1116 l'Imperatore Enirio conferm\u00f2 ai canonici di S. Pietro di Bologna la met\u00e0 delle decime di tutta la Pieve di Barbarolo. Infine nel 1289 \"Barbarolum sive Poreclum\" \u00e8 incluso con diversi altri luoghi vicini nella podesteria di Scaricalasino. Alla Pieve erano soggette nel 1366, 22 chiese e 3 ospedali. Dalla fine del Quattrocento l'arciprete di Barbarolo ebbe il titolo di Abate.\nDell'originale edificio protoromanico restano tracce di eccezionale valore coeve alla cripta di S. Maria di Montovolo: sono visibili capitelli ad intreccio di fogliame, risalenti probabilmente al decimo secolo. L'attuale struttura dovuta a rifacimenti del Sette-Ottocento altera la lettura d'insieme di questa opera.\nFino a tempi relativamente recenti Barbarolo ha costituito, con i suoi borghetti e le numerose case sparse, il borgo pi\u00f9 popoloso dell'intero comune, pi\u00f9 dello stesso capoluogo. A testimoniare dell'importanza e della vitalit\u00e0 di questo centro ricordiamo che proprio a Barbarolo fu fondata nel 1902, ed ebbe sede per oltre mezzo secolo, la Cassa rurale di depositi e prestiti, attualmente Banca di Credito Cooperativo, trasferitasi nel capoluogo nel 1958.\nBibulano.\nBorgo posto sulla destra del Savena, sulla strada che da questo fiume sale a Loiano. \u00c8 una localit\u00e0 abitata sicuramente fin dai tempi antichi, come testimonia il suo nome, di fondo gentilizio romano, di cui per\u00f2 rimangono scarse memorie scritte.\nLa comunit\u00e0 \u00e8 menzionata per la prima volta in un documento del 1223. A questo periodo risale infatti la fondazione della chiesa: da antichi documenti si sa che fin verso il Seicento la popolazione di Bibulano era divisa in due parrocchie: quella di S. Andrea e quella di S. Maria. Nel XVII secolo la prima fu demolita e la parrocchia rimase quella di S. Maria Assunta.\nLa Guarda.\nPosto in posizione dominante rispetto alla strada nazionale, \u00e8 il primo borgo che si incontra venendo da Bologna, \u00e8 nato probabilmente come edificio fortificato con funzioni di avvistamento (da qui il toponimo) e si \u00e8 poi, nel tempo, esteso ad agglomerato di case. Il nucleo storico viene citato gi\u00e0 nel 1315 e nei secoli diviene un centro funzionale alla viabilit\u00e0: a met\u00e0 del XVI sec. vi erano infatti tre ricoveri per viandanti e pellegrini.\nL'insieme degli edifici presenta un notevole valore ambientale. Il primo edificio, sulla sinistra per chi viene da Bologna, \u00e8 il pi\u00f9 antico ed \u00e8 caratterizzato da un ampio portico sorretto da colonne quadrate, in mattoni, sormontate da grosse travi di quercia e finestrelle cinquecentesche. Su una porta si pu\u00f2 notare un architrave di pietra recante la data 1520 contornata da un segno ottagonale e, ai lati, due stelle a cinque punti di foggia etrusca.\nLa tradizione vuole che nell'oratorio, posto sempre sotto il portico, abbia celebrato la Messa San Carlo Borromeo, in occasione del suo pellegrinaggio alla volta di Roma.\nCaratteristiche sono la strettoia all'ingresso dell'abitato e Ca' della Guarda, un edificio databile al XVI o XVII sec., affiancato da un altro pi\u00f9 recente. Costituiscono un nucleo di notevole livello ambientale al bivio fra due percorsi, quello medioevale e quello settecentesco, della strada che conduceva a Firenze.\nRoncastaldo.\nPosto sull'antica strada postale che attraverso Loiano e Scaricalasino (Monghidoro) conduceva in Toscana, il borgo di Roncastaldo viene citato nel 1135 in un contratto di enfiteusi di \"Gandulfino de vico Roncastaldo\". Nel 1289 Roncastaldo \u00e8 compreso insieme a diverse localit\u00e0 vicine, nella podesteria di Scaricalasino. Nel medioevo il castello di Roncastaldo insieme a Loiano e Scaricalasino fu sede del capitano del Popolo e luogo dove venne sancito l'accordo fra Bologna e Firenze per combattere Pistoia.\nDa Roncastaldo veniva il notaio Giacomo Panzacchi che nel 1276 stipul\u00f2 l'accordo fra la famiglia ghibellina degli Ubaldini, proprietaria tra Savena e Idice di circa una trentina di castelli, e la famiglia guelfa dei Geremei che comandava a quel tempo a Bologna.\nRoncastaldo, in quanto borgo di passaggio, \u00e8 da sempre terra di rinomate locande e antiche osterie.\nL'abitato ha una chiesa parrocchiale dedicata a S. Lorenzo ed \u00e8 formato dall'aggregazione di piccole borgate.\nQuinzano.\nAnche Quinzano, borgo situato all'estremit\u00e0 orientale del Comune di Loiano, presso le sorgenti del torrente Zena, ha chiaramente origini romane (Fundus quintianus).\nDa segnalare un ottimo esemplare di casa-torre, le cui porte e finestre (di antico stile medioevale) testimoniano come si trattasse di una costruzione di un certo rango e di un certo valore architettonico.\nDal centro di Quinzano parte una strada che, incuneandosi nella vallata dello Zena, raggiunge l'area archeologica di Monte Bibele.\nSabbioni.\nPosto sulla strada statale della Futa in direzione Bologna, il piccolo nucleo storico viene citato nel 1315 come localit\u00e0 sulla strada di Toscana ed ebbe una stazione di sosta con osteria.\nNel 1412 era una \"villa\" (borgo con diversi edifici) e vi abitava Cristoforo di Denticherio, nobili di Loiano i cui discendenti, esenti come nobili dalle imposte dei fumenti ancora nel Cinquecento, assunsero i cognomi di Bertoni. S. Fabiano e S. Sebastiano la preservarono dalla peste descritta da Manzoni e da allora essi ne sono divenuti i patroni.\nUn edificio costeggiava la strada sulla sinistra e sulla facciata si aprivano ben nove arcate dietro le quali trovavano posto la trattoria, la \"bottega\", gli ingressi alle abitazioni e alle stalle dei muli, che servivano a trainare diligenze e carri di l\u00ec a Loiano. Ricostruito dopo un incendio causato dall'ultima guerra, perdette sei dei suoi preziosi archi, ma non la sua antica destinazione di bottega ed osteria. Di fronte a questo edificio, sotto un architrave monolitica che porta ancora in rilievo i simboli del fabbro e del maniscalco, vi era l'ingresso di un'osteria e di un negozietto di alimentari. Da ricordare altri due fabbricati rurali: uno di questi presenta un interessante paramento murario trecentesco e, nell'adiacente fienile, il residuo di un architrave seicentesco recante inciso il monogramma di Cristo.\nScanello.\nScanello ha sicuramente origini molto antiche e non \u00e8 improbabile che vi fosse un vico romano. Indizio di questo \u00e8 l'esistenza di \"fundi romani\" che hanno lasciato il nome antico: Vezzano (Fundus Vezzianus), Gnazzano (Fundus Ignatianus). Dopo il Mille una parte del \"castello e corte\" di Scanello appartenne a Bonifazio marchese di Toscana che nel 1024 fece per essa una transazione con Magifredo d'Ubaldo.\nLa chiesa parrocchiale di Scanello, dedicata a San Giovanni Battista, sorge su un altopiano lungo la strada provinciale che da Loiano conduce a Quinzano e a San Benedetto del Querceto. \u00c8 da ritenersi molto antica, anche se l'attuale edificio risale al XVIII sec., essendo quello precedente stato completamente demolito verso la met\u00e0 del Seicento.\nVicino alla chiesa di Scanello c'\u00e8 una localit\u00e0, chiamata Ca' di Priami, nelle cui adiacenze si erge una piccola sommit\u00e0 che porta il nome di Castelluccio. Il nome stesso fa supporre che qui esistessero il castello e la corte di Scanello: il luogo prescelto non poteva essere pi\u00f9 favorevole. Da quass\u00f9 si possono passare in rassegna le principali montagne della valle dell'Idice e di quelle del Savena, fino all'alto appennino da un lato, e alle colline che fanno da cornice a Bologna dall'altro.\nScanello ha una nobilt\u00e0 d'origine invidiabile. Del piccolo borgo distante da Loiano circa 2\u00a0km si parla nelle cronache medioevali fin dal tempo dell'esarcato di Ravenna, quando questi con i suoi possedimenti si spingeva profondamente nel bolognese. Indi compare Ubaldino dei Malvolta che se ne fece signore per investitura della Chiesa di Pisa, la quale aveva avuto donazione di quella terra dalla contessa Matilde di Canossa, grande distributrice di feudi e di concessioni. Nascono cos\u00ec i conti di Scanello. O meglio, si crede che nascessero dalla signoria dei Malvolta, ch\u00e8 in proposito c'\u00e8 molta foschia. Gli Scanello, quando compaiono nelle carte, hanno la fisionomia giuridica dei valvassori o cottanei.\nNel secolo scorso la signoria di Scanello l'ha Luigi Loup, uno svizzero innamorato di Bologna ed espertissimo d'agricoltura; egli aveva sposato una Ghisilieri avendo in dote la villa della \"Fratta\" gi\u00e0 dei Calderini e poi passata a Pio Ghisilieri che aveva sposato appunto una Calderini. Un terzo trasferimento per identica ragione, avvenne quando al Loup subentr\u00f2 il genero De Kwuipms marito di una delle sue figlie. La figlia di questo signore svizzero residente in Italia and\u00f2 sposa ad Huber Du Bois De Dunila che attorno 1920 prese possesso della villa. Si deve dedurre, considerati i vari passaggi tra proprietari che la bella residenza ha destino d'essere un dono di nozze.\nAlla fine del 1960 la tenuta agricola, compresa la villa, fu ceduta al Consorzio sviluppo zootecnico.\nScascoli.\nRaggiungibile sia da Sabbioni che dalla fondo-valle Savena, il borgo di Scascoli si presenta come uno dei pi\u00f9 suggestivi per la sua posizione.\nLe prime notizie su questo luogo si hanno nel 1233, da un rogito di una vendita di terreni fra Rodofeno di Guidotto di Scascoli con il massaro dell'ospedale di Livergnana.\nL'attuale chiesa dei SS. Stefano e Martino \u00e8 stata ricostruita dopo le devastazioni belliche, grazie all'opera di Don Eugenio Andreoli, curato di Scascoli dal 1942 fino al 1987. Per la facciata vennero utilizzate le pietre squadrate di arenarie della distrutta chiesa di S. Ansano di Brento. L'altare maggiore invece, disegnato proprio da Don Eugenio con fine gusto classico, fu realizzato tramite la fusione di bossoli d'ottone delle artiglierie americane.\nProseguendo per la strada che scende verso il Savena, si possono raggiungere ed ammirare le maestose Gole di Scascoli, che sovrastano il corso del Savena.\nPeculiari sono anche i Giardini del Casoncello.\nCultura.\nCelebre \u00e8 la \"locanda Corona\", dove nel 1508 si tratt\u00f2 l'annessione di Cento a Ferrara e in cui pernott\u00f2 Goethe nel 1786. La festa della Batdura \u00e8 una nota festa che prende parte a Loiano per qualche giorno all'anno.\nIstruzione.\nL'osservatorio astronomico ed il Parco delle Stelle.\nSul Monte Orzale ha sede la Stazione di Loiano dell'Osservatorio astronomico di Bologna (struttura appartenente all'Istituto nazionale di astrofisica), inaugurata il 15 novembre del 1936. Il suo telescopio pi\u00f9 ampio \u00e8 intitolato al celebre astronomo Giovanni Domenico Cassini.\nIl telescopio (152\u00a0cm di diametro) \u00e8 il pi\u00f9 grande d'Italia dopo quello di Asiago; dispone anche di un secondo telescopio di dimensioni inferiori (60\u00a0cm di diametro).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn localit\u00e0 Val Sicura \u00e8 attivo un tiro a segno fondato nel 1889.\nDagli anni duemiladieci sono presenti, nella pineta, diverse piste per la pratica della mountainbike (downhill, freeride ed enduro) frequentate soprattutto nei weekend da biker di tutta Italia. Il 31 agosto 2014 si \u00e8 svolta, per la prima volta a Loiano, una tappa del campionato di mountainbike Enduro Challenge Emilia Romagna organizzata dal gruppo di biker locali Freebike65. Da allora ila pratica di questo sport \u00e8 molto cresciuta e nel 2020 il Comune - in collaborazione con l'associazione sportiva locale Bologna Montana Bike - ha intrapreso un progetto di promozione turistica e sportiva che mette in primo piano la bicicletta. Nasce cos\u00ec la \"Bologna Montana Bike Area\" (dall'acronimo BOM.B.A.) un comprensorio dedicato alla mountain bike che coinvolge i 4 comuni di BOM - Bologna Montana (Loiano, Monghidoro, Monzuno e San Benedetto Val di Sambro) e dalle rispettive unioni dei comuni (Unione Savena-Idice e Unione dei Comuni dell'Appennino Bolognese).\nNel periodo autunnale, si svolge a Loiano il \"Bologna Montana Bike Festival\", rassegna dedicata alla mountain bike in tutte le sue accezioni."}
{"id": "1230802", "revid": "156341", "url": "https://it.wikipedia.org/wiki?curid=1230802", "title": "Wanniyala-Aetto", "text": ""}
{"id": "1230806", "revid": "767487", "url": "https://it.wikipedia.org/wiki?curid=1230806", "title": "Windstar Records", "text": "La Windstar Records \u00e8 un'etichetta discografica con sede centrale a Snowmass, Colorado fondata nel 1976 da John Denver. L'etichetta tratta principalmente artisti e band di musica folk e i suoi rappresentanti pi\u00f9 noti sono stati John Denver stesso, i Fat City, The Starland Vocal Band e Tom Crum. Originariamente fondata come sussidiaria della RCA, divenne indipendente nel 1986 quando, inaspettatamente, Denver ruppe proprio con la RCA, sua storica etichetta."}
{"id": "1230810", "revid": "117921135", "url": "https://it.wikipedia.org/wiki?curid=1230810", "title": "Displasia", "text": "Per displasia si intende l'anormale sviluppo cellulare di un organo o tessuto, consistente generalmente in una perdita dei meccanismi di controllo con sostituzione delle cellule mature con cellule immature. Pu\u00f2 essere una condizione che predispone al processo neoplastico.\nLa displasia epiteliale \u00e8 definita come un'alterazione intraepiteliale inequivocabilmente neoplastica, che pu\u00f2 precedere o essere associata ad un carcinoma invasivo, con una probabilit\u00e0 di associazione crescente a seconda del grado di displasia stesso (25% se displasia di basso grado, 75% se displasia di alto grado).\nDescrizione.\nIl tessuto displastico presenta cambiamenti nella velocit\u00e0 di riproduzione dei suoi elementi cellulari, la quale sfugge a sistemi di controllo. Non si tratta di cellule tumorali, siano esse benigne o maligne, ma di cellule che hanno subito un cambiamento, in seguito ad esposizione ad un agente, sia esso fisico (radiazioni), chimico (idrocarburi aromatici e altre sostanze) o biologico (virus oncogeno). \nIl processo displastico pu\u00f2 essere reversibile; le cellule displastiche possono tornare alla loro condizione di cellule normali, mentre una cellula tumorale trasformata non pu\u00f2 farlo pi\u00f9; si dice infatti che essa \u00e8 ormai una cellula \"iniziata\" che attende soltanto un agente promuovente o co-cancerogeno per la comparsa della malattia neoplastica vera e propria. \nLe cellule displastiche sono cellule uguali alle altre cellule normali sotto l'aspetto differenziativo, pur cambiando qualcosa a livello morfologico; un esempio \u00e8 la perdita della distinzione tra i poli della cellula (polo basale e polo apicale). \nQuando la cellula perde le sue peculiarit\u00e0 morfologiche del tessuto da cui deriva e risulta trasformata irreversibilmente, allora si ha una cellula neoplastica a tutti gli effetti. In un certo senso si pu\u00f2 dire che la cellula neoplastica maligna riassume le peculiarit\u00e0 della cellula displastica (proliferante) e della cellula anaplastica (indifferenziata). \nClassificazione.\nIn base alla densit\u00e0 di cellule displastiche in un tessuto, la displasia si divide in:\nEsempio: displasia dell'epitelio della cervice uterina"}
{"id": "1230811", "revid": "123216564", "url": "https://it.wikipedia.org/wiki?curid=1230811", "title": "Notarbartolo", "text": "I Notarbartolo sono un'importante famiglia feudale dell'aristocrazia siciliana. \nEssa vanta origini medievali e personaggi illustri che hanno dato un significativo contributo alla vita sociale, politica, militare, intellettuale ed artistica dell'isola. I diversi rami della famiglia hanno collezionato nel corso dei secoli numerosi feudi e titoli nobiliari, fra cui tre principati, due ducati, cinque marchesati, una contea ed oltre venti baronie.\nStoria.\nOrigini.\nIl nome sembra originarsi da Bartolo di Andernach, discendente di Gerlach von Wangen della stirpe dei Wangenii, signori sin dal V secolo d.C. di \"Andermacco in Alsazia\" (Andernach, citt\u00e0 fortificata presso Coblenza, nel circolo del Reno Inferiore). Bartolo Wangenio discese in Italia nel 951 come \"signifer\" - parola non da interpretarsi con il significato classico di \"alfiere\", bens\u00ec con quello della bassa latinit\u00e0 di \"porta sigilli\" o segretario - dell'allora Re di Germania, e successivamente Imperatore del Sacro Romano Impero, Ottone I. Rientrando in Germania per affrontare la minaccia degli Ungari, Ottone I nomin\u00f2 Bartolo governatore (\"gubernator\") di Pisa. \nAlla sua morte, gli successe il figlio Lucchino, chiamato dai pisani Lucchin di Noterbartolo, Lucchino figlio del signor Bartolo, laddove \"Notarius\" fu la qualifica attribuitagli per le mansioni esercitate per conto dell'Imperatore. I suoi successori vissero fra Pisa, Siena, Perugia ed altre citt\u00e0 dell'Italia medievale, dove si distinsero come cavalieri e letterati, imparentandosi con altre illustri famiglie.\nIn Sicilia.\nA causa della guerra fra Guelfi e Ghibellini, un discendente appartenente a quest'ultima soccombente fazione, Pier Notarbartolo Farfaglia, si trasfer\u00ec a Catania, in Sicilia, una delle poche zone in Italia in cui le insegne ghibelline rimasero levate contro la Chiesa. Con diploma regio del 1296 Pier (Pietro) fu nominato Segretario del Re Federico III di Sicilia. Con un secondo diploma del 1299, allo stesso Pietro fu affidata \"in feudum\" la castellan\u00eca di Polizzi per due vite. Il Villabianca scrive \"Fior\u00ec in Lolizzi questa famiglia, come da me fu detto nel di lei elogio, perch\u00e9 la Castellania, e l'intero governo di detta citt\u00e0 fu concesso in feudum dal Re Federico Secondo d'Aragona a Pietro Notarbartolo Regio Milite per due vite, poich\u00e9 ne sort\u00ec egli il privilegio dispacciato nella citt\u00e0 di Nicosia a di 10 aprile Ind. 1299, quale Castellania, indi fu confermata al figliolo Bartolomeo di Notarbartolo\". I due citati diplomi regi rappresentando i pi\u00f9 antichi documenti concernenti la famiglia: gli originali bruciarono nell'incendio del castello Ursino di Catania, ma il loro testo ci \u00e8 giunto tramite la trascrizione negli atti del notaio Rocco Li Chiavi di Palermo, anno 1658.\nRisale al XIII secolo, ed alla lingua siciliana, l'aver cambiato in Notarbartolo l'originale Noterbartolo.\nXV e XVI secolo.\nNel 1433 il Pontefice Eugenio IV nomina Vescovo di Patti Giovanni Notarbartolo. In seguito la famiglia fior\u00ec principalmente in Polizzi e poi a Palermo. Nel XVI secolo Vincenzo Notarbartolo senior (figlio di Giovanni, 1467 - 1516), primo signore della Golfa e primo barone della Colla, d\u00e0 origine tramite la sua numerosa progenie ai pi\u00f9 importanti rami della famiglia Notarbartolo in et\u00e0 moderna: quello dei signori della Golfa, quello dei baroni - poi principi - di Villanova, quello dei signori di Sicchechi (linee dinastiche oggi estinte) e quello dei baroni di Vallelunga. Da quest'ultimo, a propria volta, trarranno origine nella seconda met\u00e0 del XVI secolo i rami dei principi di Sciara, dei duchi di Villarosa e dei baroni di Carcaci. Fu un Gaspare, barone di Vallelunga (morto nel 1608), ad originare i due rami principali: dalle sue prime nozze con Agata Ventimiglia di Castello Maniace Moncada ebbe vari figli, fra cui il primogenito Vincenzo, capostipite della linea dei principi di Sciara; dalle seconde nozze con Agatuzza Colonna Romano di Ventimiglia deriv\u00f2 invece la linea dei duchi di Villarosa. I rapporti fra i due rami, tuttavia, furono sin dal principio turbolenti. Pare che Gaspare, incitato dalla seconda moglie, abbia tentato di defraudare i figli del primo talamo, dal che derivarono litigi che costrinsero Vincenzo, nel 1621, a vendere la Baronia di Vallelunga. Fra le due linee dinastiche non correr\u00e0 buon sangue per secoli. \nFurono Pari di Sicilia sia il Principe di Sciara, sia il Duca di Villarosa che il Principe di Furnari. \nNel corso dei secoli, la famiglia Notarbartolo intrecci\u00f2 rapporti di sangue ed affari con molte fra le pi\u00f9 potenti famiglie dell'isola e d'Italia (fra le altre: Alliata, Colonna, Denti, Filangeri, Gravina, Grimaldi, Lancia, Moncada, Marzotto, Obizzi, Patern\u00f2, Piccolomini, Sandoval de Leon, Spucches, Stagno, Tomasi di Lampedusa, Valguarnera, Ventimiglia). La famiglia esercit\u00f2 inoltre mero e misto impero su numerosi feudi sparsi per l'intera isola, fregiandosi di una lunga lista di titoli.\nIl ramo dei Duchi di Villarosa e dei Principi di Furnari.\nLa linea dei duchi di Villarosa, tramite un'attenta strategia di alleanze matrimoniali e un particolare regime di stretta collaborazione fra i propri membri, accumul\u00f2 un notevole patrimonio fondiario e prestigio sociale, culminato con l'acquisizione da parte di Francesco (1686-1750) della ducea di Villarosa (1725). Il figlio Placido otterr\u00e0 nel 1762 la \"licentia populandi\" necessaria ad edificare Villarosa nel feudo di Bombinetto, di conseguenza, a sedere stabilmente nel braccio feudale del Parlamento.\nEsemplari della posizione raggiunta da questo ramo della famiglia Notarbartolo furono il Palazzo Villarosa a Bagheria e il palazzo fuori Porta Maqueda a Palermo, entrambi di Giuseppe Venanzio Marvuglia. In entrambi lavor\u00f2 nella seconda met\u00e0 del XIX secolo l'architetto di famiglia Giovan Battista Palazzotto.\nNel 1697 Anna Furnari dei Notarbartolo, spos\u00f2 Giovanni Battista Ludovisi, figlio di Niccol\u00f2 I Ludovisi, principe di Piombino e di Costanza Pamphilj, di questo matrimonio produsse un figlio, Niccol\u00f2 II Ludovisi nato nel 1700, che successe a suo padre ma rinunci\u00f2 a diventare prete, subito dopo aver avuto un figlio nato fuori dal matrimonio con una parrocchiale.\nA fine '800, acquisiti titoli e beni della famiglia Marziani di Furnari, il ramo dei Duchi di Villarosa si suddivise a sua volta nelle linee dei Duchi di Villarosa e dei Principi di Furnari.\nIl ramo dei Principi di Sciara e Castelreale.\nLe sorti del ramo di Vincenzo furono invece risollevate dal di lui figlio, Pietro, tramite cui giunsero i principati di Sciara e di Castelreale. Egli, barone di Carcaci, Capitano e Giurato di Termini, spos\u00f2 Eleonora Cipolla e Graffeo, baronessa di Sciara, e da lei ebbe a primogenito Filippo Notarbartolo Cipolla. Filippo, pari di Sicilia, consegu\u00ec per decreto regio di Carlo II di Spagna nel 1671 il titolo di principe del feudo di Sciara \"con facolt\u00e0 di popolare il territorio\" (Cons. di Reg. Mercedes, reg. 404, foglio 138 retro), fondandovi l'omonimo paese. Spos\u00f2 inoltre Donn'Anna Sandoval e Paceco Filingeri, matrimonio tramite cui un secolo dopo giunsero alla famiglia Notarbartolo i titoli e le grandi propriet\u00e0 terriere ed immobiliari di casa Sandoval. \nGaspare, figlio di Filippo e secondo principe di Sciara, spos\u00f2 Francesca Grimaldi e Bonafede, instaurando con l'illustre famiglia genovese rapporti di interessi mantenutisi nelle generazioni sino al XX secolo.\nUn rappresentante insigne per i meriti politici di questo ramo della famiglia \u00e8 senza dubbio il marchese Emanuele Notarbartolo (1834 - 1893), sindaco di Palermo e poi direttore generale del Banco di Sicilia, prima vittima illustre della mafia. Una nota via di Palermo gli \u00e8 dedicata.\nI Notarbartolo di Sciara ebbero a residenza palermitana il palazzo de la Zisa, espropriato dallo Stato nel 1955 e nominato parte del Patrimonio dell'Umanit\u00e0 (Unesco) nel luglio 2015. Il titolo nobiliare di Principe di Castelreale fu creato dai Re di Spagna per i proprietari del castello: fu concesso inizialmente ai Sandoval con apposito privilegio del 1672, e in seguito pass\u00f2 con titoli e beni ai Notarbartolo di Sciara, eredi dei Sandoval de Leon. La cappella sepolcrale Notarbartolo si trova nel cimitero dei Cappuccini di Palermo ad opera dell'architetto Francesco Paolo Palazzotto.\nLa famiglia Notarbartolo ha tutt'oggi rappresentanti sia del ramo dei principi di Sciara e Castelreale che di quello dei duchi di Villarosa e principi di Furnari.\nArma.\nArma: su campo azzurro, al leone coronato d'oro, armato e lampassato di rosso, accompagnato da sette stelle, di cui sei poste in cinta e l'ultima in punta o in coda. \nQuesto stemma, formalmente confermato a Ludovico Notarbartolo con Privilegio del 14 luglio 1314 dal Re di Napoli Roberto d'Angi\u00f2 - di cui Ludovico era Ammiraglio - celebra, con le sue sette stelle, le sette vittorie navali che i Notarbartolo contribuirono a riportare sui ghibellini.\nFonti e letteratura.\nDettagliate informazioni sulla famiglia Notarbartolo sono rinvenibili nel ricco archivio privato del ramo dei Duchi di Villarosa - ancorch\u00e9 spesso riguardanti anche il ramo dei Principi di Sciara. Depositato presso l\u2019Archivio di Stato di Palermo, questo patrimonio documentario \u00e8 costituito da 779 volumi e copre un arco cronologico che va dal XV al XX secolo. Altri fondi archivistici depositati presso il medesimo Archivio di Stato, quali il fondo Notai Defunti ed i Riveli nel fondo Deputazione del Regno e nel fondo Tribunale del Real Patrimonio, contengono abbondanti informazioni, atti e documenti riguardanti la famiglia Notarbartolo. \nIn aggiunta, numerosi volumi sono stati dedicati parzialmente od integralmente alla famiglia. Si menzionano, a titolo esemplificativo:"}
{"id": "1230812", "revid": "92723", "url": "https://it.wikipedia.org/wiki?curid=1230812", "title": "Il fiume della vita (romanzo)", "text": "Il fiume della vita (\"To Your Scattered Bodies Go\", 1971) \u00e8 un romanzo di fantascienza di Philip Jos\u00e9 Farmer, il primo del ciclo del Mondo del Fiume (\"Riverworld\"). L'opera ha vinto il premio Hugo nel 1972 come miglior romanzo. \nIl tema principale del ciclo \u00e8 la risurrezione dopo la morte dell'intera specie umana su un gigantesco pianeta caratterizzato da un fiume lungo milioni di chilometri, che scorre fra i due poli. Su questo mondo numerosi personaggi sia storici che sconosciuti si avvicendano in una ricerca delle entit\u00e0 che hanno operato la risurrezione, dei loro scopi e dei segreti del Mondo del Fiume.\nTrama.\nLo scrittore ed avventuriero Richard Francis Burton muore nel 1890, risvegliandosi dopo la morte in una camera sterminata fra miliardi di corpi fluttuanti nell'aria, che prendono a cadere assieme a lui. Si risveglia in una vallata attraversata da un fiume, nudo, assieme a tutto il resto dell'umanit\u00e0. Fa conoscenza con personaggi pi\u00f9 o meno noti provenienti da tutte le epoche storiche: lo scrittore di fantascienza Peter Frigate, Alice Liddell, l'ispiratrice del romanzo \"Alice nel Paese delle Meraviglie\", l'alieno Monat, il pre-umano Kazz.\nQualche tempo dopo i primi tentativi di organizzare la propria esistenza nella nuova, sorprendente situazione, Burton si avventura con altri compagni in un'esplorazione fluviale verso le sorgenti del fiume. Vengono tuttavia fatti prigionieri da Hermann G\u00f6ring e da Servio Tullio, dai quali fuggono solo dopo diverse peripezie, scoprendo che se muoiono vengono resuscitati in un altro punto sulle rive del fiume.\nScoperto il suo strano risveglio nella sala delle resurrezioni, a Burton viene data la caccia dagli Etici, gli esseri che hanno creato il Mondo del Fiume. Dalla parte di Burton un Etico rinnegato, l'agente X. Burton tenta sia di sfuggire alla caccia degli Etici sia di raggiungere le lontanissime sorgenti del fiume dove si trova un'altissima torre, sede degli Etici.\nPer fare ci\u00f2 usa come \"mezzo di trasporto\" il suicidio, che compie ben 777 volte, ma infine viene catturato, interrogato e sottoposto a cancellazione della memoria; l'agente X riesce comunque a farlo rimandare con la memoria intatta nella valle, per usarlo come proprio agente."}
{"id": "1230813", "revid": "1632387", "url": "https://it.wikipedia.org/wiki?curid=1230813", "title": "Mark Slaughter", "text": "\u00c8 particolarmente noto per essere stato membro dei Vinnie Vincent Invasion e successivamente frontman degli Slaughter.\nBiografia.\nMark inizi\u00f2 a dedicarsi alla musica all'et\u00e0 di 11 anni imparando a suonare chitarra e tastiere.\nIn origine milit\u00f2 in alcune band minori come Roz Parade e Xcursion con cui pubblic\u00f2 un EP nel 1983 e il full-length \"Ready to Roll\" nel 1984 per la Rampage Records (album ristampato nel 1999 dalla Old Metal Records). Negli Xcursion militava anche il futuro batterista dei Cold Sweat Anthony White. Venne poi notato dal virtuoso Vinnie Vincent, reduce da un'esperienza nei Kiss. Vincent invit\u00f2 Slaughter a far parte del suo progetto, i Vinnie Vincent Invasion, in sostituzione al precedente Robert Fleischman. Egli accett\u00f2 la proposta, ed entr\u00f2 nella band nel 1986. Con il gruppo pubblic\u00f2 l'album \"All Systems Go\" nel 1988, ma nello stesso anno la band si sciolse a causa di diverbi interni tra Slaughter e Vincent.\nPochi mesi dopo fond\u00f2 gli Slaughter con l'ex bassista dei Vinnie Vincent Invasion Dana Strum. Il gruppo ottenne grande successo con l'album di debutto, grazie a singoli come \"Up All Night\" e \"Fly to the Angels\". \nNel 2015 Mark Slaughter ha pubblicato il suo primo album da solista intitolato \"Reflections in a Rear View Mirror\".\nAttualmente vive a Nashville, Tennessee con sua moglie e due figli, Brandon e Elijah."}
{"id": "1230814", "revid": "599013", "url": "https://it.wikipedia.org/wiki?curid=1230814", "title": "Claudio Terzi", "text": "Caratteristiche tecniche.\nDifensore centrale affidabile e di rendimento costante. Dotato di esperienza e personalit\u00e0, possiede un buon controllo di palla e visione di gioco per impostare l'azione dalle retrovie.\nCarriera.\nCresciuto nelle giovanili del Bologna, diventa campione di Italia nella categoria Allievi nel 2000.\nEsordisce in Serie A con il il 1\u00ba dicembre 2002 nella partita interna vinta per 3-0 contro il .\nNel 2004 passa in prestito al Napoli in Serie C1 dove gioca 15 partite.\nTorna nel 2005 al Bologna, retrocesso in Serie B. Nella stagione 2007-2008 \u00e8 titolare nella difesa felsinea, risultata poi la migliore della serie cadetta, \nNella stagione 2008-2009 gioca stabilmente nella difesa titolare emiliana divenendo il capitano assoluto del Bologna. Sigla il suo primo gol in Serie A contro il Genoa contribuendo alla vittoria del Bologna, ripetendosi poi nella sfida interna dell'ultima giornata, valida per la salvezza del Bologna, contro il Catania, segnando il secondo dei tre gol.\nIl 19 agosto 2009 viene ceduto al , in uno scambio che vede passare sotto le due torri il difensore senese Daniele Portanova.\nSubito dopo la fine della stagione 2009-2010 si aggrega al Milan per partecipare ad una tourn\u00e9e di amichevoli negli Stati Uniti. Lascia la squadra senese dopo quattro stagioni con 100 presenze e 5 reti in campionato e 6 presenze in Coppa Italia. In Toscana ha avuto nel tecnico Giuseppe Sannino un suo ammiratore.\nIl 19 luglio 2013 passa al , con cui firma un contratto di quattro anni. Gi\u00e0 il giorno precedente era stato autorizzato a lasciare il ritiro del Siena dato l'imminente annuncio della conclusione della trattativa. Debutta in maglia rosanero nella prima partita utile, cio\u00e8 il secondo turno di Coppa Italia vinta per 2-1 sulla e disputata l'11 agosto 2013, giocando titolare. Il 3 maggio 2014, dopo la vittoria contro il Novara per 1-0 in trasferta, ottiene la promozione in Serie A\u00a0\u2013 con annessa vittoria del campionato\u00a0\u2013 con cinque giornate d'anticipo. Chiude la stagione con 31 presenze in campionato e 2 in Coppa Italia. La stagione seguente gioc\u00f2 solo 15 partite in Serie A.\nIl 4 agosto 2015 viene ceduto a titolo definitivo allo Spezia in Serie B. Diventa sin da subito un punto di riferimento per la squadra, diventando poi capitano a partire dal 2016.\nIl 20 agosto 2020 ottiene da capitano una storica promozione in Serie A con lo Spezia. Con gli aquilotti torna a segnare in Serie A dopo 7 anni e 8 mesi nel derby contro la Sampdoria (vinto 2-1) dell'11 gennaio 2021.\nIl 26 agosto 2021 Il Siena ne annuncia l'acquisto, tornando ad indossare la maglia bianconera dopo otto stagioni. Sceglie di indossare la maglia numero 19, che indoss\u00f2 nella quattro stagioni trascorse con i toscani. Il 27 novembre ritrova il gol, nella sconfitta casalinga col Grosseto (1-3). \nStatistiche.\nPresenze e reti nei club.\n\"Statistiche aggiornate al 6 agosto 2021.\""}
{"id": "1230816", "revid": "38671", "url": "https://it.wikipedia.org/wiki?curid=1230816", "title": "Plasmone di superficie acustico", "text": ""}
{"id": "1230818", "revid": "78273", "url": "https://it.wikipedia.org/wiki?curid=1230818", "title": "Ponte della Pietra", "text": ""}
{"id": "1230819", "revid": "599013", "url": "https://it.wikipedia.org/wiki?curid=1230819", "title": "Istituto mediterraneo per i trapianti e terapie ad alta specializzazione", "text": "L'Istituto mediterraneo per i trapianti e terapie ad alta specializzazione, abbreviato in ISMETT, \u00e8 un centro trapianti convenzionato con il SSN, nato a Palermo nel 1997 grazie alla collaborazione fra la Regione Siciliana - tramite l'ospedale Civico e l'ospedale Cervello di Palermo - e l'University of Pittsburgh Medical Center (UPMC). \u00c8 un IRCCS privato, riconosciuto dal ministero della Salute .\nL'ISMETT dispone di 70 posti letto (14 in terapia intensiva, 21 in semintesiva e 35 in degenza), 7 posti letto di ricovero diurno, 4 sale operatorie, una farmacia ospedaliera e laboratori di analisi, infettivologia e anatomia patologica. Si estende su una superficie di 12\u00a0000\u00a0m\u00b2. Presso l'ISMETT si eseguono tutti i tipi di trapianti di organi vitali, tramite tecniche di trapianto sia da cadavere sia da donatore vivente.\nStoria.\nL'idea della realizzazione dell'Istituto \u00e8 opera negli anni 1980 di un gruppo di epatologi dell'ospedale palermitano \u201cV. Cervello\u201d, guidati dall'epatologo Luigi Pagliaro , che propose all'University of Pittsburgh Medical Center (UPMC) l'idea di un centro trapianti multiorgano da realizzare in Sicilia. Nel 1995 entr\u00f2 in vigore negli Stati Uniti una nuova legge che riduceva al 5% del totale il numero di pazienti stranieri che potevano essere inseriti in lista d'attesa per trapianto negli USA. Anche per questa ragione, i vertici di Pittsburgh pensarono di guardare all'Europa e di partecipare attivamente alla realizzazione di un centro trapianti a Palermo.\nL'universit\u00e0 statunitense, con l'azienda ospedaliera Civico e Benfratelli e l'Azienda Ospedaliera \"Vincenzo Cervello\" di Palermo costituirono, sotto forma di societ\u00e0 di diritto civile a responsabilit\u00e0 limitata, l'\"Istituto Mediterraneo per i Trapianti e le Terapie ad alta specializzazione\".\nIl 23 maggio 1996 venne presentata al Ministero della Salute che accolse favorevolmente il progetto.\nIl 20 marzo 1997, la Conferenza Stato-Regioni approv\u00f2 ufficialmente la realizzazione dell'Istituto mediterraneo per i trapianti e terapie ad alta specializzazione come \"sperimentazione gestionale\" (ai sensi dell'art. 9-bis del D. Lgs. n. 502/1992).\nUna volta avallata l'idea e il programma di azioni amministrative, si pot\u00e9 procedere alla costruzione del nuovo Istituto. La costruzione della nuova sede dell'istituto cominci\u00f2 nel 1999 con la posa della prima pietra e venne terminata nel 2004 quando il centro ha aperto le porte della nuova sede.\nL'Ismett inizi\u00f2 l'attivit\u00e0 nel giugno 1999, in locali ristrutturati all'interno dell'ARNAS \"Civico\", con il primo trapianto eseguito il mese successivo.\nPrimo direttore \u00e8 stato nominato Ignazio Marino (fino al settembre 2002), poi sostituito da John Fung . Ignazio Marino ha eseguito il primo trapianto di fegato in Sicilia, all'ISMETT, il 31 luglio 1999 e il team guidato da Ignazio Marino ha eseguito i primi 100 trapianti di organi solidi dell'ISMETT.\nNel 2017 \u00e8 entrata a far parte dei soci di ISMETT la Fondazione Ri.MED, istituita dalla Presidenza del Consiglio dei Ministri.\nVertici.\nAttualmente il presidente del CDA \u00e8 Camillo Ricordi, professore di chirurgia dei trapianti all'Universit\u00e0 di Miami e Angelo Luca \u00e8 il direttore sanitario dal 2016.\nAttivit\u00e0.\nAttivit\u00e0 clinica.\nISMETT ha avviato la sua attivit\u00e0 clinica nel 1999. Il 31 luglio del 1999 venne eseguito con successo da Ignazio Marino (allievo del pioniere dei trapianti Thomas E. Starzl) il primo trapianto di fegato da donatore cadavere in Sicilia. Nello stesso anno \u00e8 stato avviato sempre da Ignazio Marino il programma di trapianto di rene, da donatore cadavere e vivente. Nel 2002 venne eseguito dal team guidato da Ignazio Marino il primo trapianto di fegato da donatore vivente. Nel 2004, l'ISMETT ha ottenuto l'autorizzazione per eseguire anche i trapianti di cuore e di polmone diventando cos\u00ec un centro trapianti multiorgano.\nNel 2003 \u00e8 stato avviato un programma di trapianto di fegato pediatrico, quell'anno per la prima volta nel Sud Italia \u00e8 stato sottoposto un bambino a trapianto.\nI trapianti su pazienti sieropositivi.\nGrande scalpore e critiche suscit\u00f2 l'effettuazione nel 2001 del primo trapianto in Italia di un rene di donatore vivente su un sieropositivo,\neseguito dal direttore Ignazio Marino che ricevette anche una censura da parte del Ministero della Salute. In quell'occasione il Ministero motiv\u00f2 la censura al prof. Marino sostenendo che quel particolare tipo di trapianto avendo le caratteristiche di sperimentazione clinica, necessitava di un'autorizzazione straordinaria. Il paziente gode di ottima salute, libero dalla dialisi, a 16 anni dal trapianto eseguito da Ignazio Marino. Il successo di quell'intervento ha determinato un cambio delle norme in Italia e oggi se un paziente sieropositivo necessita di un trapianto viene inserito in lista di attesa.\nNel 2007, per la prima volta al mondo l'\u00e9quipe dell'ISMETT, guidata dal prof Bruno Gridelli, ha eseguito un trapianto di polmoni su un paziente sieropositivo. In questo caso, l'intervento \u00e8 stato autorizzato dal Ministero e inserito all'interno di un programma sperimentale avviato dal Centro Nazionale Trapianti. Non si \u00e8 registrata alcun tipo di polemica anzi da parte del Ministero della Salute sono arrivati comunicati di congratulazioni.\nLa Cell Factory.\nNel 2007, \u00e8 stata inaugurata l'Unit\u00e0 di Medicina Rigenerativa e Terapie Cellulari, \"Cell Factory\", con l'obiettivo di avviare un programma di medicina rigenerativa che studia il modo di riparare gli organi danneggiati. I laboratori di produzione cellulare (GMP Facility) dell'Unit\u00e0 di Medicina Rigenerativa e Terapie Cellulari sono stati realizzati nel contesto di un progetto promosso dall'ISMETT e dall'Assessorato regionale della Sicilia al Bilancio e Finanze nell'ambito del programma \u201cICT per l'eccellenza dei territori\u201d.\nFra i trials di ricerca portati avanti presso la Cell Factory vi \u00e8 quello sull'infusione di epatociti fetali come terapia ponte in attesa di un trapianto, il trapianto di insulae pancreatiche per i pazienti affetti da diabete di tipo 1, trapianto di cellule epidermiche fetali umane per il trattamento di lesioni della pelle.\nIl Centro di Simulazione.\nDal giugno del 2007 \u00e8 attivo presso ISMETT un Centro di Simulazione. Il Centro ha l'obiettivo di prevenire e ridurre gli errori medici. L'uso della simulazione per formare il personale \u00e8 gi\u00e0 parecchio diffuso in alcuni settori, come quello dell'aviazione dove i piloti vengono addestrati gi\u00e0 da anni con un modello di questo tipo. Adesso, il suo utilizzo sta cominciando a diffondersi anche in campo medico. Il centro di simulazione offre, infatti, la possibilit\u00e0 di mettere in atto procedure anche ad alto rischio in un ambiente senza rischi per il personale e senza coinvolgere i pazienti.\nLa struttura \u00e8 dotata di cinque simulatori manichini, a grandezza naturale tecnologicamente sofisticati, in grado di simulare segni e lamentare sintomi come un paziente reale. Il centro \u00e8 stato realizzato grazie a una donazione della Fondazione Fiandaca, l'attivit\u00e0 di formazione del Centro, aperto a tutti gli operatori sanitari, \u00e8 iniziata a gennaio del 2008."}
{"id": "1230821", "revid": "31886", "url": "https://it.wikipedia.org/wiki?curid=1230821", "title": "Demagnetizzazione adiabatica", "text": "La demagnetizzazione adiabatica \u00e8 una tecnica per ottenere temperature estremamente basse (sotto 1 kelvin) che usa l'effetto magnetocalorico.\nIl principio che sta alla base del procedimento fu suggerito da Debye nel 1926 e da Giauque nel 1927 e il primo refrigeratore di questo tipo fu costruito da alcuni gruppi nel 1933. La refrigerazione magnetica fu il primo metodo a consentire temperatura inferiori a 0,3 kelvin (temperatura attualmente facilmente ottenibile con un criostato a diluizione \u00b3He/4He).\nEffetto magnetocalorico.\nL'effetto magnetocalorico, e nella pratica la demagnetizzazione adiabatica, \u00e8 un processo magneto-termodinamico nel quale la variazione reversibile di temperatura di un opportuno materiale \u00e8 causata dal cambiamento del campo magnetico. In generale quando il campo magnetico diminuisce i domini magnetici del materiale ferromagnetico assumono un'orientazione casuale rispetto al campo magnetico a causa della temperatura. Se il materiale \u00e8 isolato in modo tale che non possa scambiare energia con l'esterno (processo adiabatico), la temperatura diminuisce poich\u00e9 i domini magnetici assorbono energia termica per riorientarsi.\nCiclo termodinamico.\nIl ciclo termodinamico funziona come un refrigeratore, dunque cio\u00e8 come un ciclo chiuso tra due serbatoi di calore che \"traghetta\" il calore dal pi\u00f9 freddo al pi\u00f9 caldo, che pu\u00f2 essere per esempio un circuito refrigerante all'elio. Il ciclo funziona tra due diversi livelli di campo magnetico.\nDescriviamo il ciclo, iniziando da quando il cristallo \u00e8 all'equilibrio termico con il materiale freddo, e con il campo magnetico al livello basso.\nDemagnetizzazione nucleare.\nUna variante della demagnetizzazione adiabatica \u00e8 la demagnetizzazione adiabatica nucleare (NDR - \"nuclear demagnetization refrigeration\"). Il principio \u00e8 lo stesso, ma in questo caso la potenza refrigerante viene fornita dai momenti magnetici nucleari, e non dal momento magnetico atomico. Poich\u00e9 questi momenti di dipolo sono molto pi\u00f9 piccoli, \u00e8 pi\u00f9 difficile allinearli. Questo consente una maggiore potenza di refrigerazione (che consente una temperatura molto bassa fino a 1 \u00b5kelvin), ma allo stesso tempo la necessit\u00e0 di usare campi magnetici pi\u00f9 intensi (3 tesla o maggiori).\nIn questo caso il materiale usato deve essere gi\u00e0 inizialmente ad una temperatura molto bassa (10\u00a0\u2013 100 mK). Il preraffreddamento \u00e8 di solito fornito dalla mixing chamber di un refrigeratore a diluizione o da uno stadio di ADR."}
{"id": "1230825", "revid": "1318658", "url": "https://it.wikipedia.org/wiki?curid=1230825", "title": "Sovetskaja Gavan'", "text": "Sovetskaja Gavan () \u00e8 una citt\u00e0 della Russia siberiana, situata nel Kraj di Chabarovsk, sulle rive dello Stretto dei Tartari.\nFondata nel 1853, ottenne lo \"status\" di citt\u00e0 nel 1941.\nInfrastrutture e trasporti.\nLa citt\u00e0 \u00e8 servita dall'aeroporto di Sovetskaja Gavan' con i voli di linea effettuati dalla compagnia aerea russa Chabarovsk Airlines per il capoluogo regionale Chabarovsk. Inoltre, nella citt\u00e0 \u00e8 presente un porto di discreta importanza ed anche il terminale cargo orientale della ferrovia BAM."}
{"id": "1230826", "revid": "256896", "url": "https://it.wikipedia.org/wiki?curid=1230826", "title": "ISMETT", "text": ""}
{"id": "1230828", "revid": "1543377", "url": "https://it.wikipedia.org/wiki?curid=1230828", "title": "Banda Ragno", "text": "La Banda Ragno \u00e8 stata una cellula comunista clandestina che ha operato nella zona di Osimo durante il biennio 1930-31. Dopo un tentativo di ricostituzione nel 1936, diede vita a una formazione partigiana durante la Resistenza.\nGli anni trenta.\nIl gruppo coesisteva assieme a una formazione clandestina di giovani ventenni e a un'altra che si rifaceva ai fondatori della sezione locale del PCdI istituita nel 1921. Secondo lo scrittore Luciano Egidi, Ragno era il nome di un leggendario brigante che nell'Ottocento operava fra Osimo e Filottrano. Il soprannome \u201cRagno\u201d venne dato anche a Marino Verdolini, che fu fra coloro che costituirono il gruppo clandestino a cui parteciparono fra gli altri anche Giovan Battista Cecconi, Renato e Teobaldo Fabrizi, Mario Pasqualini, Aldo e Marino Mosca, Antonio Pennacchioni, Guerrino Ortini, Umberto Vigiani.\nDai verbali della polizia del regime fascista risulta che le azioni svolte dalla Banda Ragno si svilupparono prevalentemente negli anni 1930 e 1931, e videro gli attivisti del nucleo realizzare atti dimostrativi, in particolare in prossimit\u00e0 del 1\u00ba maggio, festivit\u00e0 che il Fascismo aveva abolito. In quelle e in successive occasioni si ebbero affissioni di manifesti antifascisti, volantinaggi, disegni del simbolo con falce e martello, o semplicemente l'esibizione di fazzoletti rossi in luoghi pubblici. Queste azioni comportarono l'intervento repressivo dei Regi Carabinieri e a volte quello violento degli squadristi fascisti nei confronti dei dissenzienti. Alcuni di questi furono ammoniti, altri incarcerati, altri ancora bastonati.\nIn seguito la banda provvide a strutturarsi dal punto di vista organizzativo, con meccanismi di affiliazione e di sottoscrizione e con riunioni clandestine periodiche; e dalle azioni pacifiche si pass\u00f2 alla proposta di rubare armi da un'armeria e dal deposito della Milizia; fino all'organizzazione di un attentato con l'esplosione di un ordigno costruito artigianalmente. Dal novembre al dicembre del 1931 la polizia fascista riusc\u00ec a smantellare il nucleo sovversivo catturandone i ventiquattro componenti. Tre di questi, Renato Benedetto Fabrizi, Marino Verdolini e Umberto Figiani, quelli pi\u00f9 in vista e considerati pi\u00f9 pericolosi per il regime, furono avviati al confino a Lipari.\nLiberato assieme ai due compagni, Fabrizi fece nel 1936 il tentativo di ricostituire la banda, ma venne tradito da una soffiata di un vicino di casa e fu spedito al confino di Bonefro, dove l'anno successivo mor\u00ec fra stenti, fame e freddo, e la salma pot\u00e9 ricongiungersi alla natia Osimo solo dopo la liberazione, nell'estate del 1944.\nLa Resistenza.\nAlcuni protagonisti degli anni trenta \u2013 Pasqualini, Cecconi e Verdolini \u2013 continuarono segretamente a tessere i fili dell'antifascismo a Osimo, e la Banda Ragno del decennio precedente fu il nucleo che dette vita, assieme alle organizzazioni antifasciste locali, al Gruppo di Azione Patriottica \u201cFabrizi\u201d intitolato al membro della Banda Ragno morto al confino, alla cui guida si pose Quinto Luna (che sarebbe stato decorato con la medaglia d'argento al Valor Militare). L'embrione della formazione partigiana prese forma negli incontri clandestini nell'abitazione dei Carlini, una casa colonica in cui si ritrovavano membri originari della Banda Ragno e nuove reclute come Roberto Re.\nIn periodo di guerra, le azioni simboliche furono sostituite da operazioni di guerriglia sia a cavallo dell'8 settembre 1943 che lungo il 1944, con alterne fortune e con il distacco dal GAP \u201cFabrizi\u201d di un gruppo di combattenti che avrebbero formato il distaccamento partigiano \u201cStacchiotti\u201d, dal nome di un caduto in una retata dei nazifascisti."}
{"id": "1230829", "revid": "713168", "url": "https://it.wikipedia.org/wiki?curid=1230829", "title": "Ferra\u00f9 Fenzoni", "text": "Viene chiamato anche \"Il Faenzone\" dalla sua citt\u00e0 natale.\nApprendista a Roma durante il papato di Gregorio XIII, lavor\u00f2 in numerosi cicli di affreschi sotto il papa Sisto V come la \"Loggia delle Benedizioni\" nel palazzo del Laterano, gli affreschi della Scala Santa dell'adiacente Basilica di San Giovanni in Laterano ed una decorazione nella libreria Sistina.\nSempre a Roma decor\u00f2 la cappella di San Francesco nella Chiesa di Santa Maria in Trastevere e partecip\u00f2 al ciclo di affreschi nella Basilica di Santa Maria Maggiore.\nDal 1593 lavor\u00f2 a Todi, dove nel 1594 dipinse la sua opera pi\u00f9 celebre, \"Il giudizio universale\", nel duomo di Todi. L'adiacente palazzo del vescovo ha degli affreschi di Andrea Polinori e del Fenzoni.\nRitorn\u00f2 a Faenza nel 1599, dove si dedic\u00f2 alla decorazione delle cappelle nella cattedrale nel periodo 1612-1616. Nel 1622 complet\u00f2 la \"Deposizione\" ora nella Pinacoteca.\nNella Pinacoteca civica di Forl\u00ec, invece, si trova la tela \"Il Padre Eterno in mezzo agli angeli\".\nNel 1640 venne nominato \"cavaliere dello speron d'oro\" dal Cardinale Colonna e dal 25 aprile 1634 fu nominato vicario e castellano di Granarolo.\nLe sue tecniche espressive abbracciano gli stili del Manierismo e del Barocco."}
{"id": "1230830", "revid": "767487", "url": "https://it.wikipedia.org/wiki?curid=1230830", "title": "Mitopsicologia", "text": "Per mitopsicologia si intende l'esegesi del mito su chiave psicologica.\nL'esempio classico \u00e8 il mito di Edipo, ma altri se ne possono fare: il mito viene considerato rappresentazione di archetipi di personalit\u00e0 e di comportamento.\nCarl Gustav Jung e Jean S. Bolen, insieme ad altri studiosi, hanno notevolmente contribuito ad una psicologia diversa del maschile e del femminile, prendendo come esempi le divinit\u00e0 greche. A dire il vero, la mitopsicologia riguarda i miti di ogni era e di ogni civilt\u00e0; tuttavia, le divinit\u00e0 dell'antica Grecia sono state usate molto di pi\u00f9 per le numerose testimonianze scritte che sono pervenute sui miti e sulle leggende delle divinit\u00e0 dell'Olimpo.\nJ. Bolen ha tracciato le figure archetipiche delle dee e degli dei nelle persone; tali archetipi sono dei modelli innati, che plasmano gran parte del carattere di una persona. Conoscerli significa conoscere la propria persona e le altre, permette di intuire i modelli comportamentali che un individuo realizza, consapevolmente o meno.\nNelle opere della Bolen, possiamo vedere i modelli archetipici femminili di Era, Demetra e Persefone (dee vulnerabili, che trovano cio\u00e8 piena realizzazione con altre persone), Artemide, Estia e Atena (dee invulnerabili, che si realizzano pienamente senza l'appoggio di altri individui) e Afrodite (dea che non rientra nelle due tipologie sopra dette, incarnandole entrambe) anche se lo psicanalista Claudio Ris\u00e9 distingue tre archetipi all'interno della Venere (oltre Venere stessa, introduce la figura della prostituta sacra e della Pizia).\nCirca gli uomini, la mitopsicologia distingue tre figure principali, gli dei padri (Zeus, Poseidone e Ade) e un uomo ne incarnerebbe uno di essi, mentre gli dei figli (Ares, Dioniso, Ermes, Apollo, Efesto) corrispondono agli archetipi presenti in modo minore in un individuo. Per la mitopsicologia, in un uomo possono essere presenti vari archetipi, in modo ora maggiore ora minore, sia maschili che femminili. L'analisi non deve per\u00f2 concludersi nella presa visione del proprio archetipo, poich\u00e9 la vita \u00e8 varia, mutevole, e attaccarsi solo al proprio archetipo condanna l'individuo alla staticit\u00e0. \u00c8 bene sviluppare altri archetipi, a seconda delle situazioni che la vita offre."}
{"id": "1230831", "revid": "1573940", "url": "https://it.wikipedia.org/wiki?curid=1230831", "title": "Al Ghuwariyah", "text": "Al Ghuwariyah (arabo: \u0627\u0644\u063a\u0648\u064a\u0631\u064a\u0629) \u00e8 una municipalit\u00e0 del Qatar di 2.159 abitanti."}
{"id": "1230835", "revid": "9840827", "url": "https://it.wikipedia.org/wiki?curid=1230835", "title": "Ferra\u00f9 da Faenza", "text": ""}
{"id": "1230836", "revid": "1573940", "url": "https://it.wikipedia.org/wiki?curid=1230836", "title": "Al Jumaliyah", "text": "Al Jumaliyah (arabo: \u0627\u0644\u062c\u0645\u064a\u0644\u064a\u0629) \u00e8 una municipalit\u00e0 del Qatar di 13.085 abitanti. "}
{"id": "1230837", "revid": "9840842", "url": "https://it.wikipedia.org/wiki?curid=1230837", "title": "Faenzone", "text": ""}
{"id": "1230840", "revid": "1573940", "url": "https://it.wikipedia.org/wiki?curid=1230840", "title": "Al Khawr", "text": "Al Khawr (arabo: \u0627\u0644\u062e\u0648\u0631) , scritto anche Al Khor, \u00e8 una municipalit\u00e0 del Qatar di 31.547 abitanti. In arabo, Al Khawr significa baia. \nIl capoluogo Al Khor City si trova sulla costa nord-est del Qatar, a circa 60 chilometri (37 miglia) dalla capitale, Doha ed \u00e8 considerata una delle principali citt\u00e0 in Qatar. \nAl Khor \u00e8 stata governata dalla trib\u00f9 Al Muhannadi prima dell'indipendenza del Qatar nel 1971. "}
{"id": "1230841", "revid": "122965108", "url": "https://it.wikipedia.org/wiki?curid=1230841", "title": "Mahinda Rajapaksa", "text": "Biografia.\nEsponente del Partito della Libert\u00e0 dello Sri Lanka, \u00e8 Presidente dello Sri Lanka dal 2005, dopo aver vinto le elezioni presidenziali del 2005 e quelle del 2010 con il sostegno dell'Alleanza della Libert\u00e0 del Popolo Unito. Non \u00e8 pi\u00f9 presidente dal 9 gennaio 2015.\n\u00c8 stato Primo ministro per tre mandati dal 2004 al 2005, per due mesi nel 2018 e dal novembre 2019. \nAvvocato di professione, \u00e8 sposato con Shiranti Rajapaksa ed \u00e8 padre di tre figli."}
{"id": "1230844", "revid": "1573940", "url": "https://it.wikipedia.org/wiki?curid=1230844", "title": "Al Wakrah", "text": "Al Wakrah (arabo: \u0627\u0644\u0648\u0643\u0631\u0629) \u00e8 una municipalit\u00e0 del Qatar di 87,970 abitanti. "}
{"id": "1230848", "revid": "109161205", "url": "https://it.wikipedia.org/wiki?curid=1230848", "title": "Ar Rayyan", "text": "Ar Rayyan (arabo: \u0627\u0644\u0631\u064a\u0627\u0646) \u00e8 una municipalit\u00e0 del Qatar di 272.583 abitanti creata nel 1972."}
{"id": "1230857", "revid": "1433186", "url": "https://it.wikipedia.org/wiki?curid=1230857", "title": "Lo\u00edza", "text": "Lo\u00edza \u00e8 una citt\u00e0 di Porto Rico situata sulla costa nord-orientale dell'isola. L'area comunale confina a est con R\u00edo Grande, a sud con Can\u00f3vanas e a ovest con Carolina. \u00c8 bagnata a nord dalle acque dell'oceano Atlantico. Il comune, che fu fondato nel 1719, oggi conta una popolazione di oltre 30.000 abitanti ed \u00e8 suddiviso in 6 circoscrizioni (\"barrios\")."}
{"id": "1230859", "revid": "287204", "url": "https://it.wikipedia.org/wiki?curid=1230859", "title": "Loiza", "text": ""}
{"id": "1230860", "revid": "1573940", "url": "https://it.wikipedia.org/wiki?curid=1230860", "title": "Jariyan al Batnah", "text": "Jariyan al Batnah (arabo: \u062c\u0631\u064a\u0627\u0646 \u0627\u0644\u0628\u0627\u0637\u0646\u0629) \u00e8 una municipalit\u00e0 del Qatar di 6308 abitanti. "}
{"id": "1230861", "revid": "767487", "url": "https://it.wikipedia.org/wiki?curid=1230861", "title": "My World (Avril Lavigne)", "text": "My World \u00e8 il primo DVD pubblicato da Avril Lavigne contenente un concerto registrato a Buffalo (New York) il 18 maggio 2003. Oltre al DVD \u00e8 allegato un CD audio."}
{"id": "1230863", "revid": "33689", "url": "https://it.wikipedia.org/wiki?curid=1230863", "title": "WordStar", "text": "WordStar \u00e8 stato uno dei primi programmi di videoscrittura commerciali. Prodotto nel 1978 dalla MicroPro International Corporation, fu inizialmente scritto per i sistemi operativi CP/M e successivamente reso disponibile in ambiente MS-DOS nel 1982. Raggiunse un alto grado di diffusione nella prima met\u00e0 degli anni ottanta, diventando uno dei pi\u00f9 diffusi di videoscrittura dell'epoca.\nDescrizione e storia.\nWordStar \u00e8 un programma di elaborazione testi basato su stringhe di testo, lavora cio\u00e8 solo con file di tipo testuale e comandi di formattazione testuali (come i \"comandi dot\"). Essendo originariamente progettato per funzionare con dispositivi di visualizzazione di caratteri non grafici, dotati di un unico carattere tipografico, le funzioni su cui si concentrava il programma era il testo, visualizzato direttamente sullo schermo e senza formattazione WYSIWYG.\nSolo con WordStar 5, alla fine degli anni '80, \u00e8 stata introdotta una modalit\u00e0 di anteprima di stampa che permette all'utente di prendere visione del testo in modalit\u00e0 WYSIWYG, completo di grafici, creando un'anteprima relativamente fedele della pagina stampata. In seguito sono stati creati degli emulatori per Wordstar proprio per garantirne la compatibilit\u00e0 con i successivi sistemi operativi.\nNegli stessi anni dell'offerta sul mercato di Wordstar 5, la Micropro International Corporation ha messo in commercio una versione parallela denominata Wordstar 2000 (in varie versioni fino alla 3.0), che a differenza di Wordstar 5 (e predecessori) non richiedeva l'inserimento di codici di controllo (Ctrl + xx o Alt + xx eccetera) per attivare le varie funzioni di formattazione (grassetto, maiuscolo, centrato, sottolineato, ecc.); per tali funzioni era previsto l'uso di tasti funzione specifici (F2, F3, F4, ecc.), alcuni programmabili dall'utente.\nNonostante la grande popolarit\u00e0 nei primi anni 80, la scarsa usabilit\u00e0 rispetto ai concorrenti e la difficolt\u00e0 di aggiungere nuove funzionalit\u00e0 permisero a WordPerfect (e successivamente a Microsoft Word) di prendere il posto di WordStar come programma di videoscrittura pi\u00f9 usato dopo il 1985.\nCaratteristiche.\nTra le caratteristiche tipiche di WordStar ci sono le combinazioni di tasti che servivano per compiere le varie operazioni sul testo, come ad esempio Ctrl+K C, ovvero premere il tasto \"ctrl\" insieme al tasto \"K\", rilasciarli e poi schiacciare il tasto \"C\", per fare una copia del testo selezionato.\nCombinazioni pi\u00f9 usate:\nQueste stesse combinazioni di tasti sono usate in alcuni programmi quali Joe's Own Editor e alcuni ambienti di sviluppo della Borland (per esempio Delphi)."}
{"id": "1230867", "revid": "33751", "url": "https://it.wikipedia.org/wiki?curid=1230867", "title": "Madinat ash Shamal", "text": "Madinat ash Shamal (in arabo: \u0627\u0644\u0634\u0645\u0627\u0644, \"citt\u00e0 del nord\") \u00e8 una municipalit\u00e0 del Qatar di 7 975 abitanti con capoluogo Madinat ash Shamal, una delle principali citt\u00e0 in Qatar .\nNel capoluogo Madinat ash Shamal verr\u00e0 realizzato lo stadio Al-Shamal, un impianto della capienza di 45 330 spettatori, uno dei dodici stadi sede delle partite della Coppa del mondo di calcio del 2022.\nGeografia.\nL'isolotto di \"Ras Rakan\" \u00e8 all'interno della giurisdizione di Madinat ash Shamal, che occupa il territorio punto pi\u00f9 a nord della penisola del Qatar, e come tale \u00e8 circondata dal Golfo Persico in tutte le direzioni tranne che a sud, dove confina con la municipalit\u00e0 di Al Khor.\nAl Zubarah, oggi disabitata, \u00e8 stato il porto pi\u00f9 importante del medioriente e importante citt\u00e0 mercantile del Golfo Persico del XVIII e XIX secolo.\nCon la scoperta del petrolio, la maggior parte della popolazione di Al Shamal si \u00e8 spostata verso la capitale Doha\nSuddivisione amministrativa.\nZone di censimento.\nLa popolazione delle seguenti zone sono stati registrate nel censimento del 2010:"}
{"id": "1230869", "revid": "9841293", "url": "https://it.wikipedia.org/wiki?curid=1230869", "title": "Ash Shamal", "text": ""}
{"id": "1230877", "revid": "13", "url": "https://it.wikipedia.org/wiki?curid=1230877", "title": "Canyon", "text": ""}
{"id": "1230878", "revid": "1543377", "url": "https://it.wikipedia.org/wiki?curid=1230878", "title": "Umm Salal", "text": "Umm Salal (arabo: \u0623\u0645 \u0635\u0644\u0627\u0644) \u00e8 una municipalit\u00e0 del Qatar di 31.975 abitanti. \nAmministrazione.\nDistretti.\nOther settlements in Umm Salal include:"}
