{"id": "1108316", "revid": "2124237", "url": "https://it.wikipedia.org/wiki?curid=1108316", "title": "Madonna dei Pellegrini", "text": "La Madonna dei Pellegrini o di Loreto \u00e8 un dipinto a olio su tela (260x150 cm) di Caravaggio, databile al 1604-1606 e conservato nella Cappella Cavalletti della basilica di Sant'Agostino a Roma.\nDescrizione e stile.\nGiovanni Baglione ne scrive nella biografia del pittore in questi termini: \"\"Nella prima cappella della chiesa di Loreto o di Sant'Agostino alla manca fece una Madonna di Loreto ritratta dal naturale con due pellegrini, uno co'piedi fangosi di deretano, e l'altra con una cuffia sdrucita, e sudicia di deretani e per queste leggeriezze in riguardo delle parti, che una gran pittura haver dee, da popolani ne fu fatto estremo schiamazzo\".\" \nDel dipinto scrive Gian Pietro Bellori: \"\"Seguit\u00f2 a dipingere nella Chiesa di Santo Agostino l'altro quadro della cappella de', Signori Cavalletti La Madonna in piedi col fanciullo fra le braccia in atto di benedire: s'inginocchiavo avanti due pellegrini co'le mani giunte; e il primo di loro \u00e8 un povero scalzo li piedi, e le gambe, con la mozzetta di cuoio, e'l bordone appoggiato alla spalla \u00e8 accompagnato da una vecchia con una cuffia in capo\" [...] \"In Santo Agostino si offeriscono le sozzure de'piedi del Pellegrino.\"\" \nIn entrambe le descrizioni emergono i particolari che portano i fruitori allo \"schiamazzo\", come dice il Bellori: \"L'estrema povert\u00e0, gli abiti sdruciti, i piedi sporchi del pellegrino posti in primissimo piano, la povera cuffia della donna che lo accompagna, inginocchiata e, come lui, con le mani giunte in preghiera\". Afferma il Bologna che\"\" quei pellegrini, solo in quanto popolani veri sono in grado di riconoscere per Madonna quell'altra popolana col figliolone in braccio, ch'\u00e8 uscita ad appoggiarsi allo stipite della porta di casa (resto di un antico monumento diroccato), e incrociando familiarmente le gambe si china verso di loro\" \". Lo studioso sottolinea che quei poveri affidano alla Madonna le loro miserie perch\u00e9 non sentono in lei un essere superiore, ma la riconoscono come una di loro. Giustamente il Bologna afferma che questa attenzione verso un'umanit\u00e0 miserevole avviene dopo che il pittore ha smesso di raffigurare \"cappelli piumati e zimarre splendenti\", come nella Buona Ventura o nei Bari (anche se poi riappariranno, ma in modo marginale e nell'\"atmosfera tenebrosa\" nelle Sette Opere di Misericordia ); \u00e8 verso gli ultimi, i diseredati, che egli vi vedeva una condizione, degna di essere raffigurata, pi\u00f9 naturale. \nDi posizione contraria Mia Cinotti che ritiene come invece vada considerata la semplicit\u00e0 della fede popolare che ha bisogno di confrontarsi con il miracoloso ed il trascendente necessari a superare le miserie quotidiane; il popolo, per la studiosa, non ama le innovazioni, le trasgressioni, ha una visione conservatrice del religioso che di fatto \u00e8 pi\u00f9 vicina al dettato tridentino, alle prescrizioni in materia di figurazioni sacre che alla naturalezza esibita. Da qui le proteste, gli\" schiamazzi\", per quelle immagini di povert\u00e0 indecenti, indecorose. \nIl Bologna risponde che il termine \"schiamazzi\" (confusione di grida) \u00e8 usato, nella stessa Vita del pittore a proposito dell'eccessivo entusiasmo del suo \"turcimanno\" (portavoce, rappresentante), quindi con accezione positiva; inoltre, Giovanni Agucchi, fra il 1607 e il 1615 scrive che si devono lodare quei pittori, come Caravaggio\" che imitano solamente le cose, come nella natura si trovano, e si debba fare la stima che ne fa il volgo: perch\u00e9 essi non arrivando a conoscere quella bellezza che esprimer vorrebbe la natura, si fermano a quel che veggono espresso, ancorch\u00e9 lo trovino oltremedo imperfetto. Da questo ancora nasce che le cose dipinte e imitate dal naturale piacciono al popolo.\" Al che possiamo arguire che il popolo non si fosse scandalizzato n\u00e9 avesse particolarmente protestato, ma anzi avesse rumorosamente apprezzato lo stesso le \"l\"eggeriezze in riguardo delle parti, che una gran pittura haver dee\",\" non sembrano, in effetti giudizi del popolo, ma il giudizio del Baglione stesso e con lui dei teorici del decoro: scrive il Paleotti che se per piacere al popolo il pittore pu\u00f2 lasciarsi andare ad ogni\" sorte d'intemperanze\", lo deve fare\" stando sempre col decoro e dignit\u00e0 del soggetto.\".\nIconografia e Iconologia.\nLa tradizione iconografica vedeva la Vergine col bambino in trono dentro un'edicola oppure seduta sul tetto della Santa Casa, che gli angeli sorreggono e portano in volo verso Loreto (si pensi al dipinto di Bernardino Campi di prima del 1599 con Vescovo e San Pietro Martire nella Pinacoteca Volpi di Como o quello di Annibale Carracci in S. Onofrio al Gianicolo a Roma ). Caravaggio abolisce questo tradizionale immaginario della devozione popolare e sostituisce alla casa in volo l'apparizione del tutto naturale della Madonna sullo stipo della porta della Santa Casa, che \u00e8 una povera casa di mattoni, stabile al suolo, ma adorna di una pregiata soglia di marmo: forse si tratta di una riproduzione di come appariva nel 1500 la Santa Casa, prima di essere nascosta dal rivestimento marmoreo esterno.\nL'unico accenno al volo pu\u00f2 magari essere intravisto, come affermava il Sameck Lodovici, nella levit\u00e0 dello sforzo con la quale la Vergine sorregge il Bambino gi\u00e0 abbastanza grandicello e nel piede appena sollevato da terra. Jacob Hess precisa che l'atteggiamento della Madonna deriva da uno dei rari ricordi di scultura antica del Caravaggio la donna barbara o Thusnelda, che al tempo del pittore si trovava a Villa Medici dove poteva averla vista. Lo stesso studioso riporta che la modella fu una certa Lena, in seguito identificata in Maddalena Antognetti, cortigiana nota nella Roma del tempo. \nLena era una cortigiana d'alto bordo che faceva parte di un'\u00e9lite che si divideva fra cardinali e ricchi mercanti comprendente anche Fillide Melandroni e Menica o Domenica Calvi; Lena era in stretto rapporto con Caravaggio per il quale fungeva da modella e per lei il pittore aggred\u00ec il notaio Mariano Pasqualone una sera d'estate del 1605. Non era solo il fatto che Lena fosse nota in citt\u00e0, ma anche che si mostrasse in modo prosperoso nel ritratto e che comparisse come figura viva (nel senso di realmente esistente) in un dipinto. Il Concilio di Trento aveva bandito\" tutte le lascivie di una sfacciata bellezza dalle sacre figure\"; pertanto si pu\u00f2 pensare che Lena nel dipinto potesse fare scandalo e che potesse essere rifiutata dal committente, ma ci\u00f2 non accadde; n\u00e9 poteva essere fonte di preoccupazione la presenza dei piedi nudi e sporchi (come non fece effetto sul popolo) in quanto il pellegrinaggio si faceva a piedi nudi e nel Giubileo del 1600 Caravaggio aveva avuto modo di osservare la grande moltitudini di pellegrini poveri e laceri venuti a Roma; ancora una volta, invece, il problema era di coloro che ragionavano in termini di decoro secondo i dettami controriformisti come il cardinal Borromeo: \"queste cose piacciono alla moltitudine, la quale purtroppo si compiace delle cose peggiori...il volgo ignorante in simili pittori ammira soltanto gli errori, e non si sa comprendere l'arte e vedere se \u00e0vvi qualcosa di veramente bello\". Friedlaender ritiene il carattere statuario della Madonna in rapporto ad una statua lignea che si trovava per devozione dei pellegrini all'interno della Sacra Casa di Loreto. Maurizio Marini a tal proposito precisa che il carattere statuario \u00e8 nell'opera rielaborato dall'esempio antico al naturale e in questo senso dovrebbe essere anche considerato lo stipite della porta e l'intonaco della casa rielaborato su qualche esempio di dimora romana ancora in uso nella Roma del pittore."}
{"id": "1108317", "revid": "287204", "url": "https://it.wikipedia.org/wiki?curid=1108317", "title": "Nel negozio di cappelli", "text": "Nel negozio di cappelli \u00e8 un dipinto a pastello (100x111\u00a0cm) realizzato nel 1885 circa dal pittore francese Edgar Degas. \u00c8 conservato nel The Art Institute di Chicago.\nin questa opera \u00e8 rappresentata una giovane donna che esamina un copricapo, tenendolo fra le mani.i tratti del contorno delle figure non sono bene definiti a causa del uso di pastelli a cera.\nCollegamenti esterni.\nThe Art Institute of Chicago \u2013 Sito Ufficiale"}
{"id": "1108318", "revid": "1898155", "url": "https://it.wikipedia.org/wiki?curid=1108318", "title": "Elette 1955-1956", "text": "Il campionato Elette 1955-1956 ha rappresentato la trentaquattresima edizione del massimo campionato italiano di pallacanestro.\nLe squadre di Serie A rimangono 12 e si incontrano in un girone all'italiana con partite d'andata e ritorno. La prima in classifica vince lo scudetto e le ultime due retrocedono direttamente. La Minganti Bologna vince il suo sesto scudetto, secondo consecutivo, giungendo davanti a Borletti Milano e Necchi Pavia."}
{"id": "1108319", "revid": "1793900", "url": "https://it.wikipedia.org/wiki?curid=1108319", "title": "Paesaggio in riva al mare", "text": "Paesaggio in riva al mare \u00e8 un dipinto a monotipo a colori a olio e pastello su carta (27x36\u00a0cm) realizzato nel 1892 circa dal pittore francese Edgar Degas. \u00c8 conservato nel Mus\u00e9e d'art et d'histoire di Neuch\u00e2tel.\nSono rari i paesaggi tra le opere di Degas, l'artista, infatti, preferiva dipingere persone umane.\nIl quadro venne esposto ad una sua personale mostra nel 1892, alla galleria Durad-Ruel."}
{"id": "1108321", "revid": "1897814", "url": "https://it.wikipedia.org/wiki?curid=1108321", "title": "Regole di Chargaff", "text": "Le regole di Chargaff derivano dagli studi condotti dal chimico austriaco Erwin Chargaff relativi al DNA contenuto nelle cellule di diversi organismi. In particolare le regole mostrano dei particolari rapporti tra le quattro basi azotate del DNA (adenina, guanina, timina e citosina).\nLe regole.\nSi possono distinguere due regole:\nEstensioni alle regole.\nNel 2006 si \u00e8 dimostrato che la seconda regola di Chargaff \u00e8 valida per quattro dei cinque tipi di genoma con DNA a doppio filamento esistenti: quello eucariotico, procariotico (o batterico), quello virale e quello degli archebatteri. Non \u00e8 invece applicabile per i genomi dei mitocondri e dei cloroplasti. Non vale inoltre neanche per i genomi di DNA a singolo filamento (presenti soltanto in alcuni virus).\nL'origine della deviazione dalle regole di Chargaff negli organelli si pensa sia legata al particolare meccanismo di replicazione che essi adoperano. Durante la replicazione infatti i filamenti di DNA si separano; sul DNA a singolo filamento la citosina lentamente va incontro a deaminazione trasformandosi in timina. Maggiore \u00e8 il tempo nel quale il filamento \u00e8 separato maggiore \u00e8 la frequenza con cui la citosina deamina spontaneamente. Per ragioni non ancora chiare i filamenti tendono a restare separati molto di pi\u00f9 negli organelli che non nel DNA cromosomico. Il processo tende quindi a formare un filamento di DNA con pi\u00f9 timina e guanina del normale; l'altro con pi\u00f9 adenina e citosina. I dati sulla sequenza di questi genomi hanno confermato questa ipotesi."}
{"id": "1108322", "revid": "44638", "url": "https://it.wikipedia.org/wiki?curid=1108322", "title": "Triestina Arrigoni", "text": ""}
{"id": "1108323", "revid": "95781495", "url": "https://it.wikipedia.org/wiki?curid=1108323", "title": "Tre danzatrici", "text": "Tre danzatrici \u00e8 un dipinto a pastello realizzato nel 1900 circa dal pittore francese Edgar Degas.\n\u00c8 conservato nel Narodni Muzej di Belgrado."}
{"id": "1108327", "revid": "339392", "url": "https://it.wikipedia.org/wiki?curid=1108327", "title": "Cama Livorno", "text": ""}
{"id": "1108329", "revid": "125777709", "url": "https://it.wikipedia.org/wiki?curid=1108329", "title": "Expo 2015", "text": "L'Expo 2015 (ufficialmente Esposizione Universale Rho 2015, Italia; in inglese World Exposition Rho 2015, Italy) \u00e8 stata l'esposizione universale svoltasi a Rho dal 1\u00ba maggio al 31 ottobre 2015.\nLa tematica selezionata per l'Expo 2015 fu \u201c\"Nutrire il pianeta, energia per la vita\"\u201d e ha inteso includere tutto ci\u00f2 che riguarda l'alimentazione, dall'educazione alimentare alla grave mancanza di cibo che affligge molte zone del mondo, alle tematiche legate agli OGM.\nMilano fu gi\u00e0 sede dell'Esposizione Internazionale del 1906, detta anche \"Esposizione internazionale del Sempione\", con tema \u201ci trasporti\u201d.\nStoria.\nAssegnazione della citt\u00e0 organizzatrice.\nPer l'assegnazione della citt\u00e0 organizzatrice dell'Expo 2015 segu\u00ec il seguente processo:\nAltre citt\u00e0 che si ipotizzava avrebbero fatto richiesta per ospitare l'Expo 2015, ma che non consegnarono la documentazione necessaria presso il BIE in tempo utile (entro il 4 novembre 2006) erano tre citt\u00e0 statunitensi: Atlanta, Las Vegas e New York ed una russa: Mosca.\nLa candidatura di Milano ad ospitare l'evento prese consistenza nel 2007, anno in cui Letizia Moratti, sindaco di Milano, viene nominata Commissario delegato per la predisposizione degli interventi necessari alla migliore presentazione della candidatura della citt\u00e0 di Milano quale sede di \"Expo 2015\" con una ordinanza del presidente del Consiglio dei Ministri del 18 ottobre 2007 n. 3623.\nLa votazione e proclamazione finale avvenne il 31 marzo 2008. Dopo una prima votazione, annullata per il mancato funzionamento di alcuni dei dispositivi che permettono di esprimere il voto ai delegati dell'Ufficio Internazionale delle Esposizioni (BIE), la citt\u00e0 di Milano si aggiudic\u00f2 l'organizzazione dell'Expo 2015 per 86 voti a 65. Oltre alla citt\u00e0 di Milano si candidava ad ospitare la manifestazione anche la citt\u00e0 turca di Smirne con il tema \"New routes to a better world/Health for all\" (\"Nuovi itinerari verso un mondo migliore/Salute per tutti\").\nil 23 novembre 2010 durante l'Assemblea Generale del BIE \u00e8 arrivato l'ultimo e decisivo assenso per l'Expo a Milano. con la registrazione ufficiale dell'evento.\nOrganizzazione.\nPer superare gli ostacoli burocratici e procedurali, al sindaco Moratti, furono assegnati poteri speciali \u00abper assicurare, nei tempi richiesti dal Bureau International des Expositions, la disponibilit\u00e0 delle aree che ospiteranno l'evento\u00bb. \nNel 2008 il comune di Milano, in previsione dell'Expo si dot\u00f2 di un Piano di marketing territoriale 2008 per valorizzare il territorio di Milano, per sfruttarlo come occasione per \"acceleratore e integratore di interventi e azioni per la Milano del prossimo decennio\u201d, e venne finalizzato un Protocollo d\u2019Intesa tra Provincia di Milano, Comune e associazioni di categoria di agenzie di viaggio e tour operator per lo sviluppo turistico.\nIl 14 giugno 2011 Moratti, non pi\u00f9 sindaco della citt\u00e0 ospitante, rassegn\u00f2 le dimissioni dall'incarico di Commissario \"per rispetto verso il nuovo sindaco Pisapia e la sua maggioranza\". Come tradizione, anche durante questa edizione \u00e8 stato reso disponibile ai visitatori un \"passaporto\" sul quale apporre i timbri di ogni padiglione.\nTema.\nIl tema scelto per l'Esposizione Universale di Milano 2015 \u00e8 stato \"Nutrire il pianeta, energia per la vita\".\nSono state chiamate in causa le tecnologie, l'innovazione, la cultura, le tradizioni e la creativit\u00e0 legati al settore dell'alimentazione e del cibo. L'asse principale \u00e8 stato il diritto inalienabile ad una alimentazione sana, sicura e sufficiente per tutti gli abitanti della Terra. La preoccupazione per la qualit\u00e0 del cibo in un mondo sempre pi\u00f9 popolato (si calcola che nel 2050 gli abitanti della Terra saranno 9 miliardi) si accompagna a scenari di un aumento dei rischi per la quantit\u00e0 globale dei cibi disponibili in virt\u00f9 dello sfruttamento intensivo e non sostenibile delle risorse naturali del pianeta.\nAlcuni dei temi principali che ruotano attorno alla Expo sono stati:\nCarta di Milano.\nNei mesi precedenti all'Expo, \u00e8 stato preparato un documento, la Carta di Milano, che elenca i principi e gli obiettivi dei firmatari riguardo al tema della nutrizione, della sostenibilit\u00e0 ambientale e dei diritti umani. Al termine dell'esposizione, questo documento \u00e8 stato consegnato all'Organizzazione delle Nazioni Unite (ONU).\nSito.\nL'area scelta per l'evento era nel settore nord-ovest di Milano ed era per il 90% posta nel comune del capoluogo e per il restante 10% in quello di Rho. Occupava una superficie di 110 ettari adiacente al nuovo polo espositivo di Fiera Milano. La zona fu occupata un tempo da impianti di produzione industriale e fu poi adibita sia a destinazione agricola sia per impianti di natura logistica e per servizi comunali.\nL'area espositiva \u00e8 stata organizzata come un'isola circondata da un canale d'acqua ed era strutturata in due assi perpendicolari che richiamano le due strade principali delle antiche citt\u00e0 romane, il cardo e il decumano. Secondo un principio di omogeneit\u00e0 tutti i padiglioni dei vari Paesi del mondo si affacciavano sul grande decumano, la \"World Avenue\", lungo 1,5\u00a0km e largo 35 metri; ai lati del cardo, lungo 350 metri, sorgevano le strutture del Padiglione Italia che ospitavano spazi dedicati alle Regioni e Province italiane, oltre che alle eccellenze del territorio. All'incrocio dei due assi si trovava la grande \"Piazza Italia\", di 4\u00a0350\u00a0m\u00b2. \"Palazzo Italia\" era affacciato sulla \"Lake Arena\", un lago-arena di 98 metri di diametro posto al limite nord del cardo. A lato sud invece, un teatro all'aperto (\"Open Air Theatre\" \"San Carlo\") da circa 10\u00a0000\u00a0m\u00b2 per un totale di circa 9\u00a0000 posti. Agli estremi del decumano sorgevano invece la Collina Mediterranea (82\u00a0800\u00a0m\u00b3 di volume) da un lato e l'Expo Center dall'altro, per un totale di circa 6\u00a0300\u00a0m\u00b2.\nL'accesso al sito \u00e8 stato garantito dai seguenti ingressi:\nIl sito \u00e8 stato inoltre parzialmente collegato alla citt\u00e0 grazie alla \"Via d'Acqua Sud\", un progetto che prevedeva la riqualificazione della Darsena e di tratti del Naviglio per poter collegare il centro della citt\u00e0 alla Expo lungo un percorso in parte anche ciclo-pedonale che attraversa il parco delle Cave.\nL'ideazione del sito espositivo fu affidata a progettisti di esperienza e a giovani neolaureati della Societ\u00e0 Expo 2015 S.p.A., con il supporto di architetti di fama internazionale come Stefano Boeri, Ricky Burdett e Jacques Herzog. Questi ultimi tuttavia abbandonarono il progetto nel 2011 dopo averne criticato lo scopo e lo spreco di denaro.\nLa presentazione ufficiale avvenne il 26 aprile 2010 sotto il nome di \"Masterplan 2010\". Questo masterplan, come tutte le sue versioni successive, si configurarono come revisioni di un \"concept plan\" inizialmente progettato nel 2009.\nPadiglioni tematici.\nAll'interno del sito sono stati presenti quattro aree o padiglioni tematici ai quali va aggiunto un \"padiglione urbano\" ospitato alla Triennale di Milano. Queste aree sviluppavano i temi della nutrizione e della sostenibilit\u00e0 secondo differenti ambiti: l'esperienza del cibo e il futuro, il legame tra la nutrizione e l'infanzia, la possibilit\u00e0 di un cibo sostenibile, il rapporto tra il cibo e l'arte, la modalit\u00e0 di produzione del cibo.\n\"Arts &amp; Foods\" (\"Arti e Cibi\") \u2013 Un'area tematica \"urbana\" ospitata nei locali della Triennale di Milano che voleva esplorare investigare il multiforme campo di relazione fra l'arte e l'alimentazione: dalla pittura alla scultura, dal video all'installazione, dalla fotografia alla pubblicit\u00e0, dal design al cinema.\nOgni giorno all'interno del sito espositivo si sono svolte diversi eventi e spettacoli, di seguito quelli giornalieri a cura dell'organizzazione:\nAl termine del periodo dedicato esclusivamente allo spettacolo \"Allavita!\", l'Open Air Theatre veniva messo a disposizione delle delegazioni dei partecipanti e veniva utilizzato per eventi e concerti gratuiti per i possessori del biglietto di ingresso. Tra gli artisti che si sono esibiti ci sono stati i The Kolors, Francesco De Gregori ed Elisa.\nUna porzione del padiglione giapponese, opera dell'architetto Atsushi Kitakawara, \u00e8 attualmente esposta alla Farm Cultural Park di Favara.\nPartecipanti.\nAd Expo 2015 sono stati presenti 141 partecipanti ufficiali. Nello specifico confermarono la propria presenza 137 Paesi pi\u00f9 quattro organizzazioni internazionali: ONU, Commissione europea, Comunit\u00e0 Caraibica e Forum delle isole del Pacifico. L'Italia \u00e8 stata conteggiata nel totale in quanto acquis\u00ec il ruolo di Paese partecipante, nonch\u00e9 organizzatore, con la nomina del commissario per il padiglione italiano. Sono state altres\u00ec coinvolte 10 organizzazioni della societ\u00e0 civile e 25 aziende in veste di partecipanti non-ufficiali.\nIl primo Paese a formalizzare la propria presenza alla Expo 2015 di Milano fu la Svizzera il 3 febbraio 2011, sebbene in data 8 dicembre 2008, i rappresentanti della Cina avessero gi\u00e0 firmato un protocollo di partecipazione in virt\u00f9 del criterio di reciprocit\u00e0 con la Expo 2010 di Shanghai. I padiglioni nazionali non sono stati finanziati necessariamente con fondi pubblici dei rispettivi paesi, ma anche da aziende e privati. L'India ha partecipato non ufficialmente con una formula non convenzionale, ovvero tramite la KIP International School, che aveva un padiglione proprio, e all'interno del Cluster del Riso, in particolare nel Padiglione del Basmati, grazie ad un'iniziativa privata.\nGli spazi espositivi dei partecipanti ufficiali coprivano complessivamente un'area di 170\u00a0000\u00a0m\u00b2 e sono classificati in due categorie:\nRinunce.\nTra i Paesi inizialmente previsti che poi non hanno confermato la presenza:\nPadiglioni nazionali (\"Self-Built\").\nOgnuno dei padiglioni dei Paesi espositori era affacciato sul Decumano. Tutti i partecipanti hanno dovuto attenersi a linee guida stilate dall'organizzatore che prevedono, tra le altre, almeno il 30% del lotto occupato da uno spazio aperto, un'altezza massima del padiglione di 12 metri (17 considerando manufatti architettonici), forte attenzione alla sostenibilit\u00e0 ed efficienza energetica e design ottimizzato per la riduzione al minimo delle code.\nPadiglione Italia.\nIl Padiglione Italia comprendeva tutte le strutture espositive che si affacciano sul cardo. In particolare tutta l'area, che si estende dalla Lake Arena all'Open Air Theatre in direzione nord-sud, ospita Palazzo Italia, il padiglione dell'Unione europea, il padiglione della Regione Lombardia e una serie di edifici dedicati alle regioni e ai territori italiani, oltre che alle aziende del \"made in Italy\".\nIl simbolo di Padiglione Italia \u00e8 l'Albero della vita, un'opera di 37 metri di altezza costituita da un intreccio di legno ed acciaio, le cui forme sono ispirate ad un disegno di Michelangelo. Analogamente alla torre Eiffel per l'esposizione universale del 1889 a Parigi, l'Albero della vita \u00e8 inoltre un emblema dell'Expo 2015. Il suo costo di 8,3 milioni di euro \u00e8 stato fonte di polemiche.\nCluster.\nAll'esposizione milanese i padiglioni collettivi dei Paesi partecipanti sono stati ripensati e denominati \"cluster\", e rappresentano un vero punto di novit\u00e0 rispetto alle manifestazioni del passato. Tutte le Expo moderne hanno sempre organizzato padiglioni comuni per quei Paesi che non avessero avuto modo, o risorse, per allestirne uno proprio; questi spazi sono sempre stati pensati unendo gli espositori secondo una logica puramente geografica. Ad Expo 2015 sono invece state ideate nove aree, raggruppando i Paesi secondo criteri di identit\u00e0 tematica o di comune filiera alimentare:\nIl modello architettonico dei cluster prevedeva spazi espositivi individuali dedicati ai singoli Paesi organizzati intorno a un'area comune. Ciascuno dei cluster era caratterizzato da un progetto architettonico distintivo. Sei di essi si affacciavano direttamente sul decumano; tre sono collocati nell'area nord-est del sito.\nPadiglioni delle organizzazioni.\nExpo 2015 ha dato spazio anche ad organizzazioni internazionali, no-profit e ONLUS. Le prime sono state considerate partecipanti ufficiali:\nCascina Triulza, una tradizionale cascina milanese posta all'interno del sito espositivo e recuperata per l'occasione, ha accolto invece Fondazione Triulza, un network di enti ed organizzazioni nato con l'obiettivo di rappresentare la societ\u00e0 civile all'esposizione. Altre organizzazioni hanno partecipato con padiglioni propri, tra queste la Caritas Ambrosiana e la Associazione Mondiale degli Agronomi.\nPadiglioni delle aziende.\nCome tradizione, Expo 2015 ha accolto anche contributi dalle aziende, in un'area dedicata da 21\u00a0000\u00a0m\u00b2 posta nella zona Nord-est, in prossimit\u00e0 del Parco della Biodiversit\u00e0 e in alcuni lotti posti all'inizio del decumano, nei pressi del Padiglione Zero. Alcune aziende hanno inoltre costruito e organizzato dei padiglioni self-built, ovvero padiglioni progettati e costruiti in autonomia dalle aziende. In totale sono state 23 le aziende considerate partecipanti non ufficiali all'evento, che quindi hanno contribuito presentando un padiglione. A queste vanno aggiunte aziende partner che rivendevano prodotti ufficiali in padiglioni o corner shop: Cruciani, Excelsior Milano, OVS e Swatch.\nPartner.\nSono stati partner di Expo 2015 numerose aziende, catalogate per tipologia di partnership e contributo in termini economici all'evento. Sono state definite le seguenti tipologie:\nPremi finali.\nI premi ufficiali del BIE sono stati consegnati il 30 ottobre e suddivisi per dimensione del padiglione.\nA latere dei premi ufficiali per i padiglioni l'Istituto Nazionale di Architettura, l'Associazione Nazionale dei Costruttori Edili, il Consiglio Nazionale dei Costruttori e Federcostruzioni hanno assegnato due \"Premi Architetture Expo Milano 2015\" per il migliore padiglione, uno assegnato da una giuria, l'altro votato dal pubblico con consultazione online. Il primo premio \u00e8 stato assegnato al padiglione del Regno Unito con menzioni per Brasile, Cile e Marocco.\nCerimonie.\nCerimonia di apertura.\nLa cerimonia di apertura dell'evento si \u00e8 sviluppata in due parti: Andrea Bocelli \u00e8 stato il protagonista, in veste di \"special ambassador\" di Expo, di un concerto di musica lirica chiamato \"The Opening\" e trasmesso la sera del 30 aprile in mondovisione da Rai 1 dalla piazza del Duomo di Milano. L'evento \u00e8 stato presentato dai conduttori televisivi Paolo Bonolis e Antonella Clerici e ha visto, tra gli altri, la presenza del pianista cinese Lang Lang e del soprano tedesco Diana Damrau.\nLa cerimonia di apertura ufficiale si \u00e8 invece tenuta il 1\u00ba maggio alle 12:00 presso l'Open Air Theatre del sito Expo per la direzione artistica di Alfredo Accatino. I discorsi inaugurali sono stati tenuti dall'amministratore delegato di Expo 2015 S.p.A. Giuseppe Sala, dal sindaco di Milano Giuliano Pisapia, dal presidente della regione Lombardia Roberto Maroni, dal presidente dell'Assemblea Generale del BIE Ferdinand Nagy e dal presidente del consiglio Matteo Renzi.\nL'evento si \u00e8 aperto con la parata di tutte le bandiere dei Paesi partecipanti e un discorso augurale tenuto da papa Francesco collegato in video comunicazione dalla Citt\u00e0 del Vaticano. Erano presenti in platea il presidente emerito della Repubblica Italiana Giorgio Napolitano e l'ex sindaco della citt\u00e0 di Milano Letizia Moratti che aveva fortemente voluto che l'Expo si tenesse a Milano vincendo poi la sfida con la citt\u00e0 di Smirne. Ha fatto molto discutere l'esecuzione dell'inno d'Italia, eseguito dal Coro dei Piccoli Cantori di Milano contornato da una rappresentanza di bambini provenienti da scuole cittadine e da una formazione di Cori di Alpini, in quanto la strofa \"siam pronti alla morte\" \u00e8 stata sostituita con \"siam pronti alla vita\", ritenuta pi\u00f9 adatta alla manifestazione e allo scopo.\nLa sera si \u00e8 tenuta al Teatro alla Scala, alla presenza del presidente del Consiglio, la prima rappresentazione di una nuova produzione della \"Turandot\" di Giacomo Puccini, spettacolo inaugurale della stagione Expo scaligera.\nCerimonia di chiusura.\nLa cerimonia di chiusura si \u00e8 svolta nell'Open Air Theatre del sito Expo a partire dalle ore 17:00 del 31 ottobre 2015 per la direzione artistica di Alfredo Accatino Sono intervenuti il sindaco di Milano Giuliano Pisapia, il presidente della regione Lombardia Roberto Maroni, il presidente del BIE Ferdinand Nagy, il presidente di Expo 2015 S.p.A e Padiglione Italia Diana Bracco, il ministro delle Politiche agricole Maurizio Martina, e il presidente della Repubblica Sergio Mattarella che ha ufficializzato la chiusura dell'esposizione. Durante la cerimonia la bandiera del BIE \u00e8 stata consegnata agli organizzatori dell'Expo 2020 di Dubai.\nAlla fine della cerimonia la cantante Antonella Ruggiero ha intonato \"Nel blu dipinto di blu\" di Domenico Modugno accompagnata dal Coro dei Piccoli Cantori di Milano e da uno spettacolo pirotecnico che ha coinvolto tutta l'area dell'Expo.\nVisitatori.\nL'obiettivo dichiarato dalla societ\u00e0 organizzatrice era di 20 milioni di visitatori durante tutto il periodo dell'evento. A fine manifestazione sono stati registrati 22,2 milioni di ingressi, di cui 6,5 milioni di stranieri. Dalla vendita dei biglietti sono stati ricavati 421,3 milioni di euro.\nDi seguito i dati sui visitatori dichiarati da Expo 2015 S.p.A.:\nL'apertura del sito espositivo era dalle 10:00 alle 23:00 da luned\u00ec a venerd\u00ec, e dalle 10:00 alle 24:00 sabato e domenica. L'orario serale (\"Expo Night\") era dalle ore 19:00. A causa del grande afflusso di persone, con conseguenti file ai padiglioni, registrato durante il mese di agosto, l'organizzazione estese l'orario di apertura per gli ingressi di Merlata e Roserio, dalle 9:00 per l'ingresso giornaliero e dalle 18:00 per il serale.\nBiglietti.\nIn totale sono stati venduti 21.476.957 titoli di ingresso con un incasso medio per biglietto di 17,4 \u20ac, per un totale di 373,7 milioni di euro di ricavi dovuti alla vendita di biglietti.\nNella tabella il prezzo dei biglietti di accesso al sito:\nImmagine dell'Expo.\nLogo.\nIl logo dell'Expo Milano 2015 \u00e8 stato il risultato di un concorso pubblico aperto a studenti laureandi e neolaureati delle facolt\u00e0 di Architettura, Design e Arti, Moda, Grafica Pubblicitaria e Disegno Industriale. Una commissione giudicatrice appositamente creata selezion\u00f2 e valut\u00f2 le proposte; le prime due proposte sono state sottoposte a una votazione pubblica attraverso una giuria popolare. \u00c8 risultata vincitrice la proposta di Andrea Puppa (scritta multicolore), che ha ottenuto 4\u00a0747 consensi, mentre quella di Alice Ferrari (uovo stilizzato) ha ottenuto 2\u00a0622 preferenze. Il logo rappresentava una scritta multicolore in cui si sovrappongono le lettere che formano la parola EXPO e le cifre che compongono l'anno 2015.\nLa commissione di selezione dei finalisti \u00e8 stata composta da:\nLogo di candidatura.\nIl logo di candidatura dell'Expo 2015 di Milano conteneva l'uomo vitruviano di Leonardo da Vinci, simbolo dell'uomo rinascimentale che si colloca al centro delle dinamiche del Pianeta. Per aumentare il senso di unione e compattezza grafica la scritta \"EXPO\" era formata da due tipi di elementi visivi: lettere e figure; l'uomo vitruviano fungeva da \"X\" mentre la lettera \"O\" era rappresentata dal mondo. Circa la scelta dei caratteri tipografici, caratteri di forma antica come il Trajan (carattere ispirato alla Colonna Traiana) coesistono in sintonia con le scritte alla base in Akkurat (font moderno e minimale).\nMascotte.\nLa mascotte ufficiale di Expo 2015 \u00e8 stata \"Foody\". Si trattava di un viso di ispirazione arcimboldesca formato da frutta e verdura. In realt\u00e0 era la composizione di una famiglia di undici ortaggi. Fu presentata presso il Teatro Franco Parenti di Milano, durante una festa dedicata ai bambini che ne decisero i nomi in una votazione online.\nLe mascotte di Expo 2015 sono state disegnate da Disney Italia, che si \u00e8 aggiudicata la gara per lo sviluppo, la promozione e la commercializzazione della propriet\u00e0 intellettuale dell'Esposizione Universale.\nOrganizzazione.\nLa gestione dell'evento fu affidata alla Expo 2015 S.p.A. (preliminarmente denominata Societ\u00e0 di Gestione Expo Milano 2015 S.p.A. o So.Ge) partecipata da:\nAmministratore delegato fu Giuseppe Sala, presidente fu Diana Bracco.\nDal 2009, anno di nascita della societ\u00e0, al 2015, Expo 2015 \u00e8 costata 2.254,7 milioni di euro, ed \u00e8 stata messa in liquidazione per 2.285,4 milioni, chiudendo la gestione con un patrimonio netto pari a 30.7 milioni di euro.\nGestione e propriet\u00e0 dell'area.\nI terreni su cui \u00e8 sorto il sito espositivo di Expo 2015 non erano di propriet\u00e0 pubblica, ma suddivisi tra Fondazione Fiera Milano e la societ\u00e0 Belgioiosa S.r.l. di propriet\u00e0 della famiglia Cabassi. Una lunga querelle fra le istituzioni port\u00f2 definitivamente alla creazione della societ\u00e0 Arexpo S.p.A, le cui quote erano cos\u00ec suddivise:\nLa cessione delle aree \u00e8 avvenuta da parte della gi\u00e0 citata Belgioiosa S.r.l., dal Comune di Rho e da altri proprietari privati. Poste Italiane ha avuto un ruolo per quanto riguarda la permuta di alcune aree.\nArexpo S.p.A. si relazionava a Expo 2015 S.p.A. tramite concessione dei diritti di superficie e contributi per oneri di infrastrutturazione. La scadenza del diritto di superficie \u00e8 fissata a 8 mesi dal termine dell'evento espositivo, ovvero al 30 giugno 2016.\nComitato scientifico.\nPer garantire l'aderenza al tema proposto \"Nutrire il pianeta\" l'Expo si \u00e8 avvalso della collaborazione di un comitato scientifico composto da numerosi membri di livello internazionale. Tra di essi:\nSicurezza.\nRiguardo alla sicurezza, Expo 2015 puntava a garantire una sorveglianza dell'intera area di esposizione e delle zone limitrofe con l'utilizzo di telecamere attive ogni 40 metri, mura e reti alte 3 metri e 15 centimetri,\u00a0108 apparecchiature a raggi X,\u00a0450 archetti elettronici,\u00a01300 poliziotti, 700 tra carabinieri e finanzieri e 600 soldati pi\u00f9 un centinaio di droni. Il costo totale dell'operazione \u00e8 stato di 7,2 milioni di euro.\nL'apparato di sicurezza fu oggetto di critiche mosse attraverso alcune inchieste giornalistiche che hanno evidenziato come alcuni giornalisti siano riusciti a penetrare all'interno dei cantieri e nell'aeroporto di Milano Bresso. Le polemiche sull'efficacia dell'apparato di sorveglianza e dell'operato dell'azienda incaricata si sono sollevate soprattutto dopo la sparatoria nel Palazzo di Giustizia di Milano, dove un uomo imputato per bancarotta riusc\u00ec ad entrare con un'arma e uccidere tre persone senza essere fermato ai controlli. L'azienda che si occupava della sicurezza del Tribunale era la medesima incaricata della sicurezza dell'Expo e il fatto ha generato polemiche da varie forze politiche.\nGli \"Stati Generali\".\nPer realizzare un contatto maggiore con le varie organizzazioni e i singoli cittadini fu scelto di organizzare speciali giornate chiamate \"Stati Generali Expo 2015\" dove fu possibile per tutti formulare proposte. Oltre a sessioni dedicate ai giovani, alle donne e ai creativi, veniva affrontato il tema centrale dell'Expo che \u00e8 \"Nutrire il pianeta\".\nL'apertura al contributo di tutti fece emergere le diverse anime della sicurezza alimentare non solo come garanzia di un livello adeguato della qualit\u00e0 del cibo, ma anche dell'assicurazione a tutti gli abitanti del pianeta una quantit\u00e0 sufficiente di cibo.\nVicende giudiziarie.\nL'organizzazione dell'evento \u00e8 stata caratterizzata anche da vicende giudiziarie legate a reati quali associazione a delinquere, turbativa d'asta e truffa, nelle quali sono stati coinvolti i vertici di Infrastrutture Lombarde e di Mantovani S.p.A., assegnataria di numerose opere pubbliche sul territorio lombardo. Sono stati inoltre contestati reati contro la pubblica amministrazione al General Manager di Expo 2015 S.p.A. Angelo Paris e a numerosi esponenti politici, tra i quali il presidente della regione Roberto Maroni, ma le vicende in questione non sono ancora giunte a conclusione.\nGli appalti per la realizzazione dell'esposizione sono stati inoltre oggetto di un'indagine anticorruzione della magistratura milanese, la quale ha condotto a numerosi arresti ed all'affidamento della sorveglianza degli stessi al commissario governativo Raffaele Cantone, presidente dell'Autorit\u00e0 nazionale anticorruzione.\nIl 29 maggio 2015 Diana Bracco \u00e8 stata indagata, per un'indagine riferita alla sua azienda, con l'accusa di emissione di fatture per operazioni inesistenti e appropriazione indebita nell'ambito di un'inchiesta della Procura di Milano. Il sindaco di Milano Giuliano Pisapia, in merito a questa vicenda, dichiar\u00f2 che \u00abpotrebbe esserci un danno di immagine grave\u00bb.\nCritiche e polemiche sulla realizzazione.\nCritiche e proteste sono arrivate\u00a0da parte di testate giornalistiche e di comitati vari contrari alla realizzazione dell'Expo in merito alla gestione dell'evento e ad alcune questioni inerenti ad esso, come la presenza di alcune multinazionali come sponsor ufficiali, la presenza dell'attivista indiana Vandana Shiva, la scarsit\u00e0 o l'inesattezza dei contenuti, la vicenda dei posti di lavoro rifiutati da parte di numerosi giovani che avevano inviato la propria candidatura per lavorare all'Expo, a causa delle cattive condizioni di lavoro proposte dalle agenzie interinali e le speculazioni su ipotetici collegamenti tra organizzazioni mafiose e vertici politici incaricati della gestione dell'evento.\nLe critiche al progetto Expo e alla sua realizzazione hanno trovato espressione nel comitato \"No Expo\" la cui marcia di protesta del 1\u00ba maggio 2015 a Milano (primo giorno di apertura al pubblico dell'esposizione) ha dato luogo a incidenti e danneggiamenti di auto e vetrine.\nAltre polemiche hanno interessato la gestione delle assunzioni dei lavoratori, affidati ad una agenzia di lavoro, per asserite irregolarit\u00e0 nei contratti di lavoro e del livello delle retribuzioni. Tali polemiche si sono accentuate quando ad un mese dall'inizio Expo 2015 ha sciolto il rapporto con la societ\u00e0 ManPower che a sua volta non ha rinnovato il contratto con i dipendenti. Tra i protagonisti delle polemiche due rapper che hanno preso sul punto una dura posizione.\nUna forte preoccupazione \u00e8 stata espressa per le migliaia di lavoratori che sono rimasti disoccupati con la fine dell'attivit\u00e0 espositiva. Le critiche erano dovute soprattutto per il fatto che le pubbliche autorit\u00e0 non avevano annunciato nessun piano di riqualificazione n\u00e9 indicato nessuno sbocco occupazionale.\nSecondo il Corriere della Sera i lavoratori interessati sono 20.000, in maggioranza donne. Il 41% ha la laurea.\nAltre polemiche sono nate dal fatto che il sistema di affidamento del lavoro in somministrazione ha fatto s\u00ec che gruppi di lavoratori non avrebbero ricevuto le paghe del lavoro svolto.\nIl Professore Vittorio Sgarbi, Ambasciatore per le Belle Arti di Expo, ha acceso la polemica concernente il prestito dei Bronzi di Riace all'Expo 2015 per la mostra \"Il Tesoro d'Italia\". Al diniego dei responsabili del Museo nazionale della Magna Grecia di Reggio Calabria, basato su un pregresso parere di intrasportabilit\u00e0 valutato dall'Istituto superiore per la conservazione ed il restauro e dalla Soprintendenza per i Beni Archeologici della Calabria, Sgarbi ha dichiarato che le due statue sono \u00ab\"ostaggio della 'ndrangheta\"\u00bb e del \u00ab\"pregiudizio che siano inamovibili\"\u00bb, aggiungendo che \u00ab\"non c'\u00e8 nulla di pi\u00f9 movibile dei bronzi\"\u00bb. Al fine di ottenere le statue, Vittorio Sgarbi e il Presidente della Regione Lombardia Maroni, si sono rivolti al ministro per i Beni Culturali Dario Franceschini, chiedendone l'intervento. La commissione ministeriale, presieduta dall'archeologo Giuliano Volpe dell'Universit\u00e0 degli studi di Foggia, ha sconfessato le tesi di Sgarbi, ribadendo l'intrasportabilit\u00e0 delle opere, e tale parere venne accolto dal ministro Franceschini, mettendo fine alla polemica. \u00a0\nLe controversie sull'affluenza.\nUna vivace controversia sui numeri ufficiali dell'affluenza \u00e8 nata nel luglio 2015 su alcuni media che affermavano che il numero dei visitatori fosse in calo, le affermazioni venivano contestate dalla direzione dell'esposizione mentre la stampa sosteneva che i numeri fossero falsati da omaggi di biglietti serali riservati a chi usufruisse del parcheggio a pagamento, nonch\u00e9 a pensionati e ad altri cittadini con reddito inferiore a diecimila euro e da 3 milioni di tagliandi preacquistati dalla Alessandro Rosso Group, reimmessi a met\u00e0 prezzo sul mercato in concorrenza con le biglietterie ufficiali.\nEventi.\nL'evento \u00e8 stato anche ricordato con una moneta da due euro commemorativa. Durante la manifestazione sono stati organizzati i \"Mondiali di Expo\", un campionato di calcetto a squadre miste composte dai lavoratori dei singoli padiglioni o cluster."}
{"id": "1108330", "revid": "119390573", "url": "https://it.wikipedia.org/wiki?curid=1108330", "title": "Pizarro (disambigua)", "text": ""}
{"id": "1108332", "revid": "404449", "url": "https://it.wikipedia.org/wiki?curid=1108332", "title": "Giulio Cavina", "text": "Biografia.\nDa giovane emigr\u00f2 in diversi paesi d'Europa, lavorando come scalpellino. Rientrato in Italia, divenne Segretario della Federazione Italiana Edili aderente alla CGL (Confederazione Generale del Lavoro).\nSegretario della Camera del Lavoro di Siena, nel 1919 si candid\u00f2 al Parlamento nelle liste del PSI. Negli anni dell'impegno sindacale, conobbe la violenza dello squadrismo fascista. Il 4 marzo 1921 i fascisti assaltarono la Casa del Popolo di Siena. A dar man forte ai fascisti intervenne addirittura un reparto di fanteria con mitragliatrici e due cannoni da montagna, mentre gli stessi carabinieri partecipavano all'assalto per espugnare la costruzione dove si erano asserragliati numerosi lavoratori. Nel pomeriggio, verso le 17, gli occupanti si arresero alla forza pubblica, ma furono percossi e arrestati.\nGiulio Cavina, particolarmente odiato per la sua attivit\u00e0 sindacale, venne anche bastonato e fu scarcerato soltanto nel luglio successivo, grazie all'elezione alla Camera dei deputati. In seguito, per la sua attivit\u00e0 sindacale e antifascista, venne condannato al confino all'isola d'Elba nel piccolo paese collinare di Poggio dove intraprese la lavorazione del granito."}
{"id": "1108335", "revid": "869688", "url": "https://it.wikipedia.org/wiki?curid=1108335", "title": "Transistor Darlington", "text": " In elettronica, un transistor Darlington (spesso chiamato anche coppia Darlington) \u00e8 un transistor composito costituito da due transistor a giunzione bipolari in cascata concepito da Sidney Darlington nel 1953. La caratteristica principale di questa configurazione \u00e8 l'elevatissimo guadagno in corrente (indicato con \u03b2 o hFE), pari a quasi il prodotto dei guadagni in corrente dei singoli transistor. I transitor Darlington possono essere realizzati mediante componenti discreti oppure integrati; sono realizzati anche a gruppi, riuniti in un unico \"package\". \nI Darlington sono facilmente integrabili in una singola fusione NPN o PNP, in quanto entrambi i collettori sono posti in parallelo e connessi al substrato del Silicio e la connessione tra la base del finale e l'emettitore del pilota \u00e8 realizzata con una metallizzazione simile a quella delle connessioni di base ed emettitore.\nSpesso i Darlington integrati posseggono un diodo in antiparallelo costituito da una giunzione BC, ottenuto al costo di una piccola porzione di superficie del Silicio.\nImpiego.\nSolitamente i transistor Darlington integrati vengono usati come interruttori in un ampio range di tensione e corrente, nelle versioni di potenza possono pilotare rel\u00e8, solenoidi e motori in corrente continua e passo-passo (step motor). Inoltre, grazie alla loro elevata potenza e la bassa potenza richiesta per il pilotaggio, vengono impiegati negli amplificatori audio a medioalta potenza sonora.\nI principali difetti della configurazione Darlington possono essere cos\u00ec schematizzati:\nFra i pregi \u00e8 da ricordare l'elevata resistenza d'ingresso. Anche l'impossibilit\u00e0 di saturazione del finale, qualora questa non sia desiderabile, diventa un pregio.\nAlcuni Darlington integrati contengono un diodo tra la Base del sistema e quella del finale per accelerare lo svuotamento delle minoritarie, sebbene il risultato non risulti cos\u00ec efficace come il pilotaggio a tensione di Zener della giunzione BE dei transistor singoli.\nDoppietta e tripletta Sziklai.\nLa doppietta e la tripletta di George Clifford Sziklai uniscono al guadagno dei transistor Darlington la bassa caduta di tensione della propria struttura a coppia complementare e nella doppietta corrisponde alla somma della tensione di saturazione dei due o tre transistor dello stadio Sziklai.\nLa doppietta Sziklai non viene solo utilizzata negli stadi di potenza ma anche in quelli di segnale sotto il nome di \"Buffer di White\" fig 9.10, in cui lo stadio, pur mostrando grossolanamente un comportamento da transistor, esprime delle prestazioni di gran lunga superiori. La tripletta PNP \u00e8 come il circuito qui a lato ma con un PNP in pi\u00f9 all'ingresso (dove il collettore diventa emettitore e viceversa) e mostra un guadagno tra 100\u00a0000 e oltre il milione.\nUn grande vantaggio della tripletta \u00e8 quella di vedere alla base un semplice transistor di piccolo segnale la cui temperatura \u00e8 facilmente controllabile e poter quindi regolare agevolmente il punto di riposo in classe AB dei finali di potenza audio Hi-Fi.\nIl motivo per cui non si trovano in commercio n\u00e9 doppiette n\u00e9 triplette Sziklai integrate \u00e8 dovuto al problema di realizzare in una singola fetta di silicio sia i PNP sia gli NPN senza generare delle strutture parassitarie SCR, col pericolo di generare dei \"latch-up\" ai transitori sia di tensione, sia di corrente.\nLa doppietta non dev'essere necessariamente fatta solo di transistor bipolari ma si possono mettere all'ingresso sia i JFET, sia i MOSFET e l'assenza di una corrente d'ingresso conferisce al sistema un guadagno infinito; gli IGBT sono un esempio di doppiette ad ingresso MOSFET contenenti un SCR parassita.\nDescrizione di un darlington MJ1000.\nLa foto a fianco mostra un Darlington integrato MJ1000 progettato dalla Motorola, aperto (scoperchiato). Nella foto le strutture interdigitate sono i transistor. Le 2 resistenze (da 4k\u03a9 quella tra Base ed Emettitore del driver, da 60 \u03a9 tra Base ed Emettitore del finale) sono ricavate dalla resistivit\u00e0 di base rbb' e verosimilmente sono poste sotto le metallizzazioni di Base o di Emettitore o tra di esse. Il piccolo transistor inferiore \u00e8 il driver e la connessione diretta verso il piedino in basso corrisponde elettricamente alla sola area della sua Base. L'Emettitore del transistor finale \u00e8 connesso al terminale superiore del contenitore TO3.\nI Collettori in parallelo sono connessi al substrato e quindi saldati al contenitore con una lega eutettica a bassissima resistenza, tanto termica quanto elettrica, basati su Oro e Germanio in lega Au 88% / Ge 18% con il punto di fusione a 340\u00f7350 \u00b0C."}
{"id": "1108336", "revid": "2151778", "url": "https://it.wikipedia.org/wiki?curid=1108336", "title": "GeForce 6", "text": "La serie GeForce 6 \u00e8 la sesta generazione dei chip grafici NVIDIA. Ogni scheda supporta i Pixel e i Vertex Shader alla versione 3.0, questi shader sono stati introdotti dalle API DirectX 9.0c della Microsoft.\nLa famiglia di chip GeForce 6 \u00e8 stata introdotta il 14 aprile 2004 e apporta nuove ed importanti funzioni rispetto ai predecessori:\nElenco Schede.\nCome per le altre famiglie anche quella GeForce copre tutte le fasce di prezzo.\nLe fasce sono cos\u00ec divise:"}
{"id": "1108338", "revid": "180559", "url": "https://it.wikipedia.org/wiki?curid=1108338", "title": "Serie A 1955-1956 (pallacanestro femminile)", "text": "Il campionato di Serie A di pallacanestro femminile 1955-1956 \u00e8 stato il venticinquesimo organizzato in Italia.\nLa formula della Serie A rimane invariata: otto squadre si incontrano in un girone all'italiana con partite d'andata e ritorno. La prima classificata vince il titolo italiano, l'ultima retrocede in Serie B.\nTorna alla vittoria la Ginnastica Triestina, al terzo scudetto dopo i successi nei primi due campionati in assoluto. Al secondo posto si classificano le campionesse uscenti della Bernocchi Legnano a pari merito con l'Autonomi Torino."}
{"id": "1108341", "revid": "1543377", "url": "https://it.wikipedia.org/wiki?curid=1108341", "title": "Effetto Slashdot", "text": "L'effetto Slashdot, conosciuto anche come slashdotting, si ha quando un sito web molto popolare aggiunge alle proprie pagine diversi collegamenti ipertestuali a un piccolo sito, causando un incremento massiccio del traffico web verso quest'ultimo. Questa situazione pu\u00f2 sovraccaricare il sito pi\u00f9 piccolo, causandone rallentamenti o, a volte, temporanee chiusure. Il nome deriva dal grande influsso sul traffico web che si \u00e8 avuto con la nascita di Slashdot, sito informativo su argomenti di carattere tecnologico che ospita collegamenti a molti piccoli siti web. \nL'effetto \u00e8 stato associato anche con altri siti molto frequentati come, ad esempio, Digg. Di solito, i siti web medi non sono in grado di gestire l'enorme incremento di traffico, per cui diventano irraggiungibili a causa della mancanza di risorse di banda.\nCause.\nSiti web come Slashdot, Digg, o Reddit, pubblicano soprattutto brevi segnalazioni relative a notizie apparse su altri siti web, con un collegamento ipertestuale alla notizia vera e propria e la possibilit\u00e0 per i lettori di esprimere il proprio giudizio su di essa. In questo modo, un gran numero di lettori visita contemporaneamente il sito all'indirizzo segnalato; le richieste inviate possono eccedere le risorse di banda disponibili per il sito, o le capacit\u00e0 di risposta dei server; in tal caso, il sito diviene per qualche tempo irraggiungibile.\nUn commento ad un articolo di Slashdot spiega l'effetto in modo umoristico: \"Slashdot \u00e8 famoso in tutto il mondo. Un attacco DDoS vagante di fronte al quale gli amministratori di reti e sistemi tremano e che causa loro terribili incubi.\"\nEstensione del fenomeno.\nI grandi siti di informazione o di aziende sono di solito progettati per sopportare un numero elevato di richieste e, di solito, non vengono colpiti da questo effetto. I siti web che cadono vittime dell'effetto Slashdot sono di solito ospitati su server domestici, offrono immagini e file video di grandi dimensioni, o hanno contenuto dinamico generato in modo inefficiente. In genere, questo tipo di siti diviene irraggiungibile dopo alcuni minuti dalla pubblicazione della notizia. Talvolta, il traffico generato dagli utenti iscritti a Slashdot (che hanno accesso alle notizie prima degli utenti non paganti) rende irraggiungibile un sito prima ancora che l'articolo sia pubblicato e diventi disponibile a tutti i lettori, anche quelli non iscritti.\nEsistono poche statistiche precise riguardanti l'effettiva portata dell'effetto Slashdot, ma le stime indicano il picco di richieste tra le centinaia e le migliaia di hit per minuto.\nQuesto picco viene solitamente raggiunto quando l'articolo si trova in cima alla pagina principale del sito; il traffico diminuisce gradualmente quando la posizione dell'articolo scende verso il basso, sorpassato dai nuovi post. Il traffico verso il sito colpito dall'effetto resta solitamente a livelli elevati fino a quando l'articolo non viene tolto dalla homepage, cio\u00e8 fino a circa 12-18 ore dopo essere stato postato. Comunque, con alcuni articoli il traffico si prolunga per pi\u00f9 tempo: questo dipende dalla popolarit\u00e0, dall'importanza, o dall'interesse suscitato dall'articolo; un esempio \u00e8 stato il caso della rivelazione del codice sorgente di Windows 2000 e NT 4.0.\nSecondo alcuni, l'effetto Slashdot .; \u00e8 stato per\u00f2 ipotizzato che lo stesso effetto avvenga con post su Digg e TechCrunch o su Twitter\nCommunity.\nQuando il sito colpito ha una struttura basata su una community, l'effetto Slashdot pu\u00f2 portare anche ad un effetto secondario, la creazione di un gran numero di nuovi account utente, con conseguente formazione di un nuovo gruppo di utenti attivo nella community. Mentre in alcuni casi \u00e8 stato considerato un effetto positivo, in altri \u00e8 stato disprezzato dagli utenti presenti da pi\u00f9 tempo, poich\u00e9 spesso il grande numero di nuovi iscritti porta con s\u00e9 aspetti indesiderati, come trolling, vandalismo e atteggiamenti da newbie.\nAssistenza e prevenzione.\nSlashdot non fornisce ai propri utenti un servizio di mirror sui suoi server per i siti pubblicati, n\u00e9 si affida a servizi di terzi, in quanto il mirroring potrebbe costituire una violazione del diritto d'autore e, in molti casi, potrebbe causare una perdita di guadagno pubblicitario da parte del sito copiato che non beneficerebbe degli accessi dei visitatori.\nUno strumento di solito utilizzato per aiutare i siti pi\u00f9 piccoli a reggere l'effetto Slashdot \u00e8 la Coral P2P Web Cache. \nMirrorDot e Network Mirror sono sistemi che creano in automatico una copia mirror di ogni pagina web il cui link sia ospitato su Slashdot, per assicurare che il contenuto resti disponibile online anche nel caso in cui il sito originale dovesse diventare irraggiungibile. Rorr.im \u00e8 un'alternativa simile per gli utenti Digg. I siti che stanno subendo uno slashdotting possono mitigarne gli effetti rinviando le richieste a uno di questi mirror."}
{"id": "1108342", "revid": "324026", "url": "https://it.wikipedia.org/wiki?curid=1108342", "title": "Presidente federale della Germania", "text": "Il presidente federale \u00e8 il capo di Stato della Germania. Con l'approvazione della nuova costituzione tedesca nel 1949 si venne a creare l'attuale carica di \"presidente federale\" (\"Bundespr\u00e4sident\").\nL'attuale presidente \u00e8 Frank-Walter Steinmeier, in carica dal 19 marzo 2017, che \u00e8 stato rieletto il 13 febbraio 2022, per il suo secondo mandato, che inizier\u00e0 il 19 marzo del medesimo anno. \nElezione.\nIl Presidente viene eletto dall'Assemblea federale (\"Bundesversammlung\"), per un mandato di cinque anni. Tale assemblea ha un numero variabile di membri, di cui met\u00e0 sono deputati del Bundestag e met\u00e0 delegati regionali: questo perch\u00e9 il sistema elettorale tedesco prevede un numero di deputati differente per ogni votazione per un complesso sistema di elezione degli stessi determinato dalla Legge fondamentale della Repubblica Federale di Germania. Essendo la formazione della Camera bassa tedesca di 736 membri, l'ultima volta che si \u00e8 riunita, ha contato 1472 componenti.\nPrerogative.\nPoich\u00e9 la Germania si basa su un sistema parlamentare, il presidente \u00e8 una figura al di sopra delle parti politiche, ha ruolo di rappresentanza, con poteri di governo non in termini di indirizzo politico ma ugualmente decisivi in quanto: propone il cancelliere al Bundestag che poi si esprimer\u00e0 sulla sua elezione o meno, e inoltre in caso di elezione del cancelliere senza maggioranza assoluta il presidente pu\u00f2 scegliere se nominarlo ugualmente o in alternativa sciogliere la Camera.\nResidenza.\nLa residenza presidenziale \u00e8 il Palazzo Bellevue a Berlino. La seconda residenza ufficiale \u00e8 la Villa Hammerschmidt a Bonn."}
{"id": "1108343", "revid": "1305772", "url": "https://it.wikipedia.org/wiki?curid=1108343", "title": "Mohamed Omar Habeb Dhere", "text": "Biografia.\nMembro del Parlamento eletto alla conferenza di pace di Gibuti del 2000, \u00e8 stato uno dei leader del \"Consiglio di Riconciliazione e Restaurazione della Somalia\" (SRRC) dal giugno 2002 al 2004, movimento politico che si opponeva al Governo Nazionale di Transizione.\nDal 2006 Mohamed Dhere \u00e8 entrato a far parte dell'\"Alleanza per la Restaurazione della Pace e dell'Anti-Terrorismo\" (ARPCT), composta dai signori della guerra di Mogadiscio e da uomini d'affari allo scopo di contrastare l'ascesa al potere dell'Unione delle Corti islamiche (ICU). Alcuni, tra cui il Presidente Somalo Abdullahi Yusuf, ritengono che l'Alleanza sia sostenuta dagli Stati Uniti che, senza smentire o confermare, hanno dichiarato di essere interessati principalmente alla lotta al terrorismo nell'area..\nGli scontri tra ARPCT e ICU sfociarono tra maggio e giugno 2006 nella Seconda Battaglia di Mogadiscio, che si risolse in una vittoria dell'ICU e nella cacciata di Dhere e dell'ARPCT dalla capitale. Il 14 giugno Dhere vol\u00f2 dalla sua base di Giohar verso l'Etiopia, dopo uno scontro di due ore con le milizie dell'ICU.\nAlla fine del 2006 le truppe di Dhere e di molti altri gruppi somali diedero inizio al contrattacco nei confronti dell'ICU, massicciamente supportate dall'esercito e dall'aviazione etiopi. Le forze di Dhere vinsero le battaglie di Belet Uen e Giohar e riuscirono a riprendere Mogadiscio il 28 dicembre.\nNel maggio 2007 Mohamed Dhere \u00e8 stato nominato dal Governo Federale di Transizione, sia sindaco della citt\u00e0 di Mogadiscio che governatore della regione di Benadir..\nIl 30 luglio 2008 \u00e8 stato rimosso dalla carica di sindaco dal Primo Ministro Nur Hassan Hussein, che lo ha accusato di incompetenza, appropriazione indebita, insubordinazione e abuso di potere; ha inoltre detto di aver preso tale decisione con il supporto degli abitanti della citt\u00e0.\nTuttavia Dhere ha contestato la decisione, affermando che fosse di competenza del Presidente della Somalia Abdullahi Yusuf Ahmed, ed ha sostenuto di averne il supporto per restare in carica. Yusuf ha revocato la rimozione di Dhere il 31 luglio, e dieci ministri legati al Presidente hanno rassegnato le dimissioni dal governo di Hussein il 2 agosto.\nIl 18 febbraio del 2011 Dhere \u00e8 stato arrestato con l'accusa di aver sparato durante un incontro di pace tra il Governo Federale di Transizione e l'AMISOM. \u00c8 stato rilasciato poco dopo.\n\u00c8 morto il 15 novembre 2012 a Mogadiscio."}
{"id": "1108344", "revid": "1599710", "url": "https://it.wikipedia.org/wiki?curid=1108344", "title": "Giuseppe Cenni", "text": "\u00c8 una leggenda dell\u2019Aeronautica Militare: fu insignito della medaglia d\u2019Oro e sei d'Argento al valor militare, Croce di Ferro tedesca di 2\u00aa classe, il passaggio in servizio permanente effettivo e due promozioni per merito di guerra, 3 Croci al merito di guerra; pi\u00f9 di 200 azioni belliche, 750 ore di volo di guerra su un totale di 1.460; due guerre combattute da protagonista, 8 vittorie in Spagna, dove risulta tra i migliori assi da caccia, affrontando anche 7 mesi di durissima prigionia, e nella 2\u00aa Guerra Mondiale \u00e8 l\u2019indiscusso asso dei Tuffatori; sopport\u00f2 la perdita in combattimento, nell\u2019ultima guerra, di 19 piloti, 16 membri di equipaggio e 13 specialisti del proprio reparto; a soli 28 anni \u00e8 il pi\u00f9 giovane comandante di Stormo della Regia Aeronautica, Stormo che sar\u00e0 uno dei pochi ad essere decorato di Medaglia d\u2019Oro; in 7 anni pass\u00f2 da Sottotenente di complemento a Maggiore in servizio permanente effettivo, facente funzione di T.Col.; istruttore di volo acrobatico e campione nel volo a vela, dove vinse titoli nazionali e face parte del gruppo olimpico. Questi sono i numeri, scarni ma eloquenti, di Giuseppe Cenni.\nIl 5\u00ba Stormo dell'Aeronautica Militare \u00e8 stato intitolato alla sua memoria, cos\u00ec come il 102\u00ba Gruppo del 6\u00ba Stormo di Ghedi.\nBiografia breve.\nCenni nasce, il 27 febbraio 1915, sull\u2019Appennino romagnolo, ma presto si trasferisce a Parma. Qui frequenta l\u2019Istituto di Belle Arti e si avvicina al volo a vela. Affronta centinaia di chilometri in bicicletta per frequentare i corsi preliminari di aliante a Cant\u00f9. Finito il liceo si iscrive ad Architettura ma, spinto dal grande amore per il volo, decide di entrare in Regia Aeronautica come ufficiale pilota di complemento. Era il 19 giugno \u201835. Conseguito il brevetto militare, il 20 novembre, viene assegnato al 6\u00ba Stormo. Poco dopo parte volontario per la guerra di Spagna, nella leggendaria Cucaracha. Qui, nonostante la giovanissima et\u00e0, 21 anni, diventa uno dei migliori assi italiani. A \"Victor Stella\", questa era il nome di copertura, vengono assegnate ben 7 vittorie, pi\u00f9 altre vittorie collettive e l\u2019abbattimento di un dirigibile. Ma il 29 gennaio \u201836, durante una missione di soccorso, colti da improvviso maltempo, viene investito da un gregario, che gli trancia i piani di coda. Costretto a lanciarsi col paracadute, scappa per 3 giorni tra i boschi, ma viene infine catturato. Saranno 7 mesi di durissima prigionia: in celle anguste, lunghe privazioni di cibo e minacce di fucilazione. Sta per finire male e viene inserito in uno scambio di prigionieri della Croce Rossa. Rientrato in Italia \u00e8 reintegrato nel suo reparto; nel dicembre \u201836, giunge la nomina a S.Ten. in servizio permanente effettivo, per meriti straordinari. Nel \u201838, viene trasferito alla scuola caccia di Castiglione del Lago quale istruttore d\u2019acrobazia. Nell\u2019ottobre \u201839 viene assegnato al 51\u00ba Stormo Caccia. In questi anni ottiene anche numerosi titoli nazionali nel volo a vela e viene selezionato per far parte del gruppo Olimpico. All\u2019entrata in guerra dell\u2019Italia, Cenni si trova in Romania, dove deve organizzare una scuola caccia secondo i programmi italiani. Ma Cenni chiede ed ottiene l\u2019immediato rimpatrio e viene assegnato al 52\u00ba Stormo. Dopo poco si offre volontario per andare a costituire il primo gruppo di Tuffatori italiani sui leggendari Stuka della Luftwaffe. Concluso l\u2019addestramento in Austria, \u00e8 subito operativo e gli viene assegnato il comando della 239\u00aa Squadriglia. Inizia cos\u00ec le azioni dalla Sicilia e sul fronte Greco Jugoslavo. Cenni si conferma pilota dall\u2019eccezionali doti e affonda personalmente: una nave da 8.000 tonnellate, una da 2.500 e una nave appoggio. Idea anche una tecnica di bombardamento in picchiata \"a rimbalzo\": \"skip bombing\". \u00c8 in questo periodo che nasce il \u201cValzer!\u201d: il celebre invito al tuffo che usava Cenni. Viene poi inviato in Africa Settentrionale, per un durissimo ciclo di 6 mesi: Maggio - Ottobre 1941. Qui opera sulle munite piazze di: Tobruk, Bardia e Marsa Luk; dove ottiene importanti risultati. Affronta il forzato periodo di riposo, sempre in modo operativo, quale Comandante del 1\u00ba Nucleo Addestramento Tuffatori. Il 1\u00ba Maggio \u201842, gli viene affidato il comando del neonato 102\u00ba Gruppo Tuffatori. Passa alle difficilissime azioni di picchiate notturno su Malta. A cui si aggiungono le azioni di tuffo contro i convogli. Per Cenni e il suo 102\u00ba memorabile fu la battaglia di Pantelleria, con i grandissimi risultati conseguiti. Cenni \u00e8 richiesto dalla Reggiane, nella pericolosa e difficile fase di collaudo, per il nuovo Re.2002. In una breve licenza riesce a riabbracciare a Parma la moglie Tina e le figliolette Stefania e Raffaella, nata da pochi giorni. Il 10 luglio \u201843, con una poderosa azione, gli anglo-americani iniziano lo sbarco in Sicilia. Il 5\u00ba Stormo non fa in tempo ad atterrare a Catania che decolla subito in difesa delle coste italiane. Sono ben 4 i piloti a perdere la vita solo in quella prima azione: tra loro il Com.te Nobili. Il comando viene assegnato a Cenni che cos\u00ec, a soli 28 anni, diventa il pi\u00f9 giovane Comandante di Stormo dell\u2019Aeronautica. Il 10, 11, 12 e 13 luglio le azioni, sulla rada di Augusta, sono ripetute a costo di durissime perdite. Ma 13 luglio, bombardieri alleati attaccano l'aeroporto di Crotone distruggendo quasi del tutto lo Stormo. Cenni riusc\u00ec, in un solo mese, a ricostituire, a Manduria, l\u2019operativit\u00e0 del 5\u00ba Stormo. E cos\u00ec il 4 settembre il 5\u00ba Stormo viene mandato a ostacolare lo sbarco in Calabria, per mascherare, col loro sacrificio, l\u2019armistizio gi\u00e0 firmato. Come d\u2019abitudine, in uscita dall\u2019ultimo tuffo, Cenni chiude il gruppo di piloti e cos\u00ec viene attaccato da 5 Spitfire. Tenta di salvarsi volando a bassa quota tra le insenature dell\u2019Aspromonte: ma verr\u00e0 abbattuto. Scompare cos\u00ec una delle figure pi\u00f9 belle della nostra Aeronautica: sul suo petto aveva 6 Medaglie d\u2019argento VM e una d\u2019Oro.\nBiografia.\nPrima di entrare in Aeronautica.\nL'infanzia.\nIl 27 febbraio del 1915, nel comune di Casola Valsenio (Ravenna), sull\u2019Appennino tosco-romagnolo, tra Imola e Faenza, nacque Giuseppe Cenni. Il padre, commerciante di cavalli per l\u2019Arma di cavalleria, a causa del grosso ridimensionamento di tali reparti, dopo la grande guerra, fu costretto a spostarsi a Parma per una nuova occupazione. A circa 3 anni Giuseppe perse la mamma. Gli anni scolastici Giuseppe li pass\u00f2 in seminario: i rigidi anni passati all\u2019interno della struttura religiosa furono una seconda dura prova.\nAdolescenza: tra arte e volo a vela.\nLasciato il seminario, Giuseppe si trasfer\u00ec a vivere da solo a Parma, citt\u00e0 che poi lo \u201cadotter\u00e0\u201d, per frequentare l'Accademia di Belle Arti - Toschi, nella sezione edilizia.\nMa fu proprio tra i banchi di scuola, che Cenni conobbe Adriano Mantelli, di 2 anni pi\u00f9 grande, e gi\u00e0 appassionato di volo a vela. Fu cos\u00ec che i due crearono, a Parma, una vera \u201cbanda del volo\u201d. Saranno ben 11 ragazzi, di quella \u201cbanda\u201d, che entrarono poi in Regia Aeronautica e tra loro vi saranno futuri Generali, come: Alessandrini e Sirocchi. Arrivarono anche a costruire, completamente da soli, un veleggiatore. Leggendarie furono le \u201cbiciclettate\u201d che facevano i ragazzi, da Parma a Cant\u00f9, circa 200\u00a0km, per frequentare i corsi preliminari di volo a vela, voluti da Balbo. Concluso l\u2019Accademia di belle arti, Cenni entr\u00f2 alla facolt\u00e0 di Architettura: per seguire le orme di uno zio, titolare di un\u2019importante impresa edile a Salsomaggiore Terme, e del cugino che aveva un prestigioso studio di architettura.\nIngresso in Regia Aeronautica.\nScuola da caccia.\nMa la passione per il volo era troppo grande e decise, volontariamente, di svolgere il servizio militare durante il primo anno di Universit\u00e0. Fu cos\u00ec che, il 19 giugno del 1935, Cenni entr\u00f2 in Regia Aeronautica, come allievo Ufficiale pilota di complemento, e gi\u00e0 il 30 luglio effettu\u00f2 il suo primo volo senza istruttore sui cieli di Siena ai comandi di un Fiat AS.1: aveva alle spalle 8 ore di volo. La nomina di pilota giunse il 19 agosto dopo 18 ore di volo; poi a Grottaglie (Taranto), per il brevetto di pilota da caccia che arriv\u00f2, dopo 41 ore di volo, il 20 novembre. La prima fase lo aveva visto sul Ba.25, mentre nella seconda sul C.R.20.\n3\u00ba Gruppo caccia al neocostituito 6\u00ba Stormo.\nFu subito assegnato alla 153\u00aa Squadriglia del 3\u00ba Gruppo caccia terrestre: uno dei pi\u00f9 prestigiosi per la caccia, e che infatti era appena andato a costituire il neonato 6\u00ba Stormo Caccia a Campoformido (Udine), provenendo dal 1\u00ba Stormo. L\u2019attivit\u00e0 addestrativi, anche nei reparti, continuava ad essere molto intensa e specialmente indirizzata all\u2019acrobazia. Uno degli istruttori che maggiormente aiut\u00f2 Cenni nella sua crescita fu Corrado Ricci: che nutr\u00ec fin da subito una particolare simpatia per quel giovane dai grandi occhi azzurri, alto, magro e profondamente innamorato del volo. In quel periodo Cenni ebbe modo di volare su molti velivoli tra cui: Caproni Ca.100 (il famoso \u201cCaproncino\u201d), Fiat C.R.30 e soprattutto sui Fiat C.R.32. Ma una spiccata sintonia la ebbe sul Fiat C.R.20 \u201cAsso\u201d, velivolo sul quale Cenni si esib\u00ec con ardite acrobazie fin dal suo primo volo.\nLa guerra in Spagna.\nAlf\u00e9rez \u201cVictor Stella\u201d.\nAi primi di agosto, i piloti dei tre migliori stormi da caccia di quegl\u2019anni, 1\u00b0, 4\u00b0 e 6\u00b0, furono convocati perch\u00e9 si stavano cercando volontari per una missione estera. Cenni, senza esitare, si offr\u00ec e venne scelto per essere tra i primi 12 piloti di caccia italiani a sostegno del Gen. Franco: in quella che sarebbe stata la Guerra civile spagnola. Non c\u2019erano idee politiche, ma solo la ricerca di avventura e la volont\u00e0 di dimostrare le proprie abilit\u00e0 di pilota.\nDi quel primo manipolo di uomini Cenni era il pi\u00f9 giovane, con i suoi soli 21 anni, aveva maturato solo 122 ore di volo delle quali 81 effettuate presso il reparto: ma ora era pronto a entrare in azione e ad essere uno dei 4 ufficiali di quella operazione.\nFu cos\u00ec che, all\u2019alba del 14 agosto 1936, il cargo italiano Nereide entr\u00f2 nel porto di Melilla, sulla costa mediterranea del Marocco spagnolo, che era appena stata occupata dalle forze nazionalistiche guidate dallo stesso Gen. Franco. Il carico della nave consisteva in 12 Fiat C.R.32, che erano stati imbarcati nel porto della Spezia una settimana prima; la nave aveva anche trasportato 18 volontari della Regia Aeronautica in Nord Africa. Ma, data l\u2019iniziale neutralit\u00e0 dell\u2019Italia nel conflitto iberico, tutti i membri italiani della spedizione dovettero arruolarsi nel Tercio de Extranjeros, la legione straniera Spagnola (Aviazione Legionaria), assumendo falsa identit\u00e0. Fu cos\u00ec che il S.Ten. Giuseppe Cenni, divenne l\u2019Alf\u00e9rez Victor Stella.\nLa Cucaracha.\nIncominci\u00f2 tra collaudi e vigilanze lungo la costa del Marocco. Ebbe anche modo di provare il Breguet.19 e fare vari voli sul trimotore Junkers 52. Ben presto arrivarono le partenze su allarme e le scorte. Il primo giorno significativo arriv\u00f2 il 15 settembre: Stella, che aveva azzardato un volo sul campo nemico di And\u00fajar, si accorse di come fosse in quel momento sguarnito. Rientrato al comando per fare rapporto, come da ordini, pochi minuti dopo era nuovamente in volo con un S.81 che bombard\u00f2 i mezzi sulla pista. Lo stesso Cenni, a volo radente, mitragli\u00f2 facendone incendiare due. Il 17 fu chiamato in soccorso a C\u00e1ceres e, mentre atterrava, un camion, carico di bombe, gli attravers\u00f2 la pista: fu inevitabile lo schianto e il cappottamento del velivolo. Miracolosamente Cenni ne usc\u00ec illeso, tanto che due giorni dopo era nuovamente in volo. Il primo scontro arriv\u00f2 il 25, con i primi colpi a segno che danneggiarono fortemente un aereo. Cos\u00ec il 26 mattina e pure nel pomeriggio dove Cenni ottenne la sua prima vittoria su un Breguet.19, oltre a un Potez in collaborazione con Mantelli.\nLa squadriglia aveva intanto assunto il nome di \u201cCucaracha\u201d (scarafaggio) e rappresenter\u00e0 sicuramente una delle pi\u00f9 leggendarie della Guerra civile spagnola; come simbolo assunsero uno scarafaggio suonatore di sassofono.\nVari furono le azioni e gli scontri nei giorni seguenti. Come nel pomeriggio del 18 novembre, in cui ebbe modo di effettuare un altro scontro ottenendo un\u2019altra vittoria. Particolare fu il 23 ottobre, quando Cenni, che si era spinto su Madrid, vide due dirigibili sulla citt\u00e0. Rientrato per far rapporto, vi ritorn\u00f2 per abbatterli: uno da solo e uno in collaborazione con l\u2019asso spagnolo Morato.\nIl 6 novembre intervenne in soccorso, nelle vicinanze di Madrid, a una formazione che prevedeva sia bombardieri che caccia di scorta ma che erano stati duramente attaccati da dei Polikarpov I-15, pi\u00f9 veloci e meglio armati. In questa giostra Cenni ottenne un\u2019altra vittoria.\nSui cieli di Madrid, nella mattina del 15 novembre, Cenni ebbe modo di affrontare un duro duello con dei Polikarpov I-16, un monoplano nettamente pi\u00f9 veloce, riuscendone ad ottenere un\u2019altra vittoria.\nIl 2 dicembre, tre bombardieri B-10 fecero una puntata sul campo di Talavera: i caccia italiani, destinati all\u2019allarme, decollarono subito, tra cui lo stesso Cenni. L\u2019azione era stata condotta appositamente per allontanare i caccia dalla pista. Poco dopo, infatti, 18 Polikarpov R-5 attaccarono il campo. Ma Cenni accortosi per primo dell\u2019infruttuoso inseguimento torn\u00f2 alla base: questo gli consent\u00ec di rovinare i piani e di abbattere tre Polikarpov R-5.\nI 7 mesi di durissima prigionia spagnola.\nLa Castiglia fu investita da una nevicata straordinaria che imped\u00ec il decollo per tutto il mese di gennaio. Il 29 le condizioni meteo sembrarono migliorate: si decise cos\u00ec di compiere una missione, con aviolancio di viveri alla Guardia Civil e ai falangisti, tra cui donne e bambini, asserragliati nel santuario della Virgen de la Cabeza e ormai ai limiti delle forze. Decollarono, da Siviglia, 3 S.M.81, carichi di viveri e munizioni, scortati da 3 Ro.37 e 9 CR.32. Ma, durante il volo, un grosso fronte nuvoloso invest\u00ec la formazione italiana. La missione venne annullata, ma i piloti si trovarono in assenza totale di visibilit\u00e0. Per i CR.32, non attrezzati a queste condizioni, fu una strage con 6 velivoli non rientrati: un pilota morto, quattro catturati e uno atterrato in territorio amico. Cenni us\u00f2 tutte le sue capacit\u00e0 di pilota per mantenere il suo CR.32 in volo rettilineo: ma fu investito da uno dei suoi gregari che, con l'elica, gli tranci\u00f2 i piani di coda. Fece appena in tempo a lanciarsi col paracadute, prima dello schianto. Se degli altri piloti si ebbero fin da subito notizie, non fu cos\u00ec per Cenni. Infatti, vag\u00f2 tra le montagne nel tentativo di rientrare in territorio amico; ma al 4\u00ba giorno, infreddolito e affamato, dopo un breve inseguimento, fu catturato. Inizi\u00f2 cos\u00ec una lunga e crudele prigionia: in celle umide, sporche, alte poco pi\u00f9 di un metro, con lunghe privazioni di cibo, duri interrogatori e fu perfino condotto davanti a un plotone di esecuzione. La lunga e crudele prigionia lo fiacc\u00f2 nel corpo ma non nello spirito. Dopo 7 mesi, oramai ridotto pelle e ossa, intervenne la Croce Rossa Internazionale che lo fece inserire in uno scambio di prigionieri.\nTra le due guerra.\nRientro.\nA fine di luglio del 1937 Cenni rientra finalmente a Parma. All\u2019Istituto di Medicina legale, fu trovato in condizioni fisiche pietose: gli fu prescritto un lungo periodo di convalescenza. Ma per un \"drogato\" del volo, che aveva gi\u00e0 fatto 7 mesi di astinenza dai cieli per la prigionia, non si pu\u00f2 obbligare un\u2019ulteriore assenza. Cos\u00ec non ci si sorprese nel trovarlo a Ravenna, al suo 3\u00ba Gr., per fare almeno un giretto sul \u201cCaproncino\u201d: Gorizia e ritorno. Intanto arriv\u00f2 una bellissima notizia, una figura come Cenni non si poteva perdere e cos\u00ec arriv\u00f2 il passaggio da S.Ten. di complemento a S.Ten. in servizio permanente effettivo per \u201cmerito di guerra\u201d: finalmente il volo sarebbe diventare il suo lavoro. A dicembre del 1937 arriv\u00f2 anche la promozione a Tenente. Riprese a volare a ottobre e fino a giugno \u201938 fu sempre impegnato in sole attivit\u00e0 acrobatiche in seno al 6\u00ba Stormo a Campoformido.\nIstruttore: acrobazia e arte militare.\nA fine agosto '38 fu inviato alla Scuola Caccia di Castiglione del Lago: qui, oltre all\u2019incarico di istruttore di pilotaggio e acrobazia, ebbe anche il corso teorico di \u201cArte Militare Aerea\u201d. A soli 23 anni Cenni teneva lezioni di teoria e pratica a dei ragazzi di circa la sua et\u00e0: sembra strano, ma l\u2019esperienza maturata in Spagna e le 2 M.A.V.M., gli conferivano il giusto ascendente per questo prestigioso incarico. Durante questa fase, ebbe modo anche di volare sui: Br.25, Ro.41, Fiat C.R.30, Ca.310 e B.R.3.\nGli strascichi delle gravi privazioni patite durante la dura prigionia in Spagna, non davano pace a Cenni: e, il 12 aprile 1939, fu dichiarato \u201cinabile a qualsiasi servizio per mesi due\u201d. Un simile esito arriv\u00f2 alla successiva visita di controllo, che ne impediva ancora il volo. La prognosi fu sciolta solo il 21 agosto: dopo pi\u00f9 di 4 mesi.\nIn questo periodo ebbe modo di portare a buon fine il progetto matrimoniale: sposandosi, il 31 luglio 1939, con la Signora Tina Zarotti, che aveva conosciuto da ragazzo a Parma.\nIstruttore del corso Rex.\nFu quindi mandato alla Scuola di Pilotaggio dell\u2019Accademia Aeronautica a Caserta, mentre si svolgeva il Corso \u201cRex\u201d. Era un incarico estremamente prestigioso: ma Cenni era troppo irrequieto e amava la vita operativa.\n21\u00ba Gruppo al neocostituito 51\u00ba Stormo Caccia.\nIl 1\u00ba ottobre 1939, ottiene il trasferimento alla 354\u00aa Squadriglia, 21\u00ba Gruppo il giorno della costituzione del 51\u00ba Stormo Caccia, per la difesa di Roma. Qui pot\u00e9 effettuare il passaggio sul primo monoplano tutto metallico della Regia Aeronautica: il Fiat G.50. All\u2019inizio del 1940, vi \u00e8 la nascita della prima figlia Stefania.\nComando scuola piloti in Romania.\nL\u2019Italia aveva venduto alla Romania dei velivoli e, secondo gli accordi, la Regia Aeronautica avrebbe dovuto istituire a Buz\u0103u (Romania) una scuola caccia, per ufficiali, secondo i canoni italiani. Fu quindi assegnato a Cenni, oltre al solito incarico di istruttore di volo, anche quello di organizzare la nuova scuola. Arriv\u00f2 il 1\u00ba aprile 1940, e le opinioni dei vertici rumeni sul suo operato furono ottime: ma il 10 giugno 1940, l\u2019Italia entr\u00f2 in guerra. Cenni non era certo il tipo da rimanere all\u2019estero quando in Italia c\u2019era \u201cda fare\u201d: quindi chiese ed ottenne l\u2019immediato rimpatrio.\nSeconda Guerra Mondiale.\n52\u00ba stormo: pilota da caccia.\nI vertici della Regia Aeronautica non persero tempo, e 15 giorni dopo Cenni era gi\u00e0 operativo al 52\u00ba Stormo, sull\u2019aeroporto di Sarzana (La Spezia), come pilota di caccia sul G.50. Decoll\u00f2 alcune volte su allarme, fino a spingersi anche sui cieli della Corsica. Quelle, per Cenni, furono le ultime ore da pilota di caccia.\nGli Stuka.\nL\u2019Aeronautica, infatti, cercava piloti da caccia da poter inviare in Austria, a Graz, per effettuare il passaggio sul famoso e temuto Ju.87 Stuka: si voleva consentire anche alla Regia Aeronautica di avere un proprio reparto tuffatori. Ovviamente, per non sfigurare di fronte all\u2019alleato germanico, sempre pronto alla critica, si scelsero tutti piloti volontari e con comprovata esperienza e abilit\u00e0. Cos\u00ec il Ten. Cenni fu inviato sull'Aeroporto di Graz. Memorabile, per i piloti italiani, fu il 21 agosto, quando vennero portati per la prima volta davanti agli Stuka: si avvicinarono inizialmente un po\u2019 intimoriti. Questo fece nascere qualche sorrisino ironico tra i piloti tedeschi. Cenni senza dire nulla si allontan\u00f2 dal gruppo e and\u00f2 a sedersi su uno Stuka, si fece spiegare un paio di cose da un pilota tedesco e decoll\u00f2. Giro intorno all\u2019aeroporto e atterraggio. Ancora motore e ridecoll\u00f2: dopo essere sparito all\u2019orizzonte, eccolo ritornare. Atterraggio. Manetta al massimo e decollo: da l\u00ec ci furono 10 minuti di autentico spettacolo acrobatico regalati da Cenni. Lo sgraziato Stuka si era trasformato in un leggerissimo veleggiatore ai comandi di Cenni. Ora i sorrisi si erano spostati sui visi dei piloti italiani. Da l\u00ec incominciarono 20 giorni di intenso addestramento, e Cenni fu subito dichiarato abile per la specialit\u00e0: tanto che rientr\u00f2 al Nucleo Addestramento al Tiro in Picchiata di Lonate Pozzolo in qualit\u00e0 di istruttore. Ma si spost\u00f2 pochi giorni dopo in un reparto operativo, con il comando della 239\u00aa Squadriglia del neo-costituito 97\u00ba Gruppo Bombardamento a Tuffo. Intanto arriv\u00f2 anche la nomina a capitano. Inizi\u00f2 ad operare da Comiso (Sicilia): l\u2019inizio fu promettente, avendo colpito una grossa nave da guerra il 28 novembre.\nFronte Greco Albanese.\nLe grandi difficolt\u00e0 delle truppe italiane sul fronte greco albanese, spinsero lo Stato Maggiore a mandare forze di appoggio. Cos\u00ec il 97\u00ba Gruppo, al comando del Magg. Larcher, fu trasferito sull'Aeroporto di Lecce-Galatina. Dal 14 dicembre 1940 il Cap. Cenni, con spesso 2 sortite al giorno, sempre alla testa dei suoi piloti, inizi\u00f2 un\u2019intensissima attivit\u00e0 i cui risultati pi\u00f9 significativi furono: bombardato in picchiata del castello di Borsh (sede di un comando nemico), il ponte Piqerasi per Saranda, il nodo stradale di Delvina, la rotabile ed altri obbiettivi a sud di Argirocastro, truppe nemiche in avanzamento, le posizioni fortificate a Himara, la litoranea tra Lucova e Piqerasi (a sud di Himara), la rotabile Permeti-Kelcyre-Kugar nella valle del fiume Vojussa, bombardamento e il mitragliamento della rotabile di fondo valle della Vojussa, il nodo stradale di Kelcyre nella valle della Desnizza, una agguerrita batteria nemica a Quota 209 e furono inoltre mitragliati automezzi e salmerie oltre a vie di comunicazione. Le attivit\u00e0 erano quotidianamente e senza sosta, l\u2019unico elemento che riusciva a bloccare il decollo era il maltempo, che consentiva a tutto il personale di rifiatare. La reazione contraerea era spesso intensa e gli Stuka, non di rado, rientravano colpiti: come il serg. Fabbri colpito e costretto ad un atterraggio di emergenza sul campo di Valona. Gli obiettivi vennero tutti centrati e con grande precisione: come venne sempre documentato dal velivolo dello stesso Cenni, che aveva come mitragliere il 1\u00ba aviere Busseti, armiere-fotografo.\nTecnica della \u201cPicchiata Cenni\u201d o skip bombing.\nCenni aveva capito subito che la tecnica tedesca di bombardamento, ossia picchiata in verticale sul bersaglio, era poco produttiva a causa: del ridotto bersaglio orizzontale, della mobilit\u00e0 della nave e dal numero molto esiguo di Stuka italiani. Cenni quindi ide\u00f2 e realizzo lo skip bombing: questa tecnica, nota come \u201cpicchiata Cenni\u201d, consiste nello sganciare la bomba, dopo una picchiata molto angolata, in volo orizzontale e perpendicolare al lato della nave. Nello sganciare la bomba, in volo orizzontale ad una velocit\u00e0 di circa 350-400 km/h ad un'altezza di 50 metri, in prossimit\u00e0 del natante, in modo che l'ordigno rimbalzasse sulla superficie del mare e colpisca la fiancata dell'obiettivo provocando un ampio e irreparabile squarcio. Il risultato aveva effetti molto simili ai siluri: ma ovviamente richiedeva uno sforzo bellico, di uomini e mezzi, nettamente inferiore. E il 4 aprile 1941, nel golfo di Dafinico (Corf\u00f9), Cenni ebbe modo di sperimentare la nuova tecnica ai danni del mercantile greco Suzanna (1.000 t.). Fu un centro pieno, cos\u00ec anomalo per risultato che fu preso per un siluro come avverr\u00e0 in altri casi. E nella terza sortita della giornata fu affondato il cacciatorpediniere Possa (2.400 t.).\nFronte jugoslavo.\nDal 6 aprile ha inizio la guerra contro la Jugoslavia. Cenni venne trasferito a Jesi (Ancona), per le operazioni antinave. Tra i vari attacchi vi fu quello al porto di Selenico dove fu affondata una nave da guerra (2.000 t.). In queste attivit\u00e0 si persero 3 Stuka con 4 morti. Ma la resistenza jugoslava ben presto cadde.\nResa della Grecia.\nGi\u00e0 il 19 aprile, ritornato a Galatina, ricominci\u00f2 con le azioni sulla Grecia, tra cui: il ponte sulla rotabile a nord di Giannina, il famoso ponte di Perati per bloccare il ripiegamento delle truppe greche. Varie, anche, le azioni contro mezzi corazzati nemici, come: il concentramento a sud di Doljiana (distruggendone ben 60) oppure la colonne verso Kalibaki (distruggendone 50). In ogni azione gli Stuka italiani rientravano colpiti, dalla contraerea, in pi\u00f9 punti. Non mancavano neppure le azioni sulle acque di Corf\u00f9, in cui venne affondato il mercantile Joanna (1.200 t.). Il 21 aprile ebbe fine la Campagna italiana con la resa della Grecia.\nA ricompensa dell\u2019intero ciclo di operazioni, sul fronte Greco e quello Jugoslavo, a Cenni verr\u00e0 conferita 1 Medaglia d'Argento al Valor Militare.\nFronte Libico: Tobruch.\nNel frattempo la 239\u00aa Squadriglia di Cenni divenne autonoma: consentendogli cos\u00ec maggiore autonomia e libert\u00e0 di azione e fu inviata ad operare in Cirenaica (Libia orientale). Durante il volo di trasferimento di parte degli specialisti, il 7 maggio, l'S.M.82 fu attaccato da caccia inglese e dovette ammarare: 13 specialisti della 239\u00aa, dei 22 a bordo, persero la vita. Cenni e gli altri piloti, che avevano avuto 15 giorni di licenza, arrivarono con il personale restante l\u201911 maggio, e si ricominci\u00f2 ad operare da Derna (Libia). Ricordando le azioni pi\u00f9 significative: il 20 maggio Cenni, con i suoi fidi compagni, affond\u00f2 la petroliera Helka (4.000 t.) e la corvetta Grimsby (1.000 t.). Il 29 maggio il depositi di carburante e batterie contraeree nel porto di Tobruk. Il 1\u00ba giugno furono gravemente danneggiate 2 navi da carico dirette a Tobruk. Il 2 giugno furono neutralizzata le forti batterie contraeree ma con la morte di un equipaggio. L\u20198 giugno distrutta una zona fortificata ma con la morte dell\u2019equipaggio del S.Ten. Daverio. Il 18 giugno distrutti mezzi corazzati a sud di Sollum. Il 23 giugno Cenni, che operava sempre senza sosta, affond\u00f2 la corvetta Auckland (1.200 t.). Il 29 giugno, affondarono il cacciatorpediniere Waterhem e Defender. Il 30 giugno, Cenni con un centro pieno, fatto con la \u201cPicchiata Cenni\u201d, affond\u00f2 la corvetta Cricket e poi danneggi\u00f2 gravemente la Flamingo; in quell'azione il simpatico Srg. Tarantola fu abbattuto, ma riusc\u00ec a salvarsi, mentre lo specialista trov\u00f2 la morte. Nei giorni seguenti continuarono le azioni su Tobruk, con i pochi Stuka rimasti, affondando un altro mercantile. Il 28 luglio Cenni con la sua Squadriglia affondarono il sommergibile Cachalot. Le attivit\u00e0 continuarono fino al rimpatrio a Trapani, del 18 novembre, ma in quei giorni part\u00ec l\u2019offensiva inglese (Operazione Crusader). La 239\u00aa fu richiamata e 8 giorni dopo era gi\u00e0 pronta per altre dure operativa, fino al 23 dicembre, con il rimpatrio di tutto il personale. Si chiuse cos\u00ec un durissimo ciclo operativo per la 239\u00aa Sq. di Cenni, con il sacrificio di: 6 piloti, 7 uomini di equipaggio e 13 specialisti.\nIstruttore tuffatori notturni.\nI grossi limiti degli Stuka, mostrati nelle operazioni in Cirenaica, e che portarono a vari morti, convinsero lo Stato Maggiore a impiegare i tuffatori in operazioni notturne. Scelta azzardata, data la totale assenza di strumentazione a bordo (non c\u2019era neppure l\u2019orizzonte artificiale) e l\u2019impreparazione dei piloti al volo notturno. Fu chiesto a Cenni, il pi\u00f9 qualificato tra i tuffatori, di assumere l'incarico di istruttore di volo notturno nel 1\u00ba Nucleo Addestramento Tuffatori di Lonate Pozzolo.\n102\u00ba Gruppo.\nIl 1\u00ba maggio 1942, sul Campo della Promessa a Lonate Pozzolo, vi fu la cerimonia costitutiva del 102\u00ba Gruppo Tuffatori, e il comando fu affidato a Cenni. Il gruppo era costituito dalle squadriglie: 209\u00aa e la 239\u00aa di Cenni. Il neonato 102\u00ba Gruppo, con il 101\u00ba, and\u00f2 a ricreare il 5\u00ba Stormo Tuffatori sotto il comando del T.Col. Nobili. Furono subito messi in allarme e iniziarono ad operare da Gela (Caltanissetta): per\u00f2, questa volta, si doveva operare in rischiose e difficili missioni notturne. Tutte le sere, Cenni col suo 102, operava nell'oscurit\u00e0 del cielo di Malta. Gli obbiettivi erano gli aeroporti maltesi e le difese dell'isola. Ma in breve tempo il 102 perse 3 equipaggi: un sacrificio troppo elevato. Lo Stato Maggiore della R.A. ordin\u00f2, dopo 40 giorni, di tornare ad operare di giorno.\nValzer!\nLa chiamata radio, che Cenni aveva iniziato a dare ai suoi piloti fin dalle prime azioni di tuffo con gli Stuka, della sua 239\u00aa Squadriglia Autonoma Tuffatori, era:\nIl \u201c\"Valzer!\"\u201d non era un invito soltanto al tuffo, ma divenne, per Cenni e i suoi uomini, un motto in uso sia in volo come a terra. Un invito a momenti scanzonati, cos\u00ec come a quelli pi\u00f9 drammatici.\nQuesta frase, anche dopo la morte di Cenni, rimase sempre presente nel gruppo: tanto che, dal 1993, il \u201c\"Valzer!\"\u201d comparve, come \"special color\", sulle derive degli aerei del 102\u00ba Gruppo (F-104 prima e Tornado poi). E ancora oggi non c\u2019\u00e8 brindisi di Gruppo che non si concluda con un \u201c\"Valzer!\"\u201d: oggi come ieri simbolo dei valori del 102\u00ba.\nBattaglia di mezzo giugno.\nCos\u00ec Cenni torn\u00f2 ad attaccare grosse navi: come nella Battaglia di mezzo giugno a Pantelleria. Dove, dopo una lunga ricerca, il 14 giugno, i 17 Stuka guidati da Cenni, intercettarono il convoglio: ma oramai erano giunti al limite dell\u2019autonomia. Cenni diede comunque l\u2019ordine di attaccare. Furono affondati: un incrociatore (8.000 t.), un mercantile e danneggiata gravemente una grossa nave da guerra e altre 5 navi colpite. Tutti gli aerei rientrano ma con i serbatoi vuoti. Il giorno dopo furono affondati un incrociatore ausiliario, 2 grossi mercantili e 2 piroscafi. Ma vennero attaccati da Hurricane e Spitfire: il 102 perse un equipaggio. Cenni in quei 2 giorni totalizz\u00f2 ben 23 ore di volo di guerra in mare aperto. A tutti gli uomini del 102 arriv\u00f2 una decorazione, a Cenni la MAVM sul campo.\nMa fu lo stesso Cenni che descrisse i fatti in una lunghissima lettera al Gen. Tedescini Lalli, padre fondatore del 102\u00ba Gruppo. Uno stralcio relativo alla missione del 14 giugno:\nNella stessa lettera raccont\u00f2, tra le tante cose, anche di come, deviando personalmente su Pantelleria, avesse coordinato i soccorsi del velivolo abbattuto il 15, dopo il difficilissimo confronto con la caccia; ma anche delle sue preoccupazioni per la sorte di un cane abbandonato, a Lonate Pozzolo, a cui, dovendo partire con urgenza, non era riuscito a trovare una sistemazione.\nMalta di notte.\nSi torn\u00f2 ad operare, dal 26 giugno, su Malta di notte: nonostante l\u2019elevate perdite umane che aveva gi\u00e0 dovuto pagare il gruppo di Cenni in questo tipo di missioni. Ad esempio, il 5 luglio alle 2 di notte, il 102 di Cenni fu intercettato da un grosso gruppo di caccia: ci volle tutta la loro abilit\u00e0 per disimpegnarsi. Oppure, il 16 luglio, affondarono il veloce posamine Welshman. Ma l\u2019obbiettivo principale fu il radiolocalizzatore a Cala S.Marcu. Era tecnicamente l\u2019obbiettivo pi\u00f9 difficile, per il punto in cui era stato messo: e il compito di distruggerlo fu affidato a Cenni. Nonostante la picchiata notturna mancasse del tutto di riferimenti: Cenni riusc\u00ec a distruggere l\u2019obbiettivo. Ma nelle varie missioni si persero altri 5 equipaggi.\nSperimentazione sul Re.2001 Tuffatore.\nDal 26 agosto fu assegnato esclusivamente a Cenni, in qualit\u00e0 di migliore pilota della specialit\u00e0, un Reggiane Re.2001 in via sperimentale: l\u2019obbiettivo era capire il suo possibile impiego nella picchiata. A seguito di varie missioni, Cenni compil\u00f2 una dettagliatissima relazione, che prevedeva l\u2019uso contemporaneo degli Stuka e del Re.2001, con il secondo nel ruolo di tuffatore prima e cacciatore subito dopo. La prima missione con questa tecnica si svolse, infatti, circa alla mezzanotte del 22 settembre: dove, sui cieli di Mata, Cenni, sul 2001, aveva richiamato su di s\u00e9 l\u2019attenzione della caccia, consentendo ai 3 Stuka, distanziati di alcuni minuti, di svolgere la missione. Intanto proseguirono anche le normali azioni notturne su Malta: con, ad esempio, la distruzione, a opera di Cenni, del radiolocalizzatore di Salina Bay, nascosto in uno stretto anfratto. Ma il gruppo perse altri 2 equipaggi. Lo Stuka in picchiata incominciava a manifestare grosse vibrazioni; Cenni si consult\u00f2 lungamente con i tecnici tedeschi che bloccarono le macchine per limiti di usura. Nonostante questo Cenni, non accettando l\u2019inattivit\u00e0, continu\u00f2 ad operare utilizzando gli Stuka in condizioni meno peggiori. Ma il 6 novembre, gli ingegneri italiani bloccarono definitivamente Cenni e il suo 102\u00ba Gruppo.\nRe.2002 \u201cAriete\u201d II.\nAlla fine del 1942 i due reparti del 5\u00ba Stormo Tuffatori, il 101\u00b0 e il 102\u00ba Gruppo, si ritrovarono a Lonate Pozzolo per il passaggio di macchina, dato che gli Stuka erano, oramai, arrivati al limite dell\u2019usura. Intanto le Officine Meccaniche Reggiane stavano per licenziare un caccia, a firma dell\u2019Ing. Longhi: era il Re.2002 \u201cAriete\u201d II. Data la non particolare velocit\u00e0, si opt\u00f2 per destinarlo ai reparti da \u201cTuffo\u201d: e, per l\u2019urgenza del momento storico, entr\u00f2 in produzione ancora prima del superamento di una vera fase di collaudo. Non pochi furono i problemi nella messa a punto, che vide anche la morte di un collaudatore. Fu cos\u00ec che l\u2019Ing. Longhi chiese ed ottenne, dal comando della 1\u00aa Squadra aerea, la presenza di Cenni in questa delicata fase. Cos\u00ec Cenni, con la sua 239\u00aa Squadriglia, si trasfer\u00ec sull\u2019Aeroporto di Reggio Emilia, mentre il restante del gruppo rimase a Lonate Pozzolo. Il 3 febbraio 1943, Cenni effettu\u00f2 il suo primo volo: ma i problemi furono di difficile soluzione, come lo stallo dell\u2019elica nella fase di picchiata. Migliorato tutto quello che poteva essere migliorato, si incominci\u00f2 con un\u2019intensa attivit\u00e0 addestrativa: ma anche in questa fase il 102\u00ba Gruppo di Cenni dovette pagare ulteriore pegno con la morte del Magg. S. Rastelli.\nIntanto, il 6 giugno 1943, nasceva a Parma la secondogenita, Raffaella, e ci fu giusto il tempo per qualche visita: perch\u00e9, pochi giorni dopo, il 5\u00ba Stormo fu rischierato sull\u2019Aeroporto di Tarquinia (Viterbo).\nSbarco in Sicilia: operazione Husky.\nNella notte del 9 luglio 1943 incominci\u00f2 lo sbarco in Sicilia, nome in codice operazione Husky. Nella prima mattina del 10, Cenni, al comando del gruppo, si spost\u00f2 da Tarquinia a Crotone. Appena atterrati arriv\u00f2 subito l\u2019ordine di ridecollare: vi fu solo il tempo per agganciare le bombe e, alle 18.10, instancabilmente, decollarono 2 formazioni di 4 velivoli: una guidata dal T.Col. Nobili e l\u2019altra da Cenni. Arrivati sulle coste di fronte ad Augusta furono travolti da un inferno di fuoco. Finito lo sgancio delle bombe contro le navi da guerra gli 8 Re.2002 furono intercettati da Spitfire. Tre velivoli furono abbattuti: tra cui il Comandante del 5\u00ba Stormo, T.Col. Nobili. Quel drammatico lutto, port\u00f2 i vertici ad affidare a Cenni il comando dello Stormo, diventando cos\u00ec, a soli 28 anni, il pi\u00f9 giovane comandante di Stormo della Regia Aeronautica. Nonostante fosse emerso, dal giorno precedente, che affrontare quei cieli senza scorta fosse un suicidio: Cenni, ligio agli ordini, continu\u00f2 senza esitazione seguito con altrettanta determinazione dai suoi uomini. L\u201911 vi furono 2 missioni: perdendo altri 3 piloti. Stessa cosa il 12, dove fu abbattuto Ten. Moglia, che per\u00f2 riusc\u00ec a salvarsi. Cos\u00ec il 13 che vide Cenni, in una giostra furibonda, disimpegnare i propri piloti attaccati da un gruppo di Spitfire: riuscendo anche ad abbatterne uno. Ma altri 2 piloti del 101\u00ba Gruppo persero la vita. Nello stesso giorno 50 Bombardieri B.24 rasero al suolo l'aeroporto di Crotone: il 5\u00ba Stormo non c\u2019era pi\u00f9! Completamente rasato al suolo. Evidentemente la manciata di piloti italiani dava fastidio alle operazioni degli alleati: data la veemenza della reazione. Il giovane comandante si trov\u00f2 cos\u00ec a dirigere il momento pi\u00f9 drammatico dello Stormo. Trasportare i feriti pi\u00f9 gravi, spostare i morti e organizzare una striscia di emergenza per far decollare gli aerei che si potevano salvare. Direzione l'Aeroporto di Manduria (Taranto): nuova base di quel che restava del 5\u00ba Stormo Tuffatori. Pochi giorni a Cenni, e ai suoi uomini, per inventarsi nuovi Re.2002, ritirarne altri a Reggio Emilia, ricominciare da zero la vita di uno Stormo e alla fine di luglio riprendere regolarmente con le missioni. Nel frattempo, il 25 luglio, cadde il fascismo: ma il 5\u00ba Stormo rimase compatto sotto la guida di Cenni, la guerra andava avanti e lo Stormo c'era.\nL\u2019operazione Baytown e l'armistizio.\nIl 3 settembre parte l'operazione Baytown con l'invasione della penisola italiana: 10 Re.2002 del 5\u00ba Stormo decollarono da Manduria per ostacolare lo sbarco alleato a Reggio Calabria. La missione si concluse senza perdite. Alle 17.15 dello stesso giorno, a non molti chilometri da quegli scontri, sotto una tenda nascosta tra gli ulivi a Cassibile, il Gen. Castellano firmava, per nome del governo italiano, l\u2019armistizio corto, controfirmato dal Gen. statunitense Bedell Smith. L\u2019Italia si arrendeva senza condizioni.\nL'epilogo.\nLa guerra era finita, ma il 4 settembre 1943, sulla base di Manduria, gli uomini del 5\u00ba Stormo Tuffatori nulla sapevano e neppure immaginavano di quanto fosse accaduto il giorno precedente. L'invasione della penisola andava avanti e non si poteva far altro che ostacolarla con tutte le forze possibili. Sulla scrivania del Comandante Cenni arriv\u00f2 chiaro l\u2019ordine di affrontare l\u2019ennesima missione per ostacolare, con il massimo sforzo, lo sbarco in Calabria. La missione prevedeva una scorta diretta e indiretta di caccia per i Re.2002.\nCenni, nonostante l\u2019incarico di comandante del 5\u00ba Stormo, volle guidare personalmente l\u2019operazione. La mattina del 4 settembre, alle 11 e 25, 12 Re.2002 decollarono diretti a Gallico. La formazione di \"Ariete\" era scortata da 10 Macchi M.C.202 del 21\u00ba Gruppo Caccia Autonomo e 12 Macchi M.C.205 del 9\u00ba Gruppo del 4\u00ba Stormo. Proprio mentre i tuffatori italiani si accingevano ad attaccare la testa di ponte alleata, comparve sullo Stretto di Messina una formazione di una trentina di Spitfire Mk.IX del 111 \"Squadron\" e Spitfire Mk.V del 243 RAF \"Squadron\" di scorta a otto cacciabombardieri P-40 Kittyhawk diretti verso la penisola: i caccia britannici, avvistati gli aerei italiani, virarono per intercettarli. Cos\u00ec i Macchi 205 e purtroppo i 202, destinati alla scorta diretta, persero di vista i Reggiane. Arriv\u00f2, da Cenni, il \u00abValzer, ragazzi!\u00bb: i Re.2002 si lanciarono in due picchiate. Quattro imbarcazioni tipo LCF vennero affondate e molto materiale bellico distrutto. I tuffatori italiani uscirono tutti indenni dalla violentissima reazione contraerea. Cenni che, come sua abitudine, in uscita dalla picchiata si metteva in coda al gruppo, per garantire la copertura ai suoi uomini, fu attaccato da quattro Spitfire IX del 111 \"Squadron\", che si erano disimpegnati dal combattimento con i Macchi e si erano lanciati sui Re.2002. In coda c'erano: il Ten. Renato Moglia, il Sergente Walter Banfi e il Comandante Cenni a chiudere. Banfi fu subito colpito e trov\u00f2 salvezza lanciandosi col paracadute. Cenni tent\u00f2 di difendere Moglia ingaggiando un\u2019iniziale giostra, dove riusc\u00ec ad abbattere lo Spitfire del \"Sergeant\" M. S. Murray che, gravemente colpito, fece un atterraggio di fortuna, per essere poi catturato dalla popolazione a Casignana. Ma, purtroppo, anche Moglia fu abbattuto e ucciso. Data la netta superiorit\u00e0 tecnica dei caccia alleati, Cenni tenta una disperata salvezza seminandoli, con volo radente, tra le insenature dei crostoni di roccia dell\u2019Aspromonte. Uno dei caccia si schiant\u00f2 contro una montagna, ma le raffiche degli Spitfire rimasti non lasciarono scampo a Cenni. Il suo Re.2002 prese fuoco e non vi fu il tempo nemmeno di tentare il lancio con il paracadute. Si schiant\u00f2 sul Torrente Bonamico nel comune di San Luca sull'Aspromonte.\nOggi, Giuseppe Cenni riposa nella tomba di famiglia, con la moglie, nel cimitero monumentale della Villetta di Parma.\nVittorie in Spagna.\nIn Spagna il ventunenne, sottotenente Giuseppe Cenni, in soli 5 mesi, ottenne complessivamente 13 abbattimenti, di cui: 8 vittorie (7 aerei + 1 dirigibile) confermate individualmente, 2 in collaborazione, 1 gravemente danneggiato e 2 aerei distrutti a terra. Al sesto posto nella classifica degli assi italiani nel conflitto spagnolo.\nOnorificenze.\nDati tratti dall'Istituto Nazionale del Nastro Azzurro e dall\u2019Associazione Arma Aeronautica.\nMotivazione della M.O.V.M. del 5\u00ba Stormo \"G. Cenni\".\nLa motivazione della Medaglia d'oro al valor militare del 5\u00ba Stormo: Stormo che Cenni comand\u00f2 nel periodo pi\u00f9 drammatico, estate 1943, ed \u00e8 tra i pochissimi Stormi dell\u2019Aeronautica Militare decorati con la massima onorificenza al Valor Militare. A testimoniare il legame: lo Stormo verr\u00e0 intitolato a Cenni. La motivazione \u00e8 tratta dal sito del Quirinale - Presidenza della Repubblica."}
{"id": "1108348", "revid": "123586988", "url": "https://it.wikipedia.org/wiki?curid=1108348", "title": "Calcio a 5 Palmanova", "text": "LAssociazione Sportiva Dilettantistica Calcio a 5 Palmanova \u00e8 una squadra italiana di calcio a 5 con sede a Palmanova. L'attuale societ\u00e0, fondata nell'estate del 2018, \u00e8 l'erede della precedente ITA Calcio a 5.\nStoria.\nITA Calcio a 5.\nFondata a Chiopris-Viscone nel 1982 con la denominazione A.C. ITA Calcio a 5, la societ\u00e0 friulana ha giocato per cinque campionati consecutivi nella massima serie nazionale, a partire dalla stagione 1993-94 quando dopo essere stata promossa dall'allora serie B giunse quindicesima su diciotto. La successiva stagione miglior\u00f2 leggermente il piazzamento giungendo alla quattordicesima posizione con 26 punti mentre nella stagione 1995-96 colse la sua migliore prestazione di sempre con il settimo posto in classifica finale; i 56 punti conquistati gli permisero di disputare i playoff dove elimin\u00f2 nell'ordine e , perdendo la possibilit\u00e0 di giocare la semifinale per il titolo di campione d'Italia dopo la sconfitta nello spareggio contro il Citt\u00e0 di Palermo. La societ\u00e0 l'anno successivo giunse di nuovo quattordicesima, mentre nella stagione 1997-98 arriv\u00f2 la retrocessione in Serie A2 dopo essere giunti ultimi con 17 punti. L'ITA continu\u00f2 l'attivit\u00e0 anche nelle stagioni successive rimanendo in divisione cadetta fino al 2002 quando giunse penultima nel proprio girone. La societ\u00e0 cerc\u00f2 di riscattare immediatamente la retrocessione in Serie B, ma la squadra non arriv\u00f2 oltre il terzo posto nel girone B della Serie B, preceduta da Virtus Brescia e . \nLa stagione seguente la societ\u00e0 rinuncia all'iscrizione ai campionati nazionali, ripartendo dalla serie C regionale con la denominazione Internazionale Gorizia. La squadra vince la categoria, riguadagnando l'accesso alla serie B. Durante l'estate 2004 tuttavia la societ\u00e0 rinuncia nuovamente alla categoria, sciogliendosi.\nC5 Palmanova.\nDopo un anno di assenza, nel 2005 l\"A.S.D. Ecco Noi Per Esempio\" raccoglie il testimone della gloriosa tradizione cittadina adottando i colori sociali della defunta Ita e assumendo la denominazione Calcio a 5 Palmanova. Nonostante la salvezza raggiunta sul campo, l'estate seguente la societ\u00e0 rinuncia all'iscrizione in serie B, ripartendo dalla serie C regionale. La societ\u00e0 disputa sei stagioni tra serie C e la nuova serie C1 del Friuli-Venezia Giulia, sfiorando in pi\u00f9 occasioni il ritorno in serie B fino al 2011 quando vince il campionato. La stagione 2012-13 si conclude con l'11\u00ba posto in classifica,con la vittoria (5 a 3) e la relativa salvezza raggiunta all'ultima giornata,in Trentino sul campo del Bubi Merano. La stagione 2013-14 si chiude al di sopra delle aspettative: dopo il girone di andata chiuso con 10 punti, cambia la panchina, con l'arrivo del tecnico sloveno Goga. Il girone di ritorno recita: 7 vittorie,2 pareggi e 2 sole sconfitte per un totale di 23 punti che permettono agli amaranto di chiudere il campionato al sesto posto, a soli 2 punti dai play-off. Durante l'estate del 2017, la societ\u00e0 del presidente Roberto Labollita non presenta domanda di iscrizione al campionato regionale di Serie C, cedendo il testimone alla neonata Futsal Palmanova fondata dall'ex allenatore Dante Noselli che sceglie come allenatore Giuseppe Criscuolo. Al termine della stagione, dopo la finale play-off per l'accesso in Serie B persa ai supplementari e una finale di Coppa Italia, Labollita riassume la presidenza. La squadra torna a chiamarsi Calcio a 5 Palmanova e conferma l'allenatore Criscuolo per la stagione 2018-19. Con mister Criscuolo il Palmanova fa la storia vincendo la Coppa Italia regionale (primo titolo della storia della societ\u00e0) e chiude al quinto posto nella fase nazionali riservato alle vincitrici del trofeo e ritorna in Serie B attraverso i play-off nazionali, battendo dapprima i liguri dell'Ospedaletti per 1-4 in trasferta e quindi i toscani della Vigor Fucecchio in casa per 5-3; nelle 2 stagioni successive nel Campionato di Serie B Nazionale sempre con Mister Criscuolo alla guida e rese difficili dal problema Covid 19 riesce a raggiungere nonostante tutto due salvezze consecutive; nel 2021-22 la squadra partecipa per il terzo anno consecutivo al campionato di Serie B ma senza Mister Criscuolo che dopo 4 anni al comando della squadra (con cui ha ottenuto 1 campionato di serie C,una coppa Italia e 2 salvezze in Serie B)lascia la panchina amaranto\nStatistiche e record.\nSi riportano di seguito le partecipazioni della societ\u00e0 ai campionati dalla stagione 1990-91 in poi."}
{"id": "1108349", "revid": "114283", "url": "https://it.wikipedia.org/wiki?curid=1108349", "title": "Regole di Charghaff", "text": ""}
{"id": "1108350", "revid": "1557426", "url": "https://it.wikipedia.org/wiki?curid=1108350", "title": "Umbria (disambigua)", "text": ""}
{"id": "1108354", "revid": "767487", "url": "https://it.wikipedia.org/wiki?curid=1108354", "title": "Petey Pablo", "text": "Biografia.\nNasce a Greenville, dove inizia ad interessarsi della musica. Mai entrato nel giro dell'underground, \u00e8 entrato direttamente all'interno del mainstream musicale. Si sposta a New York, dove conosce rapper come Busta Rhymes, Mystikal e Black Rob. Remixa il brano di quest'ultimo, \"Whoa\", che cattura l'attenzione di Timbaland. Il direttore della Jive Records, ascoltandolo in un club di New York, ne resta colpito. Gli viene subito offerta una collaborazione in \"Let's Get Ready\", album di Mystikal, e gli viene presentata Missy Elliott, che a sua volta presenta Timbaland. Quest'ultimo realizza per lui la strumentale per il singolo \"Raise Up\". Il brano esplode nel sud nell'estate del 2001, per poi espandersi e far s\u00ec che Petey realizzi un video, in onda su MTV. La classifica di Billboard vede \"Raise Up\" tra le prime posizioni. A distanza di qualche mese arriva il suo successivo singolo \"Diary of a Sinner\" che spopola, e fa guadagnare a Pablo un'elevata notoriet\u00e0. Le sue produzioni sono affidate a Timbaland, Prophecy, Chucky Madness ed Abnormal. Sfortunatamente il suo album \" non riesce ad avere un singolo degno del precedente, e il rapper finisce presto fuori dalle luci dei riflettori.\nNella primavera del 2004 il seguito: \". Il singolo \"Freek-A-Leek\" spiana la strada all'LP ed innalza Pablo al suo posto tra gli alti piani delle classifiche. Il brano fu prodotto dal produttore di Atlanta Lil Jon. Pablo collabora con Rasheeda nel brano \"Vibrate\" (inserito come bonus track nel suo disco), con Ciara nel singolo \"Goodies\" prodotto sempre da Jon. Agli MTV Video Music Awards 2004 si esibisce al fianco di Lil Jon, degli East Side Boyz e degli Ying Yang Twins."}
{"id": "1108367", "revid": "2730", "url": "https://it.wikipedia.org/wiki?curid=1108367", "title": "Milan Associazione Calcio 1996-1997", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1996-1997.\nStagione.\nDopo la separazione con il tecnico Fabio Capello, passato al Real Madrid dopo 5 stagioni in rossonero, il Milan nell'estate 1996 affida la panchina all'uruguaiano \u00d3scar Tab\u00e1rez. I nuovi acquisti, Christophe Dugarry, Edgar Davids, Michael Reiziger, Pietro Vierchowod, Jesper Blomqvist (da gennaio), si aggiungono a un impianto come quello composto dai campioni d'Italia dell'anno precedente: Franco Baresi, Dejan Savi\u0107evi\u0107, Roberto Baggio, Mauro Tassotti, Sebastiano Rossi, Zvonimir Boban, George Weah, Paolo Maldini, Demetrio Albertini, Marco Simone, Alessandro Costacurta e Marcel Desailly.\nLa squadra rimane sostanzialmente invariata rispetto al campionato precedente, come testimonia l'esiguo numero di cessioni che interessano giocatori come Mario Ielpo, Paolo Di Canio, Gianluigi Lentini, Filippo Galli e Patrick Vieira. Dei calciatori regolarmente impiegati nel torneo appena trascorso soltanto due lasciano il Milan: Roberto Donadoni e Christian Panucci che nella sessione di gennaio decide di raggiungere Capello al Real Madrid.\nLa stagione inizia con la sconfitta in Supercoppa italiana contro la Fiorentina (1-2) e prosegue con risultati altalenanti in campionato e l'eliminazione dalla Coppa Italia nei quarti di finale per mano del , poi vincitrice finale del trofeo, con due pareggi: 1-1 a San Siro e 0-0 al Menti.\nDopo l'11\u00aa giornata di campionato il Milan, sconfitto dal , si ritrova 9\u00ba in classifica a 7 punti dalla Juventus capolista e la dirigenza decide di sostituire Tab\u00e1rez, reduce nelle 8 gare precedenti, comprese le coppe, da 6 pareggi e 2 sconfitte, con Arrigo Sacchi, appena dimessosi dall'incarico di commissario tecnico della Nazionale.\nIl ritorno del tecnico romagnolo, tuttavia, non risolleva le sorti della squadra che viene eliminata pochi giorni dopo anche dalla Champions League dove chiude al 3\u00ba posto il gruppo D della fase a gironi, terminato alle spalle di Porto e Rosenborg in virt\u00f9 di una sconfitta per 2-1 nella decisiva gara interna contro i norvegesi, quando ai rossoneri sarebbe bastato un pareggio per classificarsi alle spalle del Porto e davanti a G\u00f6teborg e ai norvegesi stessi, e passare il turno.\nIl campionato \u00e8 pure caratterizzato dalla sconfitta a San Siro contro la Juventus per 6-1 il 6 aprile 1997, cui seguir\u00e0, la settimana successiva, un 3-1 sub\u00ecto nel derby. Alla fine del campionato il Milan si classifica all'11\u00ba posto, peggior risultato dal dopoguerra dopo quello del 1981-82 che cost\u00f2 la retrocessione, rimanendo cos\u00ec escluso dalle coppe europee. Questa annata \u00e8 stata quella in cui la squadra ha ottenuto il peggior piazzamento in campionato nella cosiddetta \"era Berlusconi\".\nA fine stagione lasciano il Milan e il calcio giocato il capitano Franco Baresi e Mauro Tassotti, dopo avere vestito la maglia rossonera per 20 stagioni il primo e 17 il secondo. Per la prima volta nella storia del calcio italiano, in onore del capitano che ha passato l'intera carriera in rossonero, la societ\u00e0 decide di ritirare la maglia numero 6 di Baresi. La fascia passa a Paolo Maldini.\nMaglie e sponsor.\nLo sponsor tecnico per la stagione 1996-1997 \u00e8 Lotto, mentre lo sponsor ufficiale \u00e8 Opel. La divisa \u00e8 una maglia a strisce verticali della stessa dimensione, rosse e nere, con pantaloncini e calzettoni bianchi. La divisa di riserva \u00e8 bianca con due strisce centrali verticali, una rossa e l'altra nera, la terza divisa \u00e8 completamente rossa e la quarta completamente nera.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\nStatistiche dei giocatori.\nSono in corsivo i calciatori che hanno lasciato la societ\u00e0 durante la stagione."}
{"id": "1108384", "revid": "125944863", "url": "https://it.wikipedia.org/wiki?curid=1108384", "title": "Lagopus", "text": "Lagopus \u00e8 un piccolo genere di uccelli della famiglia dei Fasianidi.\nEtimologia.\nIl nome del genere, \"Lagopus\", deriva dal greco \"lagos\", che significa \"lepre\", e \"pus\", che significa \"piede\" e si riferisce alle gambe piumate dell'uccello.\nTassonomia.\nComprende tre specie:\nLa pernice bianca scozzese, sottospecie britannica della pernice bianca nordica (\"Lagopus lagopus scoticus\"), \u00e8 stata a volte considerata una specie separata, \"Lagopus scoticus\", ma \u00e8 molto tempo che non viene pi\u00f9 riconosciuta.\nDistribuzione e habitat.\nLe tre specie sono tutte adattate alle regioni fredde. La pernice bianca nordica \u00e8 una specie delle foreste boreali circumpolari, la pernice dalla coda bianca \u00e8 un uccello alpino nordamericano e la pernice bianca alpina vive sia nelle regioni artiche che sulle montagne dell'Eurasia e del Nordamerica. Sono specie stanziali e tutte, ad eccezione della pernice bianca scozzese, hanno un piumaggio bianco invernale che le aiuta a mimetizzarsi sull'ambiente innevato.\nBiologia.\nQuesti sono uccelli strettamente vegetariani, ma in et\u00e0 giovanile si nutrono anche d'insetti. In tutte le specie, ad eccezione della pernice bianca nordica, la femmina si prende tutte le responsabilit\u00e0 della nidificazione e dell'allevamento dei pulcini, come avviene in tutti i gallinacei."}
{"id": "1108385", "revid": "78273", "url": "https://it.wikipedia.org/wiki?curid=1108385", "title": "Aeroporto di Sch\u00f6nefeld", "text": ""}
{"id": "1108387", "revid": "599013", "url": "https://it.wikipedia.org/wiki?curid=1108387", "title": "Diego Trist\u00e1n", "text": "Carriera.\nClub.\nLa sua carriera sportiva inizia nella seconda squadra del Betis Siviglia dove Trist\u00e1n rimane fino al 1998, anno in cui viene preso dall'RCD Mallorca che per la stagione 1998-1999 decide di fargli fare esperienza nella squadra B. L'anno successivo \u00e8 quello della definitiva consacrazione dell'attaccante spagnolo che alla sua prima stagione in prima squadra riesce a segnare ben 18 goal. Il suo debutto in Primera Divisi\u00f3n risale al 12 settembre 1999 nella partita Mallorca-Numancia (3-1).\nNel 2000 viene acquistato dal Deportivo la Coru\u00f1a dove il giocatore andaluso riesce a segnare un gran numero di goal: 23 la prima stagione, 32 la seconda, 19 nella terza e 13 nella quarta. Con il Deportivo riesce a vincere una Coppa del Re nel 2002 e due Supercoppe spagnole nel 2000 e nel 2002, inoltre, a livello personale, grazie ai 21 goal nella Primera Divisi\u00f3n 2001-2002 ottiene il titolo di Pichichi del campionato. Gli ultimi anni a la Coru\u00f1a sono per\u00f2 sempre pi\u00f9 difficili per l'attaccante che non riesce a esprimersi pi\u00f9 ai livelli precedenti nonostante la partenza del suo compagno di reparto Roy Makaay, ceduto al Bayern Monaco.\nIl 2006 rappresenta per lui l'addio alla squadra galiziana e il ritorno nella squadra che lo ha lanciato a grandi livelli ovvero il Mallorca. Nel luglio 2007 dopo essersi svincolato dal Mallorca, approda nel campionato italiano, nelle file del Livorno, con un contratto dalla durata di 1 anno, con opzione sul rinnovo. Segna la sua prima rete in Serie A il 9 dicembre 2007 contro la Roma (1-1). Dopo 21 partite e una sola rete, il 1\u00ba luglio 2008 si svincola dagli amaranto.\nIl 14 ottobre 2008 firma per il West Ham. Con gli \"Hammers\" parte spesso dalla panchina e colleziona a fine stagione 14 presenze e 3 gol. Il 24 luglio 2009 viene acquistato dal Cadice, firmando un contratto di un anno con opzione per la seconda stagione. Nella prima stagione colleziona 25 presenze con 6 reti nella seconda altre 24 presenze con 5 gol, inizia bene la stagione 2011-2012 con 3 goal in 4 incontri.\nNazionale.\nCon la maglia della Nazionale spagnola Trist\u00e1n ha ottenuto 15 presenze e ha segnato 4 gol. Il suo debutto risale alla partita del 2 giugno 2001 contro la (4-1). Con la Nazionale ha anche partecipato al in Giappone e Corea del Sud, disputando due partite contro e .\nStatistiche.\nPresenze e reti nei club.\n\"Statistiche aggiornate al 30 giugno 2010.\""}
{"id": "1108389", "revid": "44297", "url": "https://it.wikipedia.org/wiki?curid=1108389", "title": "Criptozoologico", "text": ""}
{"id": "1108390", "revid": "228587", "url": "https://it.wikipedia.org/wiki?curid=1108390", "title": "Maria Clementina d'Asburgo-Lorena (1777-1801)", "text": "Biografia.\nL'arciduchessa Maria Clementina nacque nella Villa di Poggio Imperiale a Poggio Imperiale nel Granducato di Toscana, che era governato da suo padre Leopoldo I, granduca di Toscana sin dal 1765.\nSuo padre era figlio dell'imperatrice Maria Teresa d'Austria e sua madre era figlia di Carlo III di Spagna e Maria Amalia di Sassonia\nSin dal 1791 era stata promessa al suo primo cugino, il duca di Calabria Francesco, figlio di re Ferdinando I di Borbone delle Due Sicilie.\nIl 26 giugno 1797 Maria Clementina spos\u00f2, a Foggia, il principe Francesco, duca di Calabria, il maggiore dei figli sopravvissuti del re Ferdinando IV di Napoli e di sua moglie Maria Carolina d'Austria, zia di Maria Clementina. Il principe Francesco era l'erede al trono sia del Regno di Napoli che a quello di Sicilia.\nQuesto matrimonio era l'ultimo dei tre matrimoni avvenuti fra la famiglia reale napoletana e quella austriaca; i due precedenti furono tra l'arciduca Francesco, suo fratello maggiore, e Maria Teresa di Borbone-Napoli nel 1790, dopo l'arciduca Ferdinando e Luisa Maria Amalia di Borbone-Napoli.\nMaria Clementina e Francesco erano doppi primi cugini, in quanto avevano in comune gli stessi nonni.\nAlta e snella, ben istruita e dal portamento regale, Maria Clementina era per\u00f2 pesantemente butterata dal vaiolo. Durante il viaggio che da Trieste la condusse a Foggia prov\u00f2 nostalgia per la corte viennese, che s'era lasciata per sempre alle spalle, ma, quando giunse in Puglia, seppe ci\u00f2 nonostante comportarsi. Maria Carolina, sua zia e suocera, fu dapprima contenta della sua affettuosit\u00e0, della sua freschezza e del suo buon senso, ma in seguito fatic\u00f2 sempre pi\u00f9 a comprendere il carattere riservato che con lei mostrava. Viceversa, con il marito Francesco la principessa era ostinata e, come gi\u00e0 la zia trent'anni prima, aveva troppa familiarit\u00e0 con le persone del suo seguito ed era propensa alle chiacchiere. Inoltre le continue carezze ch'era solita fare a Francesco davanti alle sue sorelle erano cos\u00ec indicative, che la regina dovette separare le principesse dalla giovane coppia, per evitare un precoce risveglio della loro sensualit\u00e0. La coppia si dimostr\u00f2 comunque unita, accomunata dal disdegno per la vita di corte, nonch\u00e9 dalle preferenza per i giochi di famiglia, le chiacchierate al chiaro di luna e le frivole conversazioni.\nMaria Clementina e Francesco ebbero due figli. Alla nascita del suo unico maschio, Maria Clementina suscit\u00f2 grande ammirazione nel regno, chiedendo quale premio per la nascita dell'erede la grazia per Luisa Sanfelice. Ma Ferdinando rifiut\u00f2 di accondiscendere e la donna venne infine giustiziata. Mor\u00ec a Napoli dopo aver dato alla luce un figlio l'anno precedente che aveva minato ulteriormente la sua salute. Colta, modesta, dignitosa e gentile, Maria Clementina si era col tempo conquistata la fiducia di tutti e l'opinione pubblica aveva ammirato la sua coraggiosa intercessione a favore della Sanfelice. De Nicola scrisse che \" se avesse vissuto, e se fosse a capo del governo, avrebbe fatto la felicit\u00e0 del Regno... Siamo sotto la sferza di Dio, ed anche in questa morte vedo un castigo per noi\". Fu sepolta nella basilica di Santa Chiara, a Napoli, con suo figlio.\nDopo la sua morte, il re si rispos\u00f2 con l'Infanta Maria Isabella di Spagna anch'ella sua prima cugina e la figlia minore fra i sopravvissuti di Carlo IV di Spagna (fratello della madre di Maria Clementina) e di Maria Luisa di Borbone-Parma\nCarolina, unica figlia di Maria Clementina, spos\u00f2 Carlo Ferdinando, duca di Berry nell'aprile del 1816. Carlo Ferdinando era figlio del re Carlo X di Francia e della Principessa Maria Teresa di Savoia. I due furono i genitori del pretendente al trono francese Enrico d'Artois, conte di Chambord e della duchessa di Parma rendendo Maria Clementina antenata sia dell'attuale Duca di Calabria che del suo rivale il Duca di Castro.\nDiscendenza.\nMaria Clementina e Francesco ebbero due figli:"}
{"id": "1108391", "revid": "44297", "url": "https://it.wikipedia.org/wiki?curid=1108391", "title": "Criptozoologica", "text": ""}
{"id": "1108393", "revid": "44297", "url": "https://it.wikipedia.org/wiki?curid=1108393", "title": "Cryptozoology", "text": ""}
{"id": "1108394", "revid": "118031", "url": "https://it.wikipedia.org/wiki?curid=1108394", "title": "Quinto di Smirne", "text": ""}
{"id": "1108395", "revid": "44297", "url": "https://it.wikipedia.org/wiki?curid=1108395", "title": "Cryptozoological", "text": ""}
{"id": "1108397", "revid": "2128848", "url": "https://it.wikipedia.org/wiki?curid=1108397", "title": "Erwin Chargaff", "text": "Si laure\u00f2 in chimica all'Universit\u00e0 di Vienna, lavor\u00f2 alla Friedrich Wilhelms Universit\u00e4t di Berlino, all'Istituto Pasteur di Parigi e, nel 1935, quindi durante il periodo nazista in Germania, emigr\u00f2 negli Stati Uniti d'America e lavor\u00f2 alla Columbia University di New York, nella quale divenne professore di biochimica.\nChargaff \u00e8 ricordato per le sue regole, enunciate nel 1950, che diedero un importante contributo nella determinazione della struttura della molecola di DNA. Egli divenne cittadino statunitense nel 1940.\nChargaff esegu\u00ec importanti ricerche sul metabolismo dei grassi e sul chimismo degli acidi nucleici, in particolare sul DNA. Ricorrendo alla tecnica di cromatografia su carta riusc\u00ec a separare la molecola del DNA nelle sue basi costituenti e quindi a determinare la loro percentuale di abbondanza relativa. I suoi studi costituirono un passo decisivo verso la conoscenza della struttura del DNA, evidenziata poi in seguito da Watson e Crick. I dati di Chargaff indicarono che la quantit\u00e0 di purine \u00e8 sempre uguale a quella di pirimidine.\nBiografia.\nChargaff, figlio di Hermann Chargaff (1870-1934) e Rosa Silberstein Chargaff (1878-1943), nacque a Czernowitz l'11 agosto 1905, Bucovina, Austria-Ungheria, che ora \u00e8 \u010cernivci, Ucraina. Dal 1924 al 1928 Chargaff studi\u00f2 chimica a Vienna, e consegu\u00ec un dottorato di lavoro sotto la direzione di Fritz Feigl. Nel 1928 spos\u00f2 Vera Broido, con la quale ebbe un figlio, Thomas Chargaff.\nDal 1925 al 1930, Chargaff prest\u00f2 servizio da Milton Campbell Research Fellow all'Universit\u00e0 di Yale, ma non gli piaceva New Haven. Egli torn\u00f2 allora in Europa, dove vivr\u00e0 dal 1930 al 1934. Qui prest\u00f2 servizio prima come assistente incaricato della chimica per il reparto di batteriologia e sanit\u00e0 pubblica presso la Friedrich Wilhelms Universit\u00e4t di Berlino (1930-1933) e poi, dopo esser stato costretto a dimettersi a causa delle politiche naziste contro gli ebrei, come ricercatore associato presso l'Istituto Pasteur di Parigi (1933-1934).\nNel 1944 Chargaff inizi\u00f2 le sue indagini nella composizione del DNA. Nel 1950 determin\u00f2 sperimentalmente - e pubblic\u00f2 - alcuni fatti cruciali che portarono direttamente alla corretta spiegazione della sua struttura molecolare.\nNel corso del 1950, Chargaff prese posizioni controverse e schiette tanto che si inimic\u00f2 molti dei suoi colleghi. Afferm\u00f2, per esempio, che \"la tecnologia di ingegneria genetica rappresenta una grande minaccia per il mondo, maggiore dell'avvento della tecnologia nucleare\". Tali osservazioni probabilmente contribuirono al suo non essere incluso tra coloro a cui venne assegnato il premio Nobel per la scoperta della struttura del DNA. Invece, Francis Crick, James Watson e Maurice Wilkins furono riconosciuti (1962).\nMor\u00ec il 20 giugno 2002 a Manhattan.\nColumbia University.\nChargaff emigr\u00f2 a New York nel 1935, prendendo la posizione di socio di ricerca nel Dipartimento di Biochimica presso la Columbia University, dove ha trascorso gran parte della sua carriera professionale. Chargaff divenne un professore assistente nel 1938 e professore nel 1952. Dopo aver prestato servizio in qualit\u00e0 di presidente del reparto (1970-1974), Chargaff si ritir\u00f2 come professore emerito. Dopo il suo ritiro, egli trasfer\u00ec il suo laboratorio al Roosevelt Hospital, dove continu\u00f2 a lavorare fino al suo pensionamento nel 1992.\nL'opera letteraria di Chargaff.\nScienziato scomodo, pensatore e scrittore controcorrente, in un'epoca fideisticamente ancorata alle concezioni illuministiche del mondo e della scienza, Erwin Chargaff fu una figura unica nel panorama culturale contemporaneo: egli non inneggi\u00f2 alla scienza e ai suoi trionfi, nella sua opera letteraria non propose la vincenda di un progresso \"a lieto fine\". Ci fece scorgere, invece, con l'autorevolezza e l'umilt\u00e0 che contraddistiguono solo gli autentici grandi protagonisti culturali di un'epoca, la via della contemplazione, del rispetto profondo verso la natura e le sue manifestazioni. Chargaff esort\u00f2 l'uomo d'oggi a ridimensionarsi, a non considerare il creato come una sua propriet\u00e0 da poter sfruttare e depredare. Nella sua veste di scienziato egli fece luce sulle gravi incognite che pesano sul futuro dell'uomo; nella sua veste di pensatore, sottolineando le implicazioni etiche della ricerca scientifica attuale - in particolare dell'ingegneria genetica -, ci invit\u00f2 a riscoprire la via del silenzio interiore, dello stupore estatico nei confronti del mistero impenetrabile della natura vivente. Cos\u00ec si espresse Chargaff in una delle due opere che sotto state tradotte dal tedesco e pubblicate in Italia alla fine del secolo scorso: \"La fissione dell'atomo e la chimica dell'ereditariet\u00e0: due cosiddetti progressi che cambieranno in modo inimmaginabile il volto del pianeta. In entrambi i casi l'uomo ha violato un nucleo, quello dell'atomo e quello della cellula; in entrambi i casi la scienza ha oltrepassato un limite che avrebbe invece dovuto temere [...] Gli apprendisti stregoni della molecola fanno gi\u00e0 la fila per poter finalmente iniziare a migliorare l'organizzazione genetica dell'uomo. Quel che mi spaventa \u00e8 l'\u00eerreversibilit\u00e0 del processo in corso [...] La mia generazione \u00e8 la prima ad aver intrapreso, sotto l'egida della scienza moderna, una guerra coloniale devastante contro la natura. Ed \u00e8 per questo che le generazioni future la malediranno...\".\nLe regole di Chargaff.\nErwin Chargaff analizz\u00f2 il DNA di diverse specie, frammentando con blando trattamento acido le molecole di acido desossiribonucleico nei singoli nucleosidi monofosfato, che differivano quindi solo per le 4 basi azotate, potendoli cos\u00ec separare mediante cromatografia su carta e successivamente quantificare leggendo l'assorbanza agli UV allo spettrofotometro di ognuna (dAMP, dTMP, dGMP, dCMP), opportunamente disciolta in soluzione. Queste analisi lo portarono a formulare alcune fondamentali considerazioni sulle caratteristiche del DNA. \nLe regole di Chargaff possono essere cos\u00ec schematizzate: \nInoltre, in tutte le molecole di DNA, indipendentemente dalla specie: \nIl numero di residui di A \u00e8 uguale al numero di residui di T e il numero di residui di G \u00e8 uguale al numero di residui di C.\nLa somma dei residui purinici \u00e8 uguale alla somma dei residui pirimidinici.\nLa tabella riportata qui di seguito funge da esempio e riguarda alcuni organismi e per ognuno sono riportati i valori in percentuale di adenina, guanina, citosina e timina presenti.\nQueste variazioni suggerirono come le quattro basi azotate potessero costruire in \"linguaggio\" in grado di dare le istruzioni necessarie al controllo delle cellule e portare le informazioni ereditarie."}
{"id": "1108400", "revid": "2203344", "url": "https://it.wikipedia.org/wiki?curid=1108400", "title": "Jedi Mind Tricks", "text": "I Jedi Mind Tricks (conosciuti anche con l'acronimo JMT) sono un trio hip hop proveniente da Filadelfia e fondato inizialmente dal rapper Vinnie Paz (Vincenzo Luvineri) e dal produttore Stoupe (Kevin Baldwin). Alla formazione si sono aggiunti nel corso degli anni anche il rapper del New Jersey Jus Allah (James Bostick), DJ Drew Dollars e il turntablist di Filadelfia DJ Kwestion.\nDopo aver pubblicato un EP nel 1996, il duo inizia a ottenere un certo seguito con l'uscita degli album \"The Psycho-Social, Chemical, Biological &amp; Electro-Magnetic Manipulation of Human Consciousness\" (1997) e \"Violent by Design\" (2000), prima di firmare con l'indipendente Babygrande Records. Il primo disco con la nuova label, \"Vision of Gandhi\" (2003), d\u00e0 il via alla discesa commerciale dei JMT.\nIl gruppo \u00e8 conosciuto per le particolari produzioni di Stoupe, spesso incentrato sull'utilizzo di campioni della musica classica finemente rielaborati e il frequente ricorso al turntablism, e le liriche violente e spinte al limite di Vinnie, che accompagna il tutto con un flow e una voce tali. Il marchio di fabbrica di Vinnie \u00e8 l'utilizzo di similitudini velenose e al contempo poetiche. Hanno una lunga lista di collaborazioni sia con MC regionali che con veterani del rap, inclusi Kool G Rap, Black Thought, Dilated Peoples, 7L &amp; Esoteric, Sean Price, Ras Kass, Canibus, Percee P, Killah Priest, Louis Logic, GZA, R.A. the Rugged Man e Tragedy Khadafi.\nCarriera.\nAmber Probe EP e Psycho-Social LP.\nJMT hanno debuttato ufficialmente con l'EP \"Amber Probe EP\" nel 1996. Il lato B di quell'album fu incluso nel loro primo LP, \"The Psycho-Social LP\", che fu distribuito l'anno successivo. In questo album Vinnie Paz si definiva col nome di Ikon the Verbal Hologram. L'album conteneva temi basati su teorie del complotto e antica mitologia mediorientale.\nFive Perfect Exertions EP e Violent By Design.\nDopo aver pubblicato il suo primo LP, Vinnie Paz ha concepito l'idea di formare un super gruppo rap underground di artisti \"east coast\" chiamato Army of the Pharaohs (abbreviato in AotP). Il 1998 ha visto premiato il risultato di questi sforzi nel \"The Five Perfect Exertions EP\". L'EP conteneva featuring di Virtuoso, 7L &amp; Esoteric, e Bahamadia. L'EP venne successivamente remixato in occasione del successivo LP dei JMT, \"Violent by Design\" (2000).\nL'LP, che come titolo originale aveva \"Polymatrix: Reincarnation of the Hologramic Christ\", divenne presto come il miglior lavoro del gruppo. Vinnie Paz divenne sensibilmente pi\u00f9 aggressivo nelle liriche. L'LP introduceva al gruppo Jus Allah, un amico e rapper che aveva lasciato il gruppo per il college ma che poi si era riunito a Vinnie e Stoupe. Jus, che faceva parte della Five Percent Nation, era presente in alcuni brani di \"Violent by Design\" e divenne in maniera non ufficiale il terzo membro dei JMT.\nLa lista degli ospiti \u00e8 attualmente la pi\u00f9 lunga di tutti gli altri album della loro carriera, includendo artisti come Mr. Lif, Planetary (degli Outerspace), Louis Logic, Diamondback, L-Fudge, B.A. Barakus, J-Treds, Killa Sha, e Tragedy Khadafi. Durante il periodo di registrazione di \"Violent by Design\" Paz cambi\u00f2 il suo alias in Vinnie Paz, ispirato da Vinny Paz, un boxeur. La ragione di ci\u00f2 fu una breve ma intensa rivalit\u00e0 col rapper underground \"Icon The Mic King\".\nVisions of Gandhi.\nNel tardo 2001, i JMT ricevettero un'offerta dal fondatore della Babygrande Records Chuck Wilson. L'incertezza sull'accettare l'offerta da parte di Jus Allah gli cost\u00f2 l'allontanamento dal gruppo. Stoupe e Vinnie Paz chiusero la loro piccola etichetta Superegular label e firmarono per la Babygrande. Prima di pubblicare l'EP \"White Nightmare\" sotto l'etichetta di Virtuoso \"Omnipotent Records\", Jus venne isolato dall'intera scena underground di Filadelfia; Le due parti (JMT e Jus) non si sarebbero parlate per oltre tre anni. Inoltre, Virtuoso venne allontanato dal gruppo AoTP.\nVerso la met\u00e0 del 2003 venne pubblicato il terzo LP dei JMT, \"Visions of Gandhi\". In un'intervista, Vinnie Paz afferm\u00f2 che il titolo era ispirato da un verso di Foxy Brown nella canzone di Nas \"\"Affirmative Action\", ed espresse la necessit\u00e0 di un'importante figura non-violenta come Gandhi in un mondo segnato dai fatti dell'11 settembre 2001.\nStoupe, dotatosi di uno studio professionale a New York, espanse la variet\u00e0 delle sue produzioni, incorporando campionamenti di strumenti di musica classica e utilizzando un \"flava\" dal suono Latino. In risposta, alcuni fans di lungo corso hanno criticato il gruppo per l'utilizzo esasperato di beat particolari da parte di Stoupe. Tuttavia, l'album ha aumentato il bacino d'utenza del gruppo, la sua popolarit\u00e0 e il successo, che hanno continuato a crescere.\nLegacy of Blood and Servants in Heaven, Kings in Hell.\nPoco meno di un anno dopo, i JMT hanno mostrato la loro vena creativa in \"Legacy of Blood\", all'interno del quale questa volta si \u00e8 deciso di ridurre al minimo le partecipazioni esterne. Ricordando la lezione che hanno ricevuto con il mezzo passo falso di \"Vision of Gandhi\", i JMT hanno sfruttato per quest'album aspetti provenienti dalle due produzioni precedenti. Vinnie Paz ha anche aggiunto una particolare vena personale alle proprie liriche; questo si nota molto nel brano \"Before the Great Collapse\".\nNel febbraio del 2005, la Babygrande ha ufficialmente annunciato di aver messo sotto contratto Jus Allah, che ha pubblicato l'album \"All Fates Have Changed\" nel maggio di quell'anno. Comunque, dopo una disputa col Direttore della Babygrande, Jus Allah ha lasciato la Babygrande e negato qualsiasi partecipazione futura a progetti dei JMT.\nIl quinto album dei JMT, intitolato \"Servants in Heaven, Kings in Hell\", \u00e8 stato distribuito il 19 settembre 2006. La distribuzione dell'album ha coinciso con l'inizio di un tour che \u00e8 partito da Times Square, a New York. L'album \u00e8 stato largamente acclamato da critica e fans, diversamente dai due album precedenti. Una larga parte dei consensi deriva dallo stile musicale, diverso rispetto ai lavori precedenti. Il primo singolo dell'album \u00e8 stato \"Heavy Metal Kings\" con Ill Bill, seguito da \"Razorblade Salvation\" (cantato con Shara Warden), e la traccia narrativa \"\"\" con R.A. The Rugged Man.\nA History of Violence.\n\"A History of Violence\" \u00e8 il sesto album dei Jedi Mind Tricks, prodotto sotto l'etichetta BabyGrande Records, ed uscito l'11 novembre 2008. L'album vede il ritorno alla formazione originaria di Jus Allah, mc del New Jersey che aveva lasciato i Jedi Mind Tricks dopo l'uscita di \"Violent By Design\", le sue liriche sembrano ricalcare lo stile ruvido e violento di Vinnie Paz, pur mantenendo un carattere a suo modo originale e in linea con la crew di Philadelphia. Stoupe campiona brani di musica leggera spagnola, musica classica, con un maggiore affinamento di tecnica e di qualit\u00e0 del suono, e viene lasciato un ampio terreno ai cuts e agli scratch di Dj Kwestion. Oltre a Vinnie Paz e Jus Allah, prendono parte al disco vari rappers provenienti dal collettivo hip hop \"Army Of The Pharaohs\" (creato dallo stesso Vinnie Paz): \"Block Mc Cloud\", \"Demoz\", \"Outerspace\", \"King Magnetic\". Il primo singolo di \"A History of Violence\", \"Monolith\", \u00e8 uscito il 2 ottobre 2008."}
{"id": "1108403", "revid": "599013", "url": "https://it.wikipedia.org/wiki?curid=1108403", "title": "Aldo Ermano", "text": "Carriera.\nArrivato a Treviso nel 1975, nell'allora Faram Treviso, squadra di Serie B, assieme a Paolo Pressacco ed Ezio Riva, fu uno dei pionieri della scalata del club trevigiano ai massimi livelli nazionali, quando l'impegno della famiglia Benetton, per la Pallacanestro Treviso, era appena iniziato.\nDopo aver smesso con il basket, Ermano \u00e8 diventato insegnante di educazione fisica nelle scuole secondarie.\nHa insegnato scienze motorie e sportive presso la scuola media E. Lovarini a Spresiano (TV).\nNel 2015 si \u00e8 ritirato dalla sua professione di insegnante."}
{"id": "1108407", "revid": "339392", "url": "https://it.wikipedia.org/wiki?curid=1108407", "title": "Code monkey", "text": ""}
{"id": "1108410", "revid": "54354", "url": "https://it.wikipedia.org/wiki?curid=1108410", "title": "Elleporo", "text": ""}
{"id": "1108415", "revid": "198277", "url": "https://it.wikipedia.org/wiki?curid=1108415", "title": "Milano Calcio a 5 (1992-2001)", "text": "L'A.C. Milano Calcio a 5 \u00e8 stata una squadra italiana di calcio a 5 con sede a Milano. Nonostante la breve esistenza, la societ\u00e0 rappresenta una delle squadre storiche del calcio a 5 italiano.\nStoria.\nFondata nel 1992, dal Commendatore Alberto Gencarelli, con presidente Giorgio Gencarelli e team manager Ugo Colombo, partecipa subito al campionato nazionale di serie B rilevando il titolo sportivo dell' AC Tight Milano; al termine della prima stagione i biancoverdi ottengono un lusinghiero terzo posto finale alle spalle di Palmanova e ITCA Torino.\nLa prima apparizione del Milano Calcio a 5 ai vertici di questo sport risale ai play-off della stagione 1993/94, quando la vittoria nel campionato di serie B gli permise di disputare i play-off per il titolo, venendo tuttavia sconfitta al primo turno dalla Tonini JM RCB.\nLa successiva stagione, ovvero la prima assoluta in massima divisione, porta il Milano all'ottavo posto e ad una nuova avventura nei play-off per il titolo. Stavolta alla squadra meneghina va decisamente meglio, battendo nei turni preliminari il Bari e la Polisportiva Virtus Pescara. Nel girone di qualificazione alla semifinale supera la Roma Calcetto e il Citt\u00e0 di Palermo, ma si deve arrendere alla BNL Calcetto poi campione d'Italia.\nLa stagione 1995/96 rappresenta un deciso ridimensionamento delle ambizioni del Milano, che non va oltre il dodicesimo posto, non qualificandosi per i play-off.\nLa parentesi stonata viene cancellata gi\u00e0 nella seguente stagione, dove il Milano arriva seconda in campionato dietro alla BNL ed ai play-off scudetto, dopo aver eliminato l'ITCA Torino, perde la finale per il titolo di nuovo per mano della BNL. \u00c8 sicuramente quella del 1996/97 la migliore annata dei biancoverdi della famiglia Gencarelli; con il ritorno di Ugo Colombo come Direttore Generale e con la panchina affidata a Massimiliano Quatti, i milanesi disputano una stagione positiva. Nella tana del Pala1 battono tutti tranne la BNL (pareggio 5-5), mostrando un bel gioco e un ottimo collettivo formato da Martic, Bearzi, Esposito, D'Ignazio, Foglia, Lima, Zarantoniello, il portiere Francesco \"Ciccio\" Fradella e tutti gli altri, mentre nelle due gare di finale con la BNL non venne schierato il croato Martic, infortunatosi in semifinale con l'ITCA. Si tratta comunque della prima formazione non laziale a giungere a questo traguardo.\nNell'annata 1997/98 il Milano coglie una lusinghiera terza piazza in classifica generale, ma viene estromesso dai play-off ai quarti di finale per mano della SLC Rinaldi Padova che sconfigge Milano in trasferta 3-1 ed amministra in casa il pareggio per 4-4. Ci\u00f2 rappresenta l'inizio di un declino che porter\u00e0 all'anonimo nono posto del 1998/99 ed alla retrocessione nel successivo campionato, dopo il penultimo posto.\nLa societ\u00e0 non si iscriver\u00e0 in serie B, terminando l'attivit\u00e0 sportiva e cedendo contestualmente il proprio titolo sportivo alla \"Valprint Futsal Fram\"."}
{"id": "1108423", "revid": "1862310", "url": "https://it.wikipedia.org/wiki?curid=1108423", "title": "Monte Naajatsiaat", "text": "Il monte Naajatsiaat (groenlandese: Naajatsiaat Qaqqaat) \u00e8 una montagna della Groenlandia di 1196\u00a0m. Si trova a 60\u00b032'N 44\u00b037'O; appartiene al comune di Kujalleq."}
{"id": "1108440", "revid": "287204", "url": "https://it.wikipedia.org/wiki?curid=1108440", "title": "Entolomataceae", "text": "Entolomataceae \u00e8 una famiglia dell'ordine Agaricales.\nA questa famiglia appartengono specie dalle spore color rosa di intensit\u00e0 pi\u00f9 o meno variabile.\nTassonomia.\nGeneri.\nI generi della famiglia sono seguenti."}
{"id": "1108441", "revid": "1906020", "url": "https://it.wikipedia.org/wiki?curid=1108441", "title": "Roma Calcio a 5", "text": "L'Associazione Sportiva Dilettantistica Roma Calcio a 5, nota in passato anche come \"Roma Barilla\" per via dello sponsor a cui la societ\u00e0 \u00e8 stata associata nei primi anni della sua storia, \u00e8 una societ\u00e0 italiana di calcio a 5 con sede a Roma.\nStoria.\nFondata nel gennaio del 1983 per volere di Ettore Viola, figlio dell'allora presidente della Associazione Sportiva Roma Dino Viola, la Roma Calcetto \u00e8 stata la prima sezione della \"Polisportiva A.S. Roma\". \nL'Atto Costitutivo di \"distacco\" dalla societ\u00e0 di calcio a 11 prevedeva il mantenimento dei Colori Sociali Oro e Porpora, i simboli della Citt\u00e0 di Roma, l'immagine ed i loghi, il Lupetto disegnato da Piero Gratton e la storica Lupa Capitolina.\nRappresenta una delle societ\u00e0 storiche del campionato italiano: ha infatti vinto le prime due edizioni del Campionato F.I.G.C. nel 1984 e nel 1984-1985, nella prima finale disputata nel Campo Centrale del Foro Italico della Capitale e nella seconda nel campo appositamente costruito per l'occasione nella Repubblica di San Marino. Ha partecipato alle Edizioni di Coppa dei Campioni d'Europa nel 1984 e nel 1985.\nNella successiva edizione del campionato ha ancora raggiunto la finale scudetto, persa per\u00f2 contro l'Ortana Griphus. \nCon la riforma dei campionati avvenuta nella stagione 1989-90, la Roma Calcetto \u00e8 inserita nel girone C della neonata Serie A; concludendo la stagione regolare alle spalle di BNL Calcetto e Roma RCB, la squadra non si qualifica per la successiva Poule Scudetto. \nLa successiva stagione, con la creazione del girone unico di Serie A, vede la squadra capitolina chiudere al quattordicesimo posto con 31 punti. I risultati non molto brillanti continuano anche nell'annata 1991-1992 quando la squadra giunge quindicesima e nuovamente fuori dai play-off.\nNella stagione sportiva 1998-1999 la squadra ha disputato la Serie B nazionale cos\u00ec come nelle successive stagioni sino al 2000-2001, ultimo anno nelle categorie nazionali. Nelle stagioni pi\u00f9 recenti la societ\u00e0, divenuta nel frattempo Roma Calcio a 5, ha militato regolarmente nella Serie D provinciale. Al termine della stagione 2017-18 il presidente della B&amp;A Orte Massimiliano Brugnoletti si accorda con Marco Ciardi per assumere l'identit\u00e0 della Roma. A sciogliersi \u00e8 formalmente la societ\u00e0 capitolina, per permettere alla B&amp;A Orte di trasferirsi nella Capitale e assumere la denominazione \"Roma Calcio a 5\".\nNella stagione 2018-19 la Roma si classifica decima nel girone di B di Serie A2 e si ritrova a dover affrontare il Prato nei play-out per evitare la retrocessione. La gara di andata, giocata a Prato, vede imporsi i giallorossi per 1-4. La sconfitta maturata nella gara di ritorno per 5-6 \u00e8 sufficiente per permettere la salvezza alla compagine capitolina. A livello giovanile invece l'under 19 conquista uno storico double, vincendo Coppa Italia (4-2 al Fenice Venezia Mestre) e Scudetto (5-0 e 2-4 con l'Orange futsal Asti) di categoria.\nLa stagione successiva, interrotta a marzo a causa della pandemia di COVID-19 del 2020, si conclude con la Roma al decimo posto e ancora salva.\nPalmar\u00e8s.\nCompetizioni nazionali\nCompetizioni giovanili"}
{"id": "1108442", "revid": "339392", "url": "https://it.wikipedia.org/wiki?curid=1108442", "title": "Roma Barilla", "text": ""}
{"id": "1108444", "revid": "122921614", "url": "https://it.wikipedia.org/wiki?curid=1108444", "title": "Preda (disambigua)", "text": ""}
{"id": "1108445", "revid": "149727", "url": "https://it.wikipedia.org/wiki?curid=1108445", "title": "Aeroporto di Berlino Sch\u00f6nefeld", "text": ""}
{"id": "1108446", "revid": "339392", "url": "https://it.wikipedia.org/wiki?curid=1108446", "title": "Tom Billington", "text": ""}
{"id": "1108447", "revid": "339392", "url": "https://it.wikipedia.org/wiki?curid=1108447", "title": "The Dynamite Kid", "text": ""}
{"id": "1108448", "revid": "767487", "url": "https://it.wikipedia.org/wiki?curid=1108448", "title": "Epidemic (film)", "text": "Epidemic \u00e8 un film del 1987 diretto da Lars von Trier; suo secondo lungometraggio e secondo capitolo della trilogia europea, dopo \"L'elemento del crimine\" e prima di \"Europa\". \"Epidemic\" \u00e8 la prima di una serie di collaborazioni tra Lars von Trier e Udo Kier. All'inizio del film appare in alto a sinistra dello schermo il titolo EPIDEMIC insieme al simbolo del copyright, \"\u00a9\" che permane per tutta la durata del film.\nTrama.\nLars von Trier e Niels V\u00f8rsel interpretano se stessi nell'atto di consegnare una sceneggiatura a un produttore. Il film alterna momenti di realt\u00e0 con momenti in cui si assiste al film che i due hanno consegnato nel quale von Trier interpreta il dottor Mesmer che sta cercando una cura per una moderna epidemia."}
{"id": "1108449", "revid": "767487", "url": "https://it.wikipedia.org/wiki?curid=1108449", "title": "Elephant Man", "text": "Biografia.\nChiamato da sempre con lo pseudonimo di \"Dumbo\", Elephant Man ha cambiato il nome d'arte durante la sua maturazione artistica. All'et\u00e0 di 15 anni riconosce il suo talento. Inizia come DJ, nonostante l'avverso parere della madre che gli consiglia di trovarsi un lavoro \"serio\".\nBounty Killer ha aiutato Elephant Man a varcare le soglie del successo, e lo hanno incoraggiato quattro amici a formare un gruppo: Elephant Man, Boom Dandimite, Harry Toddler e Nitty Kutchie. Il gruppo chiamato inizialmente \"Seaview Family\", dopo l'uscita di \"Big Guns Scare Dem\" di Bounty cambia il proprio nome in \"Scare Dem Crew\".\nLa carriera di Elephant Man \u00e8 invidiabile: \u00e8 apparso, come membro della Scare Dem Crew, in ogni data importante nei Caraibi, Europa ed America. Come album ha fatto uscire \"Log On\" nel 2001, ha collaborato con artisti come Missy Elliott, Biz Markie, YoungBloodZ, Twista, Lil Jon, Bone Crusher, Busta Rhymes, Chris Brown e Kiprich.\nI suoi testi, come quelli di altri artisti jamaicani dell'ultimo periodo, hanno scatenato molte polemiche dovute al forte contenuto omofobo e sessista."}
{"id": "1108451", "revid": "125160806", "url": "https://it.wikipedia.org/wiki?curid=1108451", "title": "Marvel Zombi", "text": "Marvel Zombi (\"Marvel Zombies\") \u00e8 una miniserie a fumetti pubblicata negli Stati Uniti d'America dalla Marvel comics nel 2005. La versione italiana \u00e8 stata pubblicata dalla Panini Comics nel giugno del 2007 in un volume della collana \"100% Marvel\".\nScritta da Robert Kirkman e disegnata da Sean Phillips con l'ausilio di Arthur Suydam per la realizzazione delle copertine, la serie \u00e8 ambientata in una versione alternativa dell'Universo Marvel, per l'esattezza sulla Terra-2149. In essa appaiono versioni alternative dei pi\u00f9 celebri supereroi e supercriminali delle storie Marvel, nelle vesti di zombi.\nLa miniserie ha avuto quattro seguiti e uno \"spin-off\", intitolati rispettivamente \"Marvel Zombi 2\", \"Marvel Zombi 3\", \"Marvel Zombi 4\", \"Marvel Zombi 5\" e \"Marvel Zombi vs Army of Darkness\". Nella nuova \"Secret Wars\" del 2015 c'\u00e8 stata un'intera storia dedicata allo scontro tra \"Age of Ultron\" e \"Marvel Zombie\".\nTrama.\nLa storia trae spunto da un \"crossover\" iniziato sulle pagine di \"Ultimate Fantastic Four\": in questa storia, Mister Fantastic viene teletrasportato in un universo parallelo nel quale gli eroi pi\u00f9 potenti della terra si sono mutati in zombi. In seguito si scoprir\u00e0 come questa mutazione sia stata causata da una versione alternativa di Sentry. Ormai l'apocalisse \u00e8 cominciata, tutti i supereroi sono stati contagiati e sono totalmente spinti dalla fame di carne umana la cui assenza \u00e8 capace di farli impazzire. Inoltre sono ancora pi\u00f9 difficili da abbattere, essendo gi\u00e0 morti. Si possono uccidere solo privandoli del cervello. Un sostanzioso pranzo d\u00e0 loro solo un breve periodo di lucidit\u00e0, finch\u00e9 la fame non ritorna. Eroi come Luke Cage, Iron Man, l'Uomo Ragno, Wolverine si sono cos\u00ec trasformati in esseri senza emozioni, che vagano affamati. A loro si oppone uno sparuto gruppo di eroi scampati al contagio, guidati da Magneto, che lotta per arginare la follia di quelli che un tempo erano i suoi compagni e avversari e per impedire il diffondersi del virus negli altri universi.\nGalactus e Silver Surfer.\nDurante la miniserie, Silver Surfer, giunto sulla Terra come araldo di Galactus, viene attaccato dagli zombi. Grazie ai suoi poteri ne elimina molti, ma infine viene ucciso da Hulk e divorato da Giant-Man, Iron Man, Wolverine, Luke Cage, l'Uomo Ragno e Capitan America, che cos\u00ec facendo ottengono anche i suoi poteri.\nSubito dopo giunge Galactus, intenzionato a divorare il pianeta. I super-zombi lo attaccano ma senza risultato. Allora costruiscono un macchinario capace di amplificare e convogliare in un unico raggio l'energia cosmica che hanno assorbito da Surfer. In questo modo riescono ad abbattere Galactus e lo divorano, non prima di avere eliminato un altro gruppo di zombi concorrenti, loro nemici anche da vivi. Anche Capitan America viene eliminato da Teschio Rosso che gli strappa il rimanente cervello dal cranio, scoperchiato da Magneto con il suo stesso scudo. Da quel momento diventano Galactus Zombi che viaggiano per il cosmo.\nMarvel Zombi 2.\nIdeata dallo stesso team di Marvel Zombi, in questo volume gli zombi, il cui gruppo \u00e8 aumentato grazie agli ingressi di Thanos (subito ucciso da Hulk poich\u00e9 si stava lamentando), Firelord (rimasto senza la mascella), Fenice e Gladiatore della guardia imperiale Shi'ar, dopo aver divorato tutto il cibo rimasto nella galassia, ritornano sul pianeta Terra in cerca della macchina costruita da Tony Stark anni addietro capace di collegare pi\u00f9 dimensioni per raggiungerne una ancora piena di persone da divorare, dove trovano, tra le antiche rovine di New York, lo Stato di Nuovo Wakanda, governato dal redivivo Pantera Nera, anch'egli diventato uno zombi dopo essere stato morso, in fin di vita, da Wasp, che gli ha quindi assicurato la sopravvivenza. Tuttavia, Pantera Nera e Wasp hanno ormai da lungo tempo imparato a sconfiggere la fame, perci\u00f2 cercano disperatamente di insegnarlo anche ai loro \"amici zombi\", ma questi hanno ben altro in mente e subito Hulk si getta tra le persone e comincia a banchettare; \u00e8 allora che l'Uomo Ragno e Luke Cage, da sempre tormentati dai sensi di colpa, si ribellano ai loro stessi compagni schierandosi dalla parte dei Wakandiani. Dopo una lunga battaglia, nella quale perde la vita Gladiatore, quando sembra che tutto sia andato a rotoli, a Giant Man e agli altri scompare la fame, ma Hulk, invece, non avendo ancora placato il suo appetito, si scaglia contro gli altri Zombi e uccide Fenice, Firelord e Iron Man prima di essere definitivamente annientato dagli altri Zombi. Cos\u00ec, quando tutto sembra finito, il figlio di Cortez, ex capo deceduto degli Accoliti, da sempre bramoso di spodestare Pantera Nera, usa la stessa macchina del teletrasporto dapprima cercata dagli zombi per spedirli tutti in un'altra realt\u00e0, esclamando: \u00abSono il problema di qualcun altro adesso!\u00bb.\nMarvel Zombi 3.\nSull'universo Marvel originale in Florida scoppia il contagio del virus zombi. Secondo il vampiro Morbius \u00e8 possibile creare un vaccino, per\u00f2 utilizzando il sangue umano dell'universo zombi. Per questa missione suicida viene scelto Machine Man. Prima riluttante all'idea di servire gli esseri umani, sceglie di eseguire gli ordini della A.R.M.O.R. anche grazie alla persuasione di Jocasta. Arrivati alla New York dell'universo zombi, scoprono che la citt\u00e0 \u00e8 sotto il controllo di Kingpin zombi (la storia si svolge durante Marvel Zombi 2 mentre Spidey, Wolverine e company sono nello spazio) approfittando evidentemente dell'assenza degli zombi protagonisti dei primi due numeri. Dopo il primo incontro con gli zombi, Machine e Jocasta penetrano nella fortezza di Kingpin e scoprono che gli zombi si nutrono creando cloni degli esseri umani. Qui gli eroi fanno conoscenza della moglie di Kingpin, Vanessa Fisk, viva grazie al grande amore che Fisk prova per lei e che gli ha impedito di mangiarla. Dopo aver prelevato il sangue di Vanessa Fisk, Machine si separa da Jocasta e affronta da solo gli zombi dopo aver visto che i cloni vengono trattati come dei robot. Dopo aver distrutto le vasche per creare i cloni, Machine si appresta a raggiungere Jocasta fallendo per\u00f2 il tentativo e rimanendo bloccato nell'universo zombi. All'arrivo di Jocasta nell'universo \"normale\" scopre che in realt\u00e0 anche Morbius era uno zombi e che ha portato il contagio anche nell'universo originale. Machine riesce comunque a tornare nell'universo Marvel. A causa del fallimento Fisk arriver\u00e0 a mangiare persino l'adorata moglie. Machine Man inizia a uccidere tutti gli zombi all'interno della base dell'A.R.M.O.R. per evitare che il mondo venga contagiato e anche grazie all'aiuto del Morbius originale (tenuto sotto chiave da quello zombi) ed uccide il Morbius zombi/vampiro (auto definitosi \"vambi\"). Dopo aver scongiurato l'infezione in questo universo scoprono che degli zombi sono riusciti comunque a scappare entrando in chiss\u00e0 quale universo. Morbius decide di riformare i figli della mezzanotte per scongiurare qualsiasi infezione in qualsiasi mondo.\nMarvel Zombi: Il ritorno.\nIl seguito ufficiale di Marvel Zombi 2 inizia dove si \u00e8 interrotta la seconda storia: l'Uomo Ragno zombi viene spedito su un nuovo universo (denominato Terra Z) in cui gli eventi sono identici, fino a quel momento, all'universo originale Marvel.\nL'arrivo dell'Uomo Ragno zombi.\nL'Uomo Ragno si ritrova di nuovo integro (nel primo capitolo della storia aveva perso una gamba), ma privo dei poteri di Galactus (divorato sempre nel primo capitolo). Senza il potere di volare, lo zombi utilizza le proprie arterie come ragnatele per oscillare nella citt\u00e0.\nGirovagando in una New York integra scopre di esser tornato indietro nel tempo, e si ritrova a svolgere una missione che aveva gi\u00e0 risolto in precedenza. Kingpin vuole rubare una tavoletta in grado di donare la vita eterna. Lo Spider-Man zombi crede che, utilizzando il potere della tavoletta, possa guarire da quella maledizione. I morsi della fame si fanno sentire e, fatalmente, finisce con l'attaccare per divorare i Sinistri Sei, composti dal Dottor Octopus, Mysterio, Electro, l'Uomo Sabbia, l'Avvoltoio e Kraven e successivamente lo stesso Kingpin. Di tutto il gruppo solo l'Uomo Sabbia riesce a salvarsi.\nGli scagnozzi di Kingpin fuggono con la tavola e l'Uomo Ragno arriva a capire che alla fame non c'\u00e8 cura, ma pu\u00f2 essere lo stesso un supereroe, uccidendo solo i cattivi. Convinto di questo, si volta soddisfatto, ma scopre che le sue buone azioni in realt\u00e0 non hanno portato a nulla, dato che le persone che ha mangiato si sono trasformate loro stesse in zombi facendo una carneficina delle persone a lui care. Pieno d'ira elimina tutti gli zombi, in modo che non possano tornare pi\u00f9 in vita e, convinto di non essere pi\u00f9 la persona di un tempo, si stacca la pelle e la getta in un cassonetto. Nel frattempo, l'Uomo Sabbia, fuggito, incontra il vero Uomo Ragno e, convinto che sia lo zombi, lo uccide (riuscendo cos\u00ec nell'intento il quale nessuno ha mai perpetrato).\nGiant-Man zombi contro Iron Man.\nL'osservatore della Luna, guardando disgustato l'avanzare degli eventi, si mette in contatto con gli altri osservatori nella speranza di poter intervenire e fermare questo scempio. Ma viene ucciso e divorato da Giant-Man. La storia si sposta a due anni sempre sulla Terra Z. Tony Stark oramai \u00e8 nel pieno della sua era peggiore: un povero ubriaco. Reed Richards trova uno strumento in grado di aprire portali per gli altri universi, ma, non sapendo come funziona, lo d\u00e0 a Tony sperando che capisca qualcosa in pi\u00f9. Giant-Man \u00e8 alla ricerca di quel dispositivo. Giant-Man inizia a mangiare i dipendenti di Tony, e a renderli zombi in modo da trovare pi\u00f9 facilmente il dispositivo. Jim Rhodes, il miglior amico di Tony, riesce a salvarsi da questa ondata di morte, e, trovando la valigetta con il costume di Iron Man, la indossa e riesce a raggiungere Tony Stark ubriaco fradicio, e che sembra non abbia nessuna voglia di lottare, anzi preferisca prelevare una bottiglia dalla sua cassaforte e cominciare a berne il contenuto. Successivamente, vomitando in bocca a Pepper Potts, trasformata anch'ella in zombi, Stark rivela le proprie intenzioni: in realt\u00e0 si tratta del prototipo di una cura per il cancro contenente nanomacchine in grado di distruggere i tessuti morti che, quindi, polverizza completamente gli zombi. L'unico problema \u00e8 che le nanomacchine funzionano solo dall'interno, cos\u00ec Tony, per salvare Jim, si sacrifica facendosi mangiare dopo aver ingerito il liquido mortale per gli zombi.\nIntanto Giant-Man riesce a recuperare il dispositivo per andare in nuovi universi, ma non ha idea di come funzioni.\nWolverine zombi vs Wolverine.\nShadowcat ha un appuntamento in un vicolo di Tokyo con Wolverine per sgominare un fight club gestito dai Ninja della Mano. Dopo esser scappata da alcuni Ninja che volevano catturarla, finalmente incontra Wolverine. Stranamente il mutante attacca Kitty, che, grazie al suo potere di rendersi intangibile, riesce a salvarsi e, anche grazie all'aiuto dell'Uomo Ragno, riesce a fuggire. L'Uomo Ragno racconta che quel Wolverine non \u00e8 quello del suo universo, bens\u00ec uno zombi venuto da un altro mondo. All'inizio molto fiero di s\u00e9 stesso, perdendo i poteri di Galactus, ha perso tutta la sua fiducia, ma, uccidendo persone su persone, \u00e8 diventato un killer ancora pi\u00f9 spietato essendo l'unico zombi in circolazione (infatti questa storia si svolge due anni prima dell'incidente alla Stark). Kitty scopre che l'Uomo Ragno che l'ha salvata in realt\u00e0 \u00e8 uno zombie anch'esso; riesce comunque a fidarsi di lui e Spidey le racconta che sta lavorando a un vaccino, ma gli serve un campione di sangue di Wolverine. Intanto lo zombi di Wolverine incontra il vero Wolverine e tra i due scoppia una battaglia, dove a spuntarla \u00e8 il Wolverine umano, aiutato anche da Shadowcat e dalla versione zombi dell'Uomo Ragno.\nDopo aver preso un campione del sangue di Wolverine, l'Uomo Ragno lascia da soli Wolverine e Kitty e sembra che tra i due, dopo questa esperienza, stia nascendo qualcosa.\nWorld War Hulk Zombi.\nAnni dopo Hulk, esiliato dagli Illuminati, ritorna sulla Terra, per vendicarsi di loro. Arrivati sulla loro base sul lato azzurro della luna, con i suoi compagni, Hulk si ritrova davanti a una carneficina. Giant Man e i suoi seguaci hanno reso tutti zombi. Degli Illuminati neanche l'ombra. Gli alleati di Hulk vengono fatti a pezzi, e lo stesso Golia Verde viene contagiato. Arrivato sulla Terra, Hulk crea il caos, uccidendo e contagiando tutti. Per fermare Hulk viene deciso di mandare Sentry, ma anche lui viene contagiato. Per la Terra sembra la fine, ma l'Uomo Ragno zombi ha ancora un asso nella manica: i Vendicatori smembrati.\nVendicatori zombi contro i Vendicatori smembrati.\nLa storia si \u00e8 ripetuta. La Terra Z \u00e8 diventata la nuova patria degli zombi. Non c'\u00e8 pi\u00f9 vita e anche Galactus si \u00e8 dovuto arrendere agli zombi, con tanto di guerra tra gli zombi per avere il corpo del primo.\nAl mondo ci sono nuovi vendicatori composti da Sentry, Giant-Man, il Super Skrull, Thundra, Quicksilver, Moon Knight, Quasar e Namor. Ogni nemico si \u00e8 piegato a loro, compresi gli zombi provenienti dall'universo precedente come Pantera Nera, Wasp e Luke Cage. Sulla Terra non c'\u00e8 pi\u00f9 vita, e gli zombi \"muoiono\" di fame. Il Professor Xavier tramutato anche lui in zombi, con l'aiuto di Cerebro, rileva la presenza di carne umana viva sul pianeta, e i Vendicatori come le mosche con il miele partono immediatamente alla volta del luogo in cui \u00e8 stata rilevata. In realt\u00e0 si scopre essere una trappola dei nuovi vendicatori composti dall'Uomo Ragno, Hulk, Iron Man e Wolverine.\nIl pezzo di carne era un dito del nuovo Iron Man, diventato una sorta di cyborg a forza di amputarsi e sostituirsi le parti infette del corpo, ed essendo l'unico essere vivente rimasto sulla Terra incita gli zombi ad attaccarlo, iniziando cos\u00ec una battaglia tra le due fazioni di vendicatori. La battaglia viene bruscamente interrotta quando Giant-Man teletrasporta tutti sulla Luna e richiude Sentry in un cilindro di vetro. Aveva finalmente scoperto il modo di attivare i portali, ma gli serviva un'energia infinita: quella della Sentinella Dorata. Quindi l'Uomo Ragno fa aprire un contenitore contenente della sabbia (che rivela essere quella dell'Uomo Sabbia), che, unito al sangue di Wolverine e ai nanoidi di Tony Stark, uccide tutti gli zombi presenti, ponendo finalmente fine all'orrore di questa piaga. Ma uno zombi riesce a sopravvivere: Sentry infatti, essendo rinchiuso nella campana, non viene a contatto con la sabbia. Ed ecco apparire l'Osservatore (che non \u00e8 mai stato ucciso da Giant-Man), che ha osservato lo svolgere degli eventi e ha trovato la soluzione perfetta per il terrore creato da questo virus. L'Osservatore spedisce Sentry nel passato, causando quindi l'inizio del contagio, pronunciando queste parole: \u00abQuesto terrore non avr\u00e0 mai fine. Perch\u00e9 non \u00e8 mai davvero iniziato. E poich\u00e9 questa fame non sar\u00e0 mai placata [...] che essa divori se stessa\u00bb.\nPersonaggi principali.\nZombi.\nTutti i personaggi sono versioni alternative dei pi\u00f9 noti eroi della Marvel Comics. Fra di essi, coloro che hanno contratto il virus e si sono perci\u00f2 trasformati in zombi sono:\nNon contagiati.\nI personaggi che invece non sono stati colpiti dal virus sono:\nAltri media.\nLa quinta puntata della serie animata \"What If...? (serie animata)\" \u00e8 vagamente ispirata a Marvel Zombi; in questa versione gran parte del pianeta \u00e8 stata infettata da un virus proveniente dal Regno quantico, arrivato sulla Terra a causa del tentativo di Hank Pym di salvare la moglie Janet Van Dyne e gli zombie sono creature prive di intelligenza mosse unicamente dall'istinto di uccidere e divorare quante pi\u00f9 persone possibili. Nonostante non ci sia una risoluzione ufficiale, viene spiegato che una possibile cura per la condizione risieda in un segnale trasmesso dalla Gemma della Mente."}
{"id": "1108454", "revid": "60395", "url": "https://it.wikipedia.org/wiki?curid=1108454", "title": "Rhodophyllaceae", "text": ""}
{"id": "1108456", "revid": "1568601", "url": "https://it.wikipedia.org/wiki?curid=1108456", "title": "Napasorsuaq", "text": "Il Napasorsuaq (danese: Kirkespiret) \u00e8 una montagna della Groenlandia di 1590\u00a0m. Si trova a 60\u00b022'N 44\u00b046'O; appartiene al comune di Kujalleq."}
{"id": "1108457", "revid": "1249613", "url": "https://it.wikipedia.org/wiki?curid=1108457", "title": "Ka-Zar", "text": "Ka-Zar (pronunciato \"KAY-SAR\") \u00e8 il nome di due personaggi immaginari tarzanidi pubblicati negli Stati Uniti. Il primo, alter ego di David Rand, esord\u00ec nel 1936 in racconti pubblicati su \"pulp magazine\" e fu adattato da Ben Thomson nel 1939 come personaggio per storie a fumetti della Timely Comics, casa editrice che poi divenne la Marvel Comics mentre il secondo e pi\u00f9 famoso fu l'alter ego di Kevin Plunder che esord\u00ec successivamente, nel 1965, sempre in albi a fumetti della Marvel.\nKa-Zar, il grande (David Rand).\nKa-Zar, il cui vero nome \u00e8 David Rand, \u00e8 un personaggio dei fumetti, ideato da Bob Byrd nel 1936 e inizialmente apparso in racconti a puntate in una rivista pulp omonima, quindi trasposto in fumetto dal 1939 al 1942 per i disegni di Ben Thompson. La prima pubblicazione come \"pulp\" era dalla Manvis Publishing Company di Charles Goodman, con soli 3 numeri, dal 1936 al 1937. Il personaggio fu ripreso e pubblicato a fumetti su \"Marvel Comics\" n. 1 dell'ottobre 1939 dalla Timely Comics (oggi Marvel Comics) fino al 1942. La prima storia a fumetti era l'adattamento del racconto originale \"King of Claw and Fang\" di Bob Byrd, pubblicato inizialmente nella rivista pulp.\nBiografia del personaggio.\nJohn Rand, il giovane proprietario di una miniera di diamanti nella regione sudafricana di Transvaal, insieme alla moglie (Connie) e al figlioletto di tre anni (David), intraprese un viaggio in aereo da Johannesburg a Il Cairo, dove si trovava il suocero.\nMentre stavano sorvolando il Congo Belga (Repubblica Democratica del Congo), per\u00f2, l'aereo precipit\u00f2 nella giungla, vicino ad un lago: i tre sopravvissero ma in seguito alle ferite di Connie furono costretti a fermarsi nella giungla.\nConnie mor\u00ec poi di febbre e John, in conseguenza a un brutto colpo in testa, sembr\u00f2 perdere qualsiasi desiderio di tornare nella civilt\u00e0: crebbe il figlio facendogli credere che fossero i legittimi re della giungla, i suoi protettori contro i pericoli provenienti dalla civilt\u00e0.\nDavid fin dall'inizio si dimostr\u00f2 incline alla vita nella giungla.\nUn giorno riusc\u00ec a liberare un leone, intrappolato nelle sabbie mobili: da allora lui e il leone, Zar, divennero amici inseparabili.\nQuando David aveva solo 13 anni il padre fu ucciso da Paul DeKraft, un cercatore di tesori senza scrupoli. David si trasfer\u00ec nella caverna di Zar e cambi\u00f2 il suo nome in Ka-Zar - \"Fratello di Zar\".\nCol tempo Ka-Zar fu riconosciuto re della giungla dagli indigeni. DeKraft torn\u00f2 alla testa di un manipolo di uomini alla ricerca delle ricchezze naturali della zona, e si trov\u00f2 quindi ad affrontare David.\nEssendo stato messo in guardia dalla Torcia Umana del fatto che Namor stava creando delle onde gigantesche che minacciavano di distruggere il regno della giungla, Ka-Zar costru\u00ec un'arca grandissima, grazie al lavoro di elefanti e grandi primati, assicurando cos\u00ec un luogo sicuro in caso di allagamento (su \"Human Torch Comics n. 5 (erroneamente numerata 5)\", Autunno 1941).\nKa-Zar, lord della giungla (Kevin Plunder).\n Ka-Zar, il cui vero nome \u00e8 Lord Kevin \"Reginald\" Plunder, \u00e8 un personaggio dei fumetti creato da Stan Lee (testi) e Jack Kirby (disegni) nel 1965, pubblicato dalla Marvel Comics.\nBiografia del personaggio.\nPoich\u00e9, durante una conferenza in Antartide, alcuni agenti avevano cercato di rubare il misterioso anti-metallo da lui ritrovato nella Terra Selvaggia, Lord Plunder decide di separare i due figli e di rifugiarsi con il maggiore, Kevin, in quella zona. Egli viene poi ucciso da Maa-Gor, membro di una trib\u00f9 di uomini primitivi, mentre il figlio Kevin viene salvato dalla tigre Zabu, che lo porta nella \"Terra delle Nebbie\". Viene ribattezzato Ka-Zar, cio\u00e8 \u201cFiglio della Tigre\u201d (Zabu \u00e8 un felino preistorico del genere \"Smilodon\", il genere pi\u00f9 noto delle cosiddette tigri dai denti a sciabola).\nUna volta diventato adulto, Ka-Zar viene sfidato dal fratello Parnival, trasformatosi in un super-malvagio denominato il Saccheggiatore, per recuperare la met\u00e0 della chiave che il padre gli aveva affidato: un catalizzatore per attivare il potere del Vibranio di \u201csciogliere\u201d gli altri metalli vicini.\nAutonominatosi protettore della Terra Selvaggia, Ka-Zar affronta molte avventure e trova diversi alleati supereroi. Infine si innamora e sposa Shanna la diavolessa, da cui ha avuto anche un figlio, Matthew.\nPoteri e abilit\u00e0.\nPur essendo un semplice essere umano sprovvisto di poteri, Kevin \u00e8 molto forte nel combattimento corpo a corpo, e anche nell'arte della sopravvivenza, in virt\u00f9 del fatto che \u00e8 cresciuto in un habitat selvaggio, inoltre \u00e8 un esperto di pesca e caccia.\nKevin utilizza diverse armi come arco e frecce, una fionda, il suo coltello bowie, e altre armi primitive, inoltre \u00e8 capace di comunicare con alcuni animali.\nAltri media.\nCartoni animati.\nIl personaggio \u00e8 apparso in alcune serie animate della Marvel come \"L'Uomo Ragno\", \"Insuperabili X-Men\", \"Super Hero Squad Show\" e \"Ultimate Spider-Man\"."}
{"id": "1108459", "revid": "363629", "url": "https://it.wikipedia.org/wiki?curid=1108459", "title": "American Society for Microbiology", "text": "La American Society for Microbiology (ASM, Societ\u00e0 Americana per la Microbiologia) \u00e8 un'organizzazione scientifica con sede negli Stati Uniti d'America ma con oltre 39.000 soci in tutto il mondo. \u00c8 la pi\u00f9 grande organizzazione professionale di una singola scienza biologica. \nLa societ\u00e0 \u00e8 stata fondata nel 1899 e fino al dicembre 1960 si \u00e8 chiamata Society of American Bacteriologists (\"Societ\u00e0 dei batteriologi americani\").\nI suoi membri hanno interesse sugli aspetti teorici e/o applicativi relativi a virus, batteri, funghi, alghe, protozoi ed in generale su tutti gli aspetti legati alla microbiologia. L'obiettivo della societ\u00e0 \u00e8 la diffusione della conoscenza delle scienze microbiologiche e l'applicazione delle scienze per il bene comune. Questo obiettivo \u00e8 perseguito con la diffusione delle informazioni, con lo stimolo alla ricerca, con l'avanzamento della professione e con la promozione delle applicazioni delle scienze microbiologiche."}
{"id": "1108462", "revid": "1568601", "url": "https://it.wikipedia.org/wiki?curid=1108462", "title": "Niaqornaarsuk (montagna)", "text": "Il Niaqornaarsuk \u00e8 una montagna della Groenlandia di 876\u00a0m. Si trova a ; appartiene al comune di Kujalleq."}
{"id": "1108464", "revid": "1610933", "url": "https://it.wikipedia.org/wiki?curid=1108464", "title": "Pernice bianca nordica", "text": ""}
{"id": "1108466", "revid": "1862310", "url": "https://it.wikipedia.org/wiki?curid=1108466", "title": "Monte Nuussuup", "text": "Il monte Nuussuup (groenlandese: Nuussuup Qaqqaa) \u00e8 una montagna della Groenlandia di 1302\u00a0m. Si trova a 60\u00b023'N 44\u00b044'O, appartiene al comune di Kujalleq."}
{"id": "1108468", "revid": "287204", "url": "https://it.wikipedia.org/wiki?curid=1108468", "title": "Adrienne Lecouvreur", "text": "Biografia.\nFiglia della lavandaia Marie Boily e del cappellaio Robert Couvreur, amante sin da piccola dell'arte drammatica e della poesia, si trasfer\u00ec a soli dieci anni a Parigi con tutta la famiglia, dove prese residenza nel quartiere di san Sulpice. La fanciulla ricevette la prima educazione in rue Du Gindre, presso le Figlie dell'Istruzione Cristiana. Nel 1705 la famiglia si sistem\u00f2 nel quartiere del Tempio, dove si trovava la Com\u00e9die-Fran\u00e7aise. La giovane Adrienne si un\u00ec inizialmente ad una compagnia filodrammatica di rue F\u00e9ron e a quattordici anni interpret\u00f2 il personaggio di Paolina nel \"Poliuto\" di Corneille.\nL'interpretazione colp\u00ec favorevolmente una dama della buona societ\u00e0, Madame Du Gu\u00e9, che le chiese di reinterpretare la parte nel suo palazzo, al numero 8 di rue Garanci\u00e8re, dove Adrienne ottenne un successo clamoroso presso gli ospiti, composti per la maggior parte da attori del vicino, celebre teatro. Presa sotto tutela dal maestro di recitazione Legrand, ottenne dal padre il permesso di dedicarsi alla carriera di attrice. Fu cos\u00ec che avvenne il suo debutto sui palcoscenici di Lilla in \"Le Cid\" col nome d'arte di Adrienne Lecouvreur. La particella \"Le\" venne aggiunta, su suggerimento di Le Grand, per dare un pizzico di aristocraticit\u00e0 alla donna dalle umili origini.\nDopo dieci anni di tourn\u00e9e ininterrotte per i teatri francesi, il 14 maggio 1717 debutt\u00f2 sulle scene della Com\u00e9die-Fran\u00e7aise (forse nel ruolo di Elettra in un adattamento) riscuotendo un successo clamoroso e rimanendo attrice fissa per tredici anni, durante i quali si esib\u00ec in 1.184 rappresentazioni.\nIn breve tempo la Lecouvreur divenne un personaggio ambito dei salotti parigini, contraddistinguendosi per l'eleganza e la raffinatezza di cui era dotata. Ebbe numerosi amanti, tra i quali forse Voltaire, il quale fu sicuramente a lei legato da profonda amicizia, e soprattutto Maurizio di Sassonia, con il quale intrattenne una relazione di molti anni, terminata per la lontananza e l'infedelt\u00e0 di lui.\nIl suo successo le inimic\u00f2 diverse attrici della Com\u00e8die Fran\u00e7aise, gelose della posizione di prestigio che l'attrice ricopriva rispetto a loro: tra tutte la Duclos, sua eterna rivale. I grandi ruoli tragici le furono sempre congeniali, tanto da restarle cuciti addosso per tutta la carriera: nonostante ci\u00f2, i contemporanei ritennero la Lecouvreur un'interprete priva di artificiale enfasi o eccessiva gravit\u00e0. Forse proprio le sue umili origini le permisero di unire l'eleganza del gesto e la declamazione retorica alle pratiche comuni del quotidiano. Il cambiamento di registro nella recitazione tragica, se da una parte fu ravvisato come eccesso di modernismo, dall'altro ispir\u00f2 numerosi attori che videro nella rottura della tradizione un'evoluzione dell'arte drammatica.\nTra le numerose opere di cui fu interprete ci furono l\"Elettra\" di Cr\u00e9billon, la \"Berenice\", \"Le Cid\" e il \"Poliuto\" di Corneille, l\"Edipo\" di Voltaire. Recit\u00f2 alla corte del giovane Luigi XV, che era appena quindicenne, il 5 settembre 1725, riuscendo a commuoverne la giovanissima sposa, Maria Leszczy\u0144ska, e ricoprendosi di onori e di gloria.\nLa morte dell'attrice \u00e8 avvolta nel mistero. Si sospetta che sia stata avvelenata da Luisa Enrichetta Francesca di Lorena, duchessa di Bouillon la quale, segretamente innamorata di Maurizio di Sassonia, avrebbe ordinato un filtro d'amore da far consegnare all'attrice per farla disamorare dall'oggetto delle sue brame. Nonostante non fosse riuscita nel suo intento, la duchessa di Bouillon continu\u00f2 nelle sue finte premure nei confronti della donna, riuscendole ad essere sempre vicina. A poco a poco la salute della Lecouvreur peggior\u00f2 inspiegabilmente, portandola ad un rapido deperimento fisico e morale che la condusse a morte prematura il 20 marzo 1730.\nNel 1902 Francesco Cilea compose \"Adriana Lecouvreur\", opera lirica in quattro atti basata sulle vicende amorose tra Adriana e Maurizio di Sassonia. L'opera riport\u00f2 molto successo, ed \u00e8 ancora oggi molto rappresentata; celebri soprani come Renata Tebaldi, Magda Olivero, Renata Scotto, Mirella Freni, Montserrat Caball\u00e9, Daniela Dess\u00ec si sono cimentate nell'interpretazione di questo ruolo."}
{"id": "1108470", "revid": "1862310", "url": "https://it.wikipedia.org/wiki?curid=1108470", "title": "Monte Paarnaliarsuup", "text": "Il monte Paarnaliarsuup (groenlandese: Paarnaliarsuup Qaqqaa) \u00e8 una montagna della Groenlandia di 1101\u00a0m. Si trova a 60\u00b018'N 44\u00b052'O; appartiene al comune di Kujalleq."}
{"id": "1108481", "revid": "1862310", "url": "https://it.wikipedia.org/wiki?curid=1108481", "title": "Monte Puilasorsuit", "text": "Il monte Puilasorsuit (groenlandese: Puilasorsuit Qaqqaat) \u00e8 una montagna della Groenlandia di 1071\u00a0m. Si trova a 60\u00b024'N 44\u00b051'O; appartiene al comune di Kujalleq."}
{"id": "1108484", "revid": "53673", "url": "https://it.wikipedia.org/wiki?curid=1108484", "title": "L'ultima caccia di Kraven", "text": "L'ultima caccia di Kraven (\"Kraven's Last Hunt\") \u00e8 una saga a fumetti dell'Uomo Ragno, scritta da J.M. DeMatteis, disegnata da Mike Zeck e inchiostrata da Bob McLeod. La saga \u00e8 conosciuta anche come Tremenda simmetria (\"Fearful Symmetry\"), titolo ispirato da un verso della poesia \"The Tyger\" (1794) di William Blake, che viene volutamente citata sostituendo \"Spider\" a \"Tyger\". Elogiata da pubblico e critica fin dalla sua prima pubblicazione, \u00e8 da molti considerata una delle storie pi\u00f9 belle mai scritte su Spider-Man.\nPubblicata nel 1987 sulle testate regolari dedicate all'Uomo Ragno in quel periodo (\"Web of Spider-Man\", \"Amazing Spider-Man\", \"Spectacular Spider-Man\"), \u00e8 suddivisa in sei capitoli, ciascuno di essi composto da ventitr\u00e9 pagine.\nTrama.\nParte prima: \"The Coffin (La bara)\".\nNelle prime pagine viene presentato Kraven all'interno della sua reggia, intento ad allenarsi contro animali finti. Dopodich\u00e9 i riflettori passano sull'Uomo Ragno, tormentato e amareggiato per la morte di un criminale, tanto che andr\u00e0 anche a far visita alla sua salma (peraltro venendo frainteso dai compagni del defunto, che non riescono ad accettare un simile atto di generosit\u00e0 da parte dell'uomo che li ha sbattuti in cella pi\u00f9 volte). Tornato a casa, un fatiscente appartamento situato a Chelsea Street, nelle vesti di Peter Parker, tenta di dormire, ma \u00e8 funestato da incubi, che lo spingono a rimettersi il costume e tornare a volteggiare tra i palazzi, nella vana speranza di rilassarsi un po'. Si accorge quasi subito, per\u00f2, che i suoi sensi sono offuscati, e che ha le vertigini; d'improvviso, viene colpito da un dardo che lo fa crollare sul tetto di un palazzo, totalmente inerme. Spider-Man, prima di svenire, scopre che il dardo \u00e8 stato lanciato da Kraven, e vede che c'\u00e8 qualcosa di insolito in lui: infatti, i due si sono affrontati parecchie volte in passato, ma il cacciatore lo aveva sempre affrontato a mani nude, senza ricorrere alle armi. Adesso, invece, ha sparato un dardo che molto probabilmente era intriso di veleno, per cui l'Uomo Ragno sviene, accasciandosi al suolo. Kraven lo trasporta nel suo palazzo, dislocato fuori citt\u00e0, e con l'aiuto dei suoi servi lo depone in una bara e lo seppellisce vivo. Questa volta, vuole andare fino in fondo, attuando un piano insolito mai tentato in precedenza.\nParte seconda: \"Crawling (Strisciare)\".\nKraven indossa il costume dell'Uomo Ragno subito dopo averlo sepolto, e si sottopone a una prova per dimostrare a s\u00e9 stesso di aver acquisito le peculiarit\u00e0 del suo ex avversario. Inalando effluvi di pozioni magiche, si convince di avere di fronte un ragno enorme, formato da tanti piccoli insetti, ma la visione svanisce quasi subito, perch\u00e9 lui \u00e8 riuscito a non farsi sopraffare dalla paura. Inizia cos\u00ec a girovagare per la citt\u00e0 nelle vesti del suo avversario, emulandone le gesta, arrivando perfino a salvare Mary Jane Watson da alcuni malintenzionati, uscita alla ricerca di Peter, suo marito, incurante della pioggia battente e dei mille pericoli che si annidano nelle strade. MJ, per\u00f2, riconosce che colui che l'ha salvata non \u00e8 Peter, in quanto Kraven pesta barbaramente i suoi assalitori, poi scappa via, anche perch\u00e9 egli non conosce l'identit\u00e0 segreta dell'Uomo Ragno, n\u00e9 tanto meno sa che MJ \u00e8 sua moglie.\nParte terza: \"Descent (Discesa)\".\nPur convincendosi di aver riacquistato l'onore che spetta a un vero cacciatore, Kraven scopre che per la citt\u00e0 imperversa un ibrido cannibale: Vermin, un umano trasformato in una sorta di topo peloso e totalmente irrazionale dal perfido Arnim Zola, e che si rifugia nelle fogne cittadine. Kraven scende nelle fognature e lo affronta con furia e veemenza, e dopo averlo tramortito lo trasporta nella sua residenza e lo imprigiona in una gabbia. Intanto, al cimitero, l'Uomo Ragno lotta per cercare di riemergere da sotto terra, e riesce ad estrarre una mano.\nParte quarta: \"Resurrection (Resurrezione)\".\nNella tomba allestita da Kraven, Peter Parker riesce con estrema fatica a riemergere dal terreno dove \u00e8 stato sepolto, facendo leva sul suo lato umano e razionale, spinto dalla voglia di rivedere sua moglie e sua zia. Muovendosi a fatica tra le lapidi, l'Uomo Ragno riesce a raggiungere la villa del suo nemico, vi entra e lo trova un quotidiano grazie al quale si accorge con sgomento di essere rimasto sepolto per ben due settimane. Raggiunge quindi la sua casa, dove trova Mary Jane e riesce a rassicurarla, per poi mettersi alla ricerca di Kraven per fargliela pagare cara.\nParte quinta: \"Thunder (Tuono)\".\nL'Uomo Ragno trova Kraven che lo stava aspettando all'interno di un edificio apparentemente abbandonato, e si scaglia con veemenza contro di lui, riempiendolo di pugni, ma il suo avversario non fa una smorfia e, anzi, comincia a ridere. Quando il supereroe gli chiede il perch\u00e9, risponde \u00ab\"ho gi\u00e0 vinto, non capisci?\"\u00bb. Kraven \u00e8 infatti persuaso di essere riuscito a riguadagnare l'onore, perch\u00e9 per due settimane \u00e8 riuscito a spacciarsi per il suo nemico. Conduce quindi L'Uomo ragno in una galleria sotterranea dove gli mostra Vermin, imprigionato in una gabbia, il quale viene liberato e aizzato contro Spider-Man. L'uomo topo riesce a mettere al tappeto l'Uomo Ragno, ma invece di finirlo, su consiglio di Kraven, decide di fuggire. Pur deluso da questo rifiuto, il Cacciatore aiuta l'Uomo Ragno a rialzarsi, e gli dice che smetter\u00e0 di perseguitarlo, e che questa \u00e8 stata la sua ultima caccia. Capendo le sue parole il Ragno lo abbandona al suo destino e si mette all'inseguimento di Vermin, mentre Kraven, finalmente soddisfatto di s\u00e9 stesso, si suicida.\nParte sesta: \"Ascending (Ascesa)\".\nL'Uomo Ragno scende nelle fogne della citt\u00e0 alla ricerca di Vermin, lo trova e inizia un violento scontro, nel quale vince e lo consegna alla polizia, assicurandosi che venga trattato con cura, soprattutto perch\u00e9 considera quell'ibrido nient'altro che il rifiuto di una societ\u00e0 malata, che ha fatto di lui quel che voleva e poi l'ha rigettato. Kraven, per\u00f2, appare sotto forma di spirito e chiede all'Uomo Ragno di aiutarlo, in quanto, essendosi suicidato, non pu\u00f2 accedere al Paradiso. Spiderman sconfigge la parte malvagia di Kraven e il cacciatore \u00e8 cos\u00ec libero di riposare in pace, mentre l'Uomo Ragno torna a casa da sua moglie a godersi il meritato riposo.\nAccoglienza.\nIl fumetto ha ricevuto un'accoglienza altamente positiva, tanto che \u00e8 considerato una delle migliori storie su Spider-Man mai scritte, compresi i lettori di Comic Book Resources. Brian Cronin ne ha descritto la storia come \"un'opera mozzafiato che ha ispirato infinite imitazioni di altri scrittori negli anni.\" Sempre Cronin ha notato che, pubblicando la storia su tre mensili di Spider-Man, la Marvel \"ha dato alla storia una sensazione da 'evento'\".\nJason Serafino della rivista \"Complex\" ha posto il fumetto al quinto posto tra le migliori storie su Spider-Man di tutti i tempi, considerandolo il solito fumetto d'azione che per\u00f2 combina aspetti dalla letteratura classica e ricorre a temi che presentano una narrativa pi\u00f9 profonda e complicata, con tanto di citazioni dal poema \"The Tyger\" di William Blake.\nComic Book Revolution ha posto il fumetto al terzo posto nella sua Top Ten delle migliori storie sull'Uomo Ragno, lodandone la storia per aver fatto ritratto sia su Kraven che sulle prime parti del matrimonio tra Peter e Mary Jane. \"Pur essendo 'L'ultima caccia di Kraven' una storia di Kraven e Spider-Man, vi sono tanti grandi momenti che esplorano i rapporti tra Peter e MJ. Poich\u00e9 la storia ha luogo nei primi giorni del loro matrimonio, vediamo come MJ reagisce alla scomparsa di Peter e a come reagirebbe alla di lui morte. La fine della storia, dove Peter ritorna da MJ, migliora tanto la situazione.\"\nIGN Comics ha posto il fumetto al sesto posto nella lista tra le migliori venticinque storie su Spider-Man, notando che: \"\u00e8 una delle storie su Spider-Man pi\u00f9 memorabili di tutti i tempi, senza dubbio.\""}
{"id": "1108485", "revid": "1299641", "url": "https://it.wikipedia.org/wiki?curid=1108485", "title": "Teognoste il Greco", "text": "Biografia.\nNato a Costantinopoli si trasfer\u00ec in Russia diventando nel 1327 successore di Pietro sul soglio di Mosca, Kiev e Vladimir. Come il suo predecessore scelse Mosca come sede principale del proprio ufficio ecclesiastico. Andrea Salos, conosciuto come il pazzo di Dio, fu suo notaio.\nIn carica, si adoper\u00f2 dapprima a riconciliare la Repubblica di Novgorod con il Granducato di Mosca in un periodo caratterizzato da continui scontri tra i due Stati. Cerc\u00f2 inoltre di difendere tutto ci\u00f2 che di valore si trovava nella sua giurisdizione, arrivando, secondo le sue agiografie, a donare alla Chiesa tutte le sue propriet\u00e0 e a rifiutare di raccogliere tributi pretesi dai Mongoli dalle singole parrocchie. Per la sua audacia fu torturato dai Tatari fino a quando il Khan, accondiscendendo alle sue richieste, non conferm\u00f2 i privilegi della Chiesa ortodossa russa sui tributi statali. Tale vicenda, probabilmente leggendaria, fu utilizzata in seguito dai Metropoliti che si sarebbero succeduti sul soglio per affermare l'indipendenza della Chiesa russa dal potere e dalle imposte statali. Dopo che un incendio ebbe distrutto Mosca, Teognoste si adoper\u00f2 attivamente nella ricostruzione e nel restauro delle chiese danneggiate. Legato alla sua patria natale riusc\u00ec a convincere Simeone, Gran Principe di Moscovia, ad inviare del denaro nella capitale bizantina per la ricostruzione della Cattedrale di Hagia Sophia.\nAll'inizio del 1353, sentendo l'approssimarsi della morte, nomin\u00f2 Alessio, allora vescovo di Vladimir, come proprio successore.\nTeognoste fu sepolto nella cattedrale moscovita dell'Ascensione. Nel XIX secolo venne glorificato dalla Chiesa ortodossa russa, che lo ricorda il 14 marzo."}
{"id": "1108488", "revid": "110157", "url": "https://it.wikipedia.org/wiki?curid=1108488", "title": "Colosseum Live", "text": "Colosseum Live \u00e8 un album musicale della band progressive rock/blues britannica Colosseum, pubblicato nel 1971 dalla Bronze Records e dalla Castle Records.\nIl disco.\n\"Colosseum Live\" \u00e8 l'ultimo album dei Colosseum prima del loro temporaneo scioglimento avvenuto alcuni mesi dopo la pubblicazione (1971).\nSi tratta di un concerto tenutosi alla Manchester University e alla Big Apple di Brighton, nel marzo 1971 e registrato su due LP da 33 \u2153 giri.\nLe tracce dei due dischi sono composte da lunghe improvvisazioni ed \"encores\" che si affiancano ad alcuni dei pi\u00f9 famosi brani della band. Le sonorit\u00e0 riconducono al jazz delle origini affiancato ad un blues pi\u00f9 moderno (per l'epoca) e ad un rock molto innovativo.\nProdotto da Jon Hiseman e i Colosseum."}
{"id": "1108490", "revid": "599013", "url": "https://it.wikipedia.org/wiki?curid=1108490", "title": "Capriccio (musica)", "text": "Il capriccio \u00e8 un tipo di composizione caratterizzato da una certa libert\u00e0 di realizzazione. \nMolto in uso nel XVII sec., in parte simile al ricercare e alla fantasia, \u00e8 dunque di tipo contrappuntistico (Frescobaldi), o virtuosistico (Paganini).\nNella letteratura musicale sono presenti capricci per diversi strumenti solisti o anche per formazioni orchestrali (come il \"Capriccio italiano\" di \u010cajkovskij o il \"Capriccio spagnolo\" di Rimskij-Korsakov), ma i pi\u00f9 famosi sono i \"24 Capricci\" per violino solo di Niccol\u00f2 Paganini, composizioni estremamente virtuosistiche e tecnicamente difficili.\nStoria.\nNel XVI secolo si diffuse il capriccio vocale, derivato dal madrigale con varianti antiformalistiche, come nella \"Triaca musicale\" di Giovanni Croce.\nNel XVII secolo si deline\u00f2 la forma del capriccio cembalo-organistico, come nel caso di Frescobaldi che form\u00f2 i suoi capricci su soggetti quali la \"bergamasca\" e il \"cuc\u00f9\".\nDurante il XVIII secolo il capriccio fu sinonimo di toccata, fantasia e sonata e quindi alle volte composto di pi\u00f9 tempi, come nel caso del \"Capriccio sopra la lontananza del suo fratello dilettissimo\" composto da Bach.\nIn questo stesso periodo, il termine venne utilizzato anche come sinonimo di cadenza, indicando una sezione di un brano eseguita dal solista senza accompagnamento, \"a capriccio\", cio\u00e8 in maniera del tutto arbitraria, il pi\u00f9 delle volte improvvisando, senza alcun rispetto del tempo e del materiale tematico della composizione di cui fa parte. Molto noti sono i 24 Capricci per violino solo op.1 di Niccol\u00f2 Paganini oppure, contenuti ne \"L'arte del violino\", i 12 concerti per violino ed orchestra d'archi op. 3 di Pietro Locatelli, pubblicati ad Amsterdam nel 1733.\nDalla fine del XVIII secolo e per tutto il secolo seguente si diffusero i capricci pianistici, brevi, rapidi e liberi da leggi formali costanti, come nel caso di Ludwig van Beethoven e di Felix Mendelssohn."}
{"id": "1108491", "revid": "63756", "url": "https://it.wikipedia.org/wiki?curid=1108491", "title": "Putooruttoq", "text": "Il Putooruttoq \u00e8 una montagna della Groenlandia di 1519\u00a0m. Si trova a 60\u00b014'N 44\u00b040'O; appartiene al comune di Kujalleq."}
{"id": "1108499", "revid": "1318658", "url": "https://it.wikipedia.org/wiki?curid=1108499", "title": "Stazione di Parigi Saint-Lazare", "text": "La stazione di Parigi Saint-Lazare (in francese, \"Gare de Paris-Saint-Lazare\"), ex-capolinea della rete \u00ab Ouest-\u00c9tat \u00bb, \u00e8 una delle sei principali stazioni capolinea della SNCF a Parigi. Si trova nell'VIII \"arrondissement\" in prossimit\u00e0 dei grandi magazzini Printemps. Dedicata principalmente al traffico della periferia, \u00e8, per numero di viaggiatori (100 milioni all'anno), la seconda stazione di Parigi. Ha perso il primo posto in seguito all'apertura della RER che le ha tolto una parte del traffico proveniente dalla periferia ovest. Essa serve anche la Normandia.\nStoria.\nLa storia della stazione di Saint-Lazare comincia nel 1837 con l'apertura di una linea ferroviaria fra Parigi e Saint-Germain-en-Laye. All'epoca, si decise di edificare una stazione provvisoria in legno, l\"'embarcad\u00e8re de l'Ouest\", in place de l'Europe, al termine del tunnel des Batignolles, l\u00e0 dove era situato il giardino di Tivoli. La linea comprendeva allora varie stazioni, fra cui quelle di Pont-Cardinet, Clichy-Levallois, Asni\u00e8res, La Garenne-Colombes, Nanterre-Ville et Le V\u00e9sinet-Le Pecq.\nNel 1841, una seconda stazione provvisoria, in muratura con intonaco giallo, fu edificata in rue de Stockholm, proprio di fronte a place de l'Europe secondo i progetti dell'architetto Alfred Armand. L'edificio era costruito a cavallo sopra i due binari, allo sbocco della galleria Europa. Due rampe scoperte permettevano l'accesso ai binari. L'intenzione dei fratelli Pereire, promotori di questa linea ferroviaria, era di prolungare la linea verso il centro di Parigi fino a rue Tronchet, che conduce alla chiesa della Madeleine. Constatando, per\u00f2, l'ostilit\u00e0 del comune e dei proprietari, questo progetto di estensione fu abbandonato nello stesso anno.\nLa terza stazione fu edificata sul sito attuale, rue du Havre, dall'architetto Alfred Armand e dall'ingegnere Eug\u00e8ne Flachat. I lavori durarono per un lungo periodo: dal 1842 al 1853.\nNel 1867, diventata la stazione ferroviaria parigina pi\u00f9 importante (25 milioni di viaggiatori all'anno), la stazione Saint-Lazare fu cos\u00ec ingrandita che si pu\u00f2 parlare d'una quarta stazione, inaugurata il 2 giugno, da Napoleone III accompagnato dall'imperatore d'Austria e dallo zar di Russia, in occasione dell'Esposizione Universale.\nDal 1885 al 1889, un importante ampliamento, curato dall'architetto Lisch per conto della Compagnie des chemins de fer de l'Ouest in occasione dell'Esposizione Universale, diede alla stazione Saint-Lazare la fisionomia attuale. \u00c8 in quest'occasione che venne costruito anche l'hotel Terminus, posizionato di fronte alla facciata principale e con questa collegata grazie ad una passerella coperta, non pi\u00f9 in funzione.\nRestaurata nel 1936, essa presenta sempre, dal lato cour de Rome, il suo scalone doppio, accanto al quale \u00e8 stata aggiunta una scala mobile.\nNel 1972 la linea di Saint-Germain-en-Laye, incorporata alla linea A RER d'\u00cele-de-France \u00e8 trasferita alla RATP (R\u00e9gie autonome des transports parisiens) e termina alla stazione di Auber, nel quartiere dell'Op\u00e9ra, a qualche centinaio di metri dalla stazione. La stazione di Saint-Lazare perde allora la sua linea storica ed un importante flusso di viaggiatori.\nQuesta diminuzione sar\u00e0 ancora pi\u00f9 visibile con il collegamento della linea della stazione Cergy-Saint-Christophe alla linea A RER dell'Ile de France, avvenuto il 29 maggio 1988, seguito dalla linea di Poissy nel 1989.\nAttualmente la stazione di Saint-Lazare dispone di 27 binari ed \u00e8 in collegamento con parecchie linee di trasporto urbano (metro, bus, RER).\nLa SNCF ha avviato un'opera di grande portata chiamata \"Saint Lazare domani\" per rinnovare la stazione da qui al 2010, nel quadro del programma \"Stazioni in movimento\" con un investimento di 123 milioni di euro.\nMentre il primo colpo di piccone \u00e8 stato dato il 17 novembre 2003, le facciate hanno gi\u00e0 beneficiato di una rifinitura nel 2002.\nLa sala trasversale al pian terreno \u00e8 in corso di rinnovo per consentire l'inserimento di nuove attivit\u00e0 commerciali (10 000 m\u00b2 contre i 6 000 precedenti) e di scale mobili per facilitare l'accesso alla stazione sotterranea tra il 2005 e il 2010. \nIl piazzale della stazione sar\u00e0 rifatto. La cour du Havre diventer\u00e0 zona pedonale e la cour de Rome avr\u00e0 una seconda stazione di taxi.\nInterscambi.\nRER.\nLa stazione di Saint-Lazare \u00e8 servita dalla linea E RER. Una delle uscite della stazione sotterranea Haussmann-Saint-Lazare sbocca in Cour de Rome, davanti alla Gare Saint-Lazare."}
{"id": "1108500", "revid": "3535", "url": "https://it.wikipedia.org/wiki?curid=1108500", "title": "Distacco di retina", "text": ""}
{"id": "1108501", "revid": "599013", "url": "https://it.wikipedia.org/wiki?curid=1108501", "title": "J\u00e9an-Leonard Touadi", "text": ""}
{"id": "1108506", "revid": "110157", "url": "https://it.wikipedia.org/wiki?curid=1108506", "title": "1,7-dioxaspiro-5,5-undecano", "text": "Il 1,7-dioxaspiro-5,5-undecano \u00e8 un composto eterociclico prodotto in natura dalle femmine adulte della mosca delle olive. \u00c8 il componente principale del feromone sessuale di questa specie ed \u00e8 prodotto dall'industria come attrattivo dei maschi in programmi di lotta guidata, biotecnica, biologica e integrata.\nAmbiti d'impiego.\nIl feromone prodotto per via sintetica \u00e8 distribuito dall'industria chimico-farmaceutica tal quale o come componente di trappole chemiotropiche.\nFino agli anni novanta l'uso del feromone come attrattivo sessuale per i maschi della mosca non dava molto affidamento, sia nelle trappole per monitoraggio sia in quelle per il \"mass trapping\". Il feromone della mosca dell'olivo \u00e8 infatti caratterizzato da una spiccata volatilit\u00e0, perci\u00f2, a causa del veloce rilascio nell'ambiente, la curva di erogazione subiva un drastico calo dopo 2-3 settimane. Per questo motivo era necessario ricorrere a frequenti sostituzioni, con cadenza mensile nelle tecniche di \"mass trapping\", mentre il comportamento del feromone non permetteva l'individuazione di una soglia di intervento attendibile per l'impiego nelle trappole per monitoraggio.\nDagli anni novanta \u00e8 migliorata la tecnica di erogazione. La formulazione di complessi con le ciclodestrine consente di ottenere un rilascio pi\u00f9 graduale e una curva di erogazione pi\u00f9 regolare e pi\u00f9 persistente.\nAttualmente il feromone \u00e8 utilizzato come attrattivo sia nelle trappole per monitoraggio, dove ancora presenta una minore affidabilit\u00e0 rispetto alle trappole cromotropiche, sia nelle trappole per cattura massale, in combinazione con attrattivi alimentari, quali le proteine idrolizzate o un sale d'ammonio. Meno frequente \u00e8 l'impiego del feromone come attrattivo in trappole chemio-fototropiche e, in ogni modo, limitato esclusivamente a scopi di monitoraggio.\nUna prospettiva futura potrebbe essere l'impiego anche nella lotta biotecnica basata sulla confusione sessuale. Questa tecnica, adottata per altre specie, non dispone ancora di una sufficiente casistica per affermarne la validit\u00e0 nella lotta alla \"Bactrocera oleae\".\nImpatto ambientale e tossicologia.\nLe informazioni sugli effetti che il feromone ha sull'ambiente e sulla salute non sono ancora sufficienti a delinearne l'impatto. Dal punto di vista normativo il prodotto \u00e8 in fase di valutazione perch\u00e9 interessato dalla quarta fase di applicazione della Direttiva UE n. 414 del 1991, pertanto \u00e8 incluso nell'Allegato I del Regolamento UE n. 1112 del 2002."}
{"id": "1108507", "revid": "147279", "url": "https://it.wikipedia.org/wiki?curid=1108507", "title": "American Society of Microbiology", "text": ""}
{"id": "1108510", "revid": "287204", "url": "https://it.wikipedia.org/wiki?curid=1108510", "title": "Jean-Leonard Touadi", "text": ""}
{"id": "1108511", "revid": "287204", "url": "https://it.wikipedia.org/wiki?curid=1108511", "title": "Wasington", "text": ""}
{"id": "1108512", "revid": "767487", "url": "https://it.wikipedia.org/wiki?curid=1108512", "title": "Sezione specializzata per la bachicoltura di Padova", "text": "La Sede specializzata per la bachicoltura di Padova \u00e8 un istituto che si \u00e8 sempre occupato della ricerca e della sperimentazione sul baco da seta e sul gelso. Oggi continua le sue linee di ricerca all'interno del CRA (Consiglio per la sperimentazione e la ricerca in agricoltura) nell'ambito dell'unit\u00e0 di ricerca per l'apicoltura e la bachicoltura di Bologna (CRA-API), il punto di riferimento italiano per l'apicoltura e la bachicoltura.\nStoria.\nFondata a Padova nel 1871 per decreto del re Vittorio Emanuele II, le spese per la sua costruzione furono sostenute da Provincia, Camera di commercio e Comune, col concorso del Governo.\nGli scopi della stazione erano: \nIl primo direttore fu Enrico Verson (1872 \u2013 1919), studioso dell'anatomia e della fisiologia degli insetti e fu affiancato da Enrico Quajat. Insieme raccolsero e ordinarono gran parte del materiale conservato nella collezione serica tuttora esistente.\nNel 1924 divenne direttore Luciano Pigorini. La stazione fino ad allora aveva sede in via delle Acquette; si accorsero per\u00f2 che la citt\u00e0 si stava espandendo e decisero quindi di cambiare sede andando in periferia. Nel 1922 venne cos\u00ec approvato un piano per una nuova sistemazione dell'Istituto e decisero di spostarsi a Brusegana.\nLa nuova sede si compone di due fabbricati: nel primo ci sono i locali della direzione, la segreteria, un'aula scolastica, una sala per le esercitazioni, una biblioteca, un salone per la collezione dei bozzoli e delle sete e i laboratori. Nel secondo c'\u00e8 la bigattiera, formata da undici stanze per gli allevamenti. \nL'Istituto dispone anche di diversi ettari di gelseto per le prove scientifiche e per l'alimentazione del baco da seta.\nAlla direzione di Pigorini successe quella di Porzia Lorenza Lombardi (1958 \u2013 1965), dopo un intervallo (1953 \u2013 1958) in cui la stazione non ebbe un direttore di ruolo.\nLa Lombardi proveniva dalla Stazione Bacologica di Ascoli Piceno, trasformata in stazione agraria nel 1958.\nPort\u00f2 con s\u00e9 tutta l'attrezzatura razionale per l'allevamento del baco da seta, nonch\u00e9 la collezione serica di Ascoli Piceno.\nSotto la sua direzione avvenne il riordino delle due collezioni seriche oggi presenti in Istituto.\nInfine alla Lombardi successe Reali (1969-1987) che pose l'accento sui problemi tecnico-economici da risolvere per un rilancio della bachicoltura nazionale. Fino al 1998 il direttore incaricato \u00e8 stato Luciano Cappellozza, durante la cui direzione \u00e8 avvenuto il trasferimento nella nuova sede, attigua alla precedente, e la confluenza nell'Unit\u00e0 di ricerca di apicoltura di Bologna.\nAttualmente il direttore del CRA-API \u00e8 Marco Lodesani."}
{"id": "1108538", "revid": "767487", "url": "https://it.wikipedia.org/wiki?curid=1108538", "title": "S\u00e9verine", "text": "Biografia.\nDebutta nel mondo discografico con lo pseudonimo di C\u00e9line per poi adottare in via definitiva quello di S\u00e9verine. \nOttiene un primo successo con il tema musicale del film L'uomo venuto dalla pioggia realizzato nel 1970 da Ren\u00e9 Cl\u00e9ment.\nNel 1971 S\u00e9verine ha vinto l'Eurovision Song Contest in rappresentanza del Principato di Monaco con la canzone \"Un banc, un arbre, une rue\" (\"Una panchina, un albero, una strada\"), con la musica di Jean-Pierre Boutrayre e le parole di Yves Dessca. Il brano \u00e8 stato registrato anche nelle versioni in tedesco, con il titolo \"Mach die Augen zu (und w\u00fcnsch dir einen Traum)\", e in italiano, \"Il posto\".\nLa versione in francese arriv\u00f2 al numero 9 nella classifica britannica nel mese di aprile del 1971, mentre la versione in inglese, pubblicata su etichetta CBS anzich\u00e9 Philips, non entr\u00f2 in classifica. La canzone ha avuto alti piazzamenti in classifica nella maggior parte dei mercati europei. S\u00e9verine ha avuto ulteriori successi in Francia e in Germania, mentre su scala internazionale non ha pi\u00f9 avuto altri hit."}
{"id": "1108544", "revid": "767487", "url": "https://it.wikipedia.org/wiki?curid=1108544", "title": "Raasiku", "text": "Raasiku \u00e8 un comune rurale dell'Estonia settentrionale, nella contea di Harjumaa. Il centro amministrativo \u00e8 il borgo (in estone \"alevik\") di Aruk\u00fcla, con una popolazione di circa 2.016 abitanti\nLocalit\u00e0.\nOltre al capoluogo, il comune comprende un altro borgo, Raasiku, e 13 localit\u00e0 (in estone \"k\u00fcla\"):"}
{"id": "1108546", "revid": "125073915", "url": "https://it.wikipedia.org/wiki?curid=1108546", "title": "Alvin Ailey", "text": "Biografia.\nAiley nacque a Rogers, in Texas, dalla madre diciassettenne Lula Cooper e svilupp\u00f2 molto presto un interesse per l'arte. Nel 1943 Alvin e la madre si trasferirono a Los Angeles e fu proprio l\u00ec che scopr\u00ec il \"mondo\" dell'arte contemporanea. Venne a contatto invece con la danza quando, studente delle scuole medie, and\u00f2 con la scuola in gita ad assistere a uno spettacolo de \"les Ballet Russe de Monte Carlo\". Inizialmente prese lezioni di danza dalla coreografa Katherine Dunham e in seguito studi\u00f2 con l'insegnante di Los Angeles Lester Horton. Mentre studiava con Horton, Ailey seguiva all'universit\u00e0 corsi di lingue romanze, frequentando la \"UCLA\", il \"Los Angeles City College\" e la \"Berkeley\". Approfond\u00ec lo studio di autori come James Baldwin, Langston Hughes e Carson McCullers.\nIl suo interesse per questo genere di studi era probabilmente il perch\u00e9 della sua attrazione per le coreografie di Horton, basate principalmente su dipinti di Paul Klee, poesie di Garcia Lorca, musiche di Duke Ellington e Stravinskij e anche temi Messicani. \nQuando per\u00f2 Horton mor\u00ec nel 1953, il ventiduenne Ailey fu scelto per prendere il posto del suo mentore, diventando il direttore e il coreografo principale del \"Lester Horton Dance Theatre\".\nNel giro di un anno coreograf\u00f2 tre balletti originali per la compagnia di Horton: \"Creation of the World\", \"According to St. Francis\" e \"Mourning Morning\".\nA causa delle forti discriminazioni presenti nella societ\u00e0 statunitense dell'epoca, Ailey si vergognava della propria omosessualit\u00e0. Per anni ha rifiutato senza giustificazioni il progetto di scrivere un'autobiografia. Quando collabor\u00f2 per la stesura della sua biografia, nonostante il libro venne pubblicato postumo, dettagli sul suo orientamento sessuale non furono inclusi.\nPer evitare che lo stigma sociale a causa della sua morte avvenuta per l'AIDS nel 1989, Ailey chiese al suo dottore di annunciare che era morto per una dyscrasia del sangue terminale.\nLa \"Alvin Ailey American Dance Theater\".\nCre\u00f2 la sua compagnia nel 1958, composta principalmente da ballerini Afroamericani, e ne fu anche il direttore. \nUn'importante produzione fu Jericho-Jim Crow di Langston Hughes (1964).\nLa sua compagnia rese popolare la danza moderna in tutto il mondo con svariati tour internazionali, promossi dal Dipartimento di Stato U.S.A. Si pensa che proprio grazie a queste tourn\u00e9e il capolavoro coreografico di Ailey, \"Revelations\", sia il pi\u00f9 famoso e pi\u00f9 apprezzato spettacolo di danza moderna.\n\u00c8 stato commemorato con il cambiamento del nome della West 61st Street (tra la Amsterdam e la Columbus) a New York in \"Alvin Ailey Way\"; la sede della Alvin Ailey Dance Theater fu proprio al numero 211 della West 61st Street dal 1989 al 2005, quando fu trasferita in una struttura pi\u00f9 grande e recente situata all'angolo tra la West 55th Street e la Ninth Avenue. Ad Ailey furono assegnati i Kennedy Center Honors nel 1988."}
{"id": "1108549", "revid": "28930", "url": "https://it.wikipedia.org/wiki?curid=1108549", "title": "Alvin Ailey Jr.", "text": ""}
{"id": "1108552", "revid": "767487", "url": "https://it.wikipedia.org/wiki?curid=1108552", "title": "Rae (Estonia)", "text": "Rae \u00e8 un comune rurale dell'Estonia settentrionale, nella contea di Harjumaa. Il centro amministrativo \u00e8 il borgo (in estone \"alevik\") di J\u00fcri.\nLocalit\u00e0.\nOltre al capoluogo, il comune comprende altri tre borghi, Assaku, Lagedi e Vaida, e 27 localit\u00e0 (in estone \"k\u00fcla\"):\nAaviku, Aruvalla, J\u00e4rvek\u00fcla, Kadaka, Karla, Kautjala, Kopli, Kurna, Lehmja, Limu, Pajupea, Patika, Pildik\u00fcla, Salu, Seli, Soodevahe, Suuresta, Suursoo, Tuulev\u00e4lja, \u00dclej\u00f5e, Urvaste, Vaidasoo, Vaskjala, Venek\u00fcla e Veskitaguse\nIn questo comune vi sorge l'Aeroporto di Tallinn."}
{"id": "1108577", "revid": "73843", "url": "https://it.wikipedia.org/wiki?curid=1108577", "title": "Piroscafo", "text": "Il piroscafo definito anche battello a vapore, \u00e8 un mezzo di trasporto usato durante il XIX secolo e inizio del XX secolo per navigare utilizzando una trazione con motore a vapore. Inizialmente si muoveva con un paio di ruota a pale grandi e laterali, successivamente con elica. \nVi sono imbarcazioni con due tipologie di trazione (entrambi con necessit\u00e0 di un generatore di vapore):\nil motore alternativo \u00e8 quello che ha avuto pi\u00f9 successo ed infatti \u00e8 stato poi sostituito dal motore diesel, anch'esso alternativo.\nStoria.\nIl primo modello funzionante fu varato da Claude de Jouffroy nel 1783. Si trattava per\u00f2 di un prototipo ancora sperimentale, poich\u00e9 il primo vero battello a vapore applic\u00f2 l'apparato motore inventato da James Watt e fu fatto navigare da Robert Fulton lungo il fiume Hudson nel 1807. Si chiamava \"Clermont\", aveva una potenza di 18 cavalli e fu demolito quasi subito dai barcaioli del fiume per paura di restare senza lavoro. In Italia la prima nave a vapore fu la \"Real Ferdinando\" (poi \"Ferdinando I\"), costruita sulla spiaggia di Vigliena dal capomastro Stanislao Filosa per conto dell'imprenditore francese Pietro Andriel. Il vapore part\u00ec da Napoli, per il viaggio inaugurale, il 27 settembre 1818 e nei successivi giorni tocco i porti di Livorno, Genova e Marsiglia. Il \"Ferdinando I\" \u00e8 da ritenersi la prima nave a vapore che ha solcato il Mediterraneo.\nInizialmente il piroscafo fu usato nella navigazione in acque interne, essendo troppo rischioso l'utilizzo sulle lunghe distanze. La cultura del veliero era ancora saldamente radicata nell'immaginario collettivo e non si sapeva come risolvere il problema della scorta di combustibile. Nel 1838, infatti, i piroscafi \"Sirius\" e \"Great Western\" intrapresero una gara di velocit\u00e0 durante la prima traversata atlantica a vapore, e il \"Sirius\" dovette bruciare l'arredamento delle cabine per mantenere in funzione la caldaia. Furono le prime navi ad attraversare l'Atlantico usando la forza del vapore. In quello stesso anno, il costruttore della \"Great Eastern\" - Isambard Kingdom Brunel - verific\u00f2 una proporzione apparentemente banale ma che ebbe un'importanza decisiva: pi\u00f9 grande era il tonnellaggio della nave, pi\u00f9 combustibile poteva trasportare e pi\u00f9 lunga poteva essere la distanza da coprire (la gigantesca \"Great Eastern\" fu appunto costruita appositamente per dimostrare tale teoria).\nVerso la met\u00e0 dell'Ottocento cominciarono ad apparire sul mare le prime navi con lo scafo in ferro in sostituzione del legno e con le eliche al posto delle ruote. Il legno mal si adattava alle vibrazioni della macchina mentre le ruote a pale potevano uscire dall'acqua a causa del moto ondoso col rischio di danneggiare il motore. Si trattava di imbarcazioni con motrice mista a vela e a vapore, che dominarono i mari fino alla graduale scomparsa dei velieri (la prima nave interamente metallica risale al 1843). Gi\u00e0 nel 1870 il numero dei vapori circolanti era pi\u00f9 alto di quello dei velieri e l'apertura del canale di Suez acceler\u00f2 questa tendenza. Nel 1875 solo tre paesi (Canada, Norvegia e Italia) costruivano ancora navi a vela, mentre l'Inghilterra e la Germania gareggiavano tra loro con la costruzione dei primi transatlantici di lusso. La trazione a vapore permetteva a queste navi velocit\u00e0 di circa 40\u00a0km/h e i pi\u00f9 grandi motori a vapore navali mai costruiti furono quelli del \"RMS Titanic\" e del gemello \"RMS Olympic\" (1911).\nLa motrice a vapore and\u00f2 in pensione dopo la Seconda guerra mondiale con l'arrivo dei pi\u00f9 piccoli e efficienti motori diesel, e piroscafi ancora funzionanti sopravvivono oggi nelle acque interne a scopo turistico. Nell'America Settentrionale sono attivi i battelli del Mississippi (sebbene si tratti di ricostruzioni fedeli all'originale) mentre in Europa navigano autentici modelli secolari, sui laghi svizzeri e sul fiume Reno in Germania. In Italia \u00e8 possibile vedere autentici modelli secolari che ancora navigano:\nIl pi\u00f9 antico battello a vapore esistente al mondo usato come nave museo \u00e8 il \"Robin\", situato nei Royal Docks di Londra, mentre quello in attivit\u00e0 \u00e8 il \"Piemonte\", vicino a Verbania."}
{"id": "1108579", "revid": "1543377", "url": "https://it.wikipedia.org/wiki?curid=1108579", "title": "Shonisaurus", "text": "Shonisaurus (il cui nome significa \"lucertola dei monti Shoshone\") \u00e8 un genere estinto di ittiosauro shastasauride vissuto nel Triassico superiore, circa 215 milioni di anni fa (Norico), in quella che oggi \u00e8 la Formazione L\u00fcning, in Nevada, USA, in cui sono stati recuperati almeno 37 esemplari fossili incompleti.\nDescrizione.\nLo \"Shonisaurus\" fu uno dei pi\u00f9 grandi ittiosauri mai vissuti, gli esemplari pi\u00f9 grandi della specie \"S. popularis\" arrivavano a circa 15 metri (49 piedi) di lunghezza. In seguito \u00e8 stata nominata una seconda specie, ritrovata in Columbia Britannica, ossia \"Shonisaurus sikanniensis\", nel 2004. Lo \"S. sikkanniensis\" \u00e8 stato uno dei pi\u00f9 grandi rettili marini di tutti i tempi, arrivando a ben 21 metri (69 piedi) di lunghezza. Successive analisi filogenetiche hanno dimostrato che \"S. sikanniensis\" sembra essere pi\u00f9 una specie di \"Shastasaurus\" piuttosto che di \"Shonisaurus\". Tuttavia, un nuovo studio del 2013, ha riaffermato la classificazione iniziale, trovando la specie pi\u00f9 strettamente legata a \"Shonisaurus\" rispetto che a \"Shastasaurus\". Gli esemplari appartenenti alla specie \"S. sikanniensis\" sono stati trovati nella Formazione Pardonet della Columbia Britannica, risalente a met\u00e0 del Norico (circa 210 milioni di anni fa).\nLo \"Shonisaurus\" aveva un muso lungo e stretto, e le sue pinne erano molto pi\u00f9 lunghe e strette rispetto a quelle degli altri ittiosauri. Inizialmente si pensava che lo \"Shonisaurus\" avesse denti infissi in appositi alveoli dentali (piuttosto che infissi in apposite scanalature come nelle forme pi\u00f9 avanzate), tuttavia i denti erano presenti solo sulla punta delle fauci e sono stati ritrovati solo negli esemplari giovani. Tutte queste caratteristiche suggeriscono che lo \"Shonisaurus\" facesse parte di un ramo relativamente specializzato della linea evolutiva principale degli ittiosauri. Storicamente l'animale \u00e8 rappresentato con un corpo piuttosto rotondo, ma studi sulla forma del corpo a partire dai primi anni 90 hanno dimostrato che il corpo era molto pi\u00f9 magro di quanto tradizionalmente si pensava. Tuttavia, lo \"S. popularis\" avevano un corpo relativamente profondo rispetto agli rettili marini correlati.\nLo \"Shonisaurus\" \u00e8 stato anche tradizionalmente raffigurato con una pinna dorsale, come negli ittiosauri pi\u00f9 avanzati. Tuttavia, negli altri shastasauridi la pinna dorsale era assente, e non ci sono prove per sostenere la presenza di tale pinna in \"Shonisaurus\". Anche la pinna superiore della coda doveva essere molto meno sviluppata rispetto alle specie pi\u00f9 evolute.\nStoria della scoperta.\nI primi fossili di \"Shonisaurus\" sono stati trovati nel 1920 in un grande deposito nel Nevada (USA). Gli scavi iniziarono nel 1954 sotto la direzione di Charles Camp e Samuel Welles dell'Universit\u00e0 di Berkeley, e consentirono di scoprire che il deposito conteneva 37 grandi ittiosauri, ai quali fu dato il nome di \"Shonisaurus\" (significa \"lucertola delle Montagne Shoshone\", dal nome delle montagne della zona). L'area degli scavi fa oggi parte del Berlin-Ichthyosaur State Park.\nLa prima specie scoperta, lo \"Shonisaurus popularis\", fu nominata Fossile dello Stato del Nevada nel 1984, una curiosit\u00e0, quando furono dissotterrate le vertebre i minatori che lavoravano allo scavo usarono i dischi come piatti per consumare i pasti.\nPoi, negli anni novanta fu poi scoperta nella Columbia Britannica una seconda specie, lo \"Shonisaurus sikanniensis\", che arrivava ad una lunghezza di 21 metri. Un ittiosauro trovato nella catena himalayana, e chiamato \"Himalayasaurus\", era molto simile a \"Shonisaurus\", cos\u00ec come un altro ittiosauro gigantesco, \"Shastasaurus\".\nInterpretazione del bonebed.\nIl bonebed del Nevada rappresenta un grande insieme di fossili incompleti di \"Shonisaurus\", tutti morti in momenti diversi conservatisi sul fondo del mare in una disposizione delle ossa stranamente regolare. La mancanza di invertebrati incrostanti nei resti fossili indica che le carcasse sono affondate in acque relativamente profonde e povere di ossigeno.\nPredazione del presunto \"kraken triassico\".\nNel 2011, in una lettura della Geological Society of America, Mark McMenamin e Dianna Schulte McMenamin, geologi del Mount Holyoke College, hanno proposto la controversa ipotesi che il grande insieme di resti disposti in modo regolare sul fondo dell'oceano sarebbero opera di un grande calamaro predatore, da loro indicato come \"kraken\". Il McMenamins ha ipotizzato che la disposizione delle vertebre, che le fanno assomigliare alla disposizione delle ventose dei tentacoli dei cephalopodi dalla forma rotonda e concava, sarebbero volutamente disposti in quel modo dal kraken triassico (il che suggerirebbe una grande intelligenza), per ricreare una forma d'arte, in particolare un autoritratto dei propri tentacoli. Questa ipotesi \u00e8 stata ampiamente riportata dai mezzi di informazione quando la Geological Society of America ha emesso un comunicato stampa nel mese di ottobre 2011. Non sono mancate le critiche di numerosi esperti che hanno commentato l'ipotesi come \"piuttosto fantasiosa e inverosimile\", affermando che non ci sono prove fossili dell'esistenza di un krakeno. Lo scrittore scientifico Brian Switek, scrivendo per la rivista \"Wired\", ha commentato:\nAltri scrittori hanno risposto favorevolmente all'ipotesi dei McMenamins. Andrew Alden scrittore del sito \"About.com\", afferma, sull'ipotesi di una grande intelligenza del kraken triassico \"il suo contributo \u00e8 stato prezioso: perch\u00e9 dovremmo escludere l'intelligenza in un lontano passato e quali sarebbero i segni lasciati da quest'essere??\"."}
{"id": "1108587", "revid": "1855146", "url": "https://it.wikipedia.org/wiki?curid=1108587", "title": "Poitou", "text": "Il Poitou () era una delle antiche province francesi.\nIl suo capoluogo storico era la citt\u00e0 di Poitiers. Corrisponde agli attuali dipartimenti della Vandea (nei Paesi della Loira), del Deux-S\u00e8vres e della Vienne, (in Nuova Aquitania).\nDiede il nome al Marais poitevin, territorio paludoso situato nell'antico golfo del Poitou, sulla costa occidentale della Francia, poco a nord di La Rochelle.\nStoria.\nIl Poitou, per la sua posizione, ha costituito da sempre un passaggio strategico fra il bacino parigino e quello d'Aquitania; nel corso della storia fu dunque teatro di numerose battaglie, fra cui:\nAntichit\u00e0.\nSecondo le fonti antiche in epoca preromana la zona era abitata dai \"Pictoni\", popolo di stirpe gallica il cui territorio si estendeva sugli attuali dipartimenti della Vienne e del Deux-S\u00e8vres, ossia l'Alto Poitou; probabilmente non occupavano la Vandea, comunque dopo la conquista romana i tre dipartimenti formarono un insieme omogeneo destinato a durare sino alla Rivoluzione francese, per oltre diciotto secoli.\nLa capitale dei Pictoni era \"Lemonum\", nome celtico dell'attuale Poitiers, all'epoca un \n\"oppidum\" situato su un vasto promontorio alla confluenza dei fiumi Clain e Boivre.\nLe Guerre galliche e la fine dell'indipendenza.\nI Pictoni erano fra i popoli che poterono sentirsi minacciati dalla migrazione degli Elvezi verso il territorio dei Santoni, nel caso fosse avvenuta a nord del Massiccio Centrale. Avevano dunque tutto l'interesse all'intervento di Cesare.\nProprio come i Santoni, fornirono una flotta a Cesare nel 56 a.C. Il loro capo \"Duratios\" rimase fedele a Cesare durante l'insurrezione del 52 a.C., tuttavia Vercingetorige domand\u00f2 rinforzi a tutti i popoli della Gallia, e specificamente 8.000 uomini ai Pictoni, che li inviarono ugualmente.\nIl contingente favorevole a Vercingetorige raggiunse il capo degli Andecavi Dumnaco ad Angers, il quale si diresse allora verso Lemonum per assediare Duratios, che invi\u00f2 un corriere al legato romano Gaio Caninio, per domandare aiuto. Caninio, non avendo con s\u00e9 che truppe di poco valore, costru\u00ec un campo trincerato per resistere a Dumnaco, il quale nonostante attacchi ripetuti non riusc\u00ec a penetrare. Dumnaco fugg\u00ec poi alla notizia che il legato Gaio Fabio, ottenuta l'alleanza delle popolazioni fra Beauvais e Tours, stava giungendo in soccorso di Caninio.\nEssendo rimasto in maggioranza fedele a Cesare, il popolo dei Pictoni vide probabilmente aumentato il proprio territorio, costituito in provincia romana fra il 16 e il 13 a.C., a scapito del territorio degli Ambilatri e degli Agnuti.\nLa \"pax romana\".\nNonostante beneficiasse della \"pax romana\", testimoniata dalle numerose costruzioni urbane, il popolo dei Pictoni, come gli altri popoli gallici, non fu romanizzato in profondit\u00e0. Alla met\u00e0 del II secolo le pietre miliari indicano le distanze in leghe galliche, oltre che in miglia romane. Nel 237 troviamo la prima testimonianza del progressivo cambio del nome \"Limonum\" in \"Poitiers\".\nIn epoca romana i Pictoni commerciavano con l'arcipelago britannico a partire dal porto di \"Ratiatum\" (oggi Rez\u00e9).\nDopo che l'imperatore Costantino ebbe accordato il diritto di culto al Cristianesimo, questo pot\u00e9 espandersi sempre pi\u00f9 rapidamente. Sant'Ilario di Poitiers fu il primo vescovo di Poitiers verso il 350 e maestro di San Martino di Tours, che fond\u00f2 a Ligug\u00e9 il pi\u00f9 antico monastero della Gallia, attivo ancora oggi.\nMedioevo.\nInvasioni.\nMolte popolazioni s'installarono nel Poitou: Taifali, Angli, Sarmati; furono i Visigoti a riunirli nel regno d'Aquitania nel IV secolo, fino alla battaglia di Vouill\u00e9.\nI conti di Poitiers si affrancarono a partire dal IX secolo dall'autorit\u00e0 dei re di Francia, e stabilirono un principato che si estendeva dalla Loira ai Pirenei.\nAlto Medioevo.\nNell'851, dopo la battaglia di Jengland, col trattato di Angers, il capo bretone Erispo\u00eb si sottomise a Carlo il Calvo, il quale gli diede le insegne della regalit\u00e0 sulla Bretagna, e sulla regione di Rennes, di Nantes e di Rez\u00e9.\nAll'inizio del XII secolo il duca d'Angi\u00f2, Folco III Nerra, mosse guerra al conte di Blois e a quello di Bretagna; sconfiggendoli estese i confini dell'Angi\u00f2 e si impadron\u00ec della contea del Maine, della Turenna e del Mauges.\nBasso Medioevo.\nDopo il matrimonio di Eleonora d'Aquitania con il re di Francia Luigi VII, il successivo divorzio e le nuove nozze con Enrico II d'Inghilterra, il Poitou conserv\u00f2 una certa autonomia, a cui in seguito mal sopport\u00f2 di rinunciare; come si dimostr\u00f2 in numerose rivolte nobiliari, inizialmente contro il re d'Inghilterra (1173-1179, 1188 e 1194), poi contro il re di Francia (1219-1224 e 1242), dato che il dal 1225 al 1271 il Poitou fu appannaggio di Alfonso III di Poitiers, fratello di Luigi IX). La rivolta si concluse con la battaglia di Taillebourg del 1242.\nDa allora sino alla fine del Medioevo la nobilt\u00e0 del Poitou prese parte a tutti i movimenti di contestazione del potere centrale.\nEt\u00e0 moderna.\nNel XVI secolo la Riforma protestante prese piede nella provincia, in seguito al passaggio di Giovanni Calvino, e soprattutto nelle campagne. La provincia sostenne fedelmente i protestanti durante le guerre di religione e ne ebbe gravi danni (assedi di Niort e di Poitiers).\nGli abitanti del Poitou formarono una parte importante dei coloni della Nuova Francia (Qu\u00e9bec e Acadia). Nel 1790 dal Poitou si formarono i dipartimenti della Vandea, delle Due S\u00e8vres e della Vienne.\nEt\u00e0 contemporanea.\nSotto il regime di Vichy, con la creazione delle regioni francesi, il Poitou fu inglobato nel Poitou-Charentes. Tale regione priva di identit\u00e0 propria, corrispondente al centro-ovest della Francia, fu creata per colmare il vuoto di autorit\u00e0 fra Tours e Bordeaux, riunendo quattro antiche province: Poitou, Angoumois, Saintonge e Aunis. Poitiers fu scelta come sede di prefettura, soprattutto perch\u00e9 sede di universit\u00e0."}
{"id": "1108591", "revid": "1543377", "url": "https://it.wikipedia.org/wiki?curid=1108591", "title": "New wave of American heavy metal", "text": "New wave of American heavy metal (abbreviato in NWOAHM) \u00e8 un termine coniato per indicare tutte quelle heavy metal band statunitensi e canadesi nate tra il finire degli anni novanta ai primi anni 2000 e che hanno raggiunto la popolarit\u00e0 con generi come il nu metal, il groove metal, il metalcore e i suoi sottogeneri. \nStoria.\nAnalogamente alla New wave of British heavy metal, anche questa corrente non \u00e8 relativa ad un genere preciso e non indica uno stile preciso, ma si limita a raggruppare diversi gruppi musicali emersi in un certo periodo storico, rigorosamente di nazionalit\u00e0 statunitense e canadese, e relativi a diverse forme di heavy metal moderno, talvolta anche ibride o con influenze esterne (lo stesso metalcore, genere principale dell'ondata, \u00e8 per definizione un ibrido tra hardcore punk e heavy metal). Il termine, emerso , \u00e8 in sostanza una classificazione che sta ad indicare il proliferare di metal band americane in risposta a quelle europee (), relative particolarmente a precisi sottogeneri di heavy metal, su tutti il metalcore.\nLa NWOAHM spesso viene erroneamente scambiata come un vero e proprio genere a s\u00e9 stante, ma in realt\u00e0 indica solo un raggruppamento di complessi musicali, indifferentemente dallo stile suonato. Le cause sono da ritrovare nel fatto che la gran parte delle band incluse in questo filone facciano parte della scena metalcore, fino a portare ad un'ambivalenza dei due termini."}
{"id": "1108594", "revid": "287204", "url": "https://it.wikipedia.org/wiki?curid=1108594", "title": "Andrew Bynum", "text": "Era un centro da 2,13 m, per due volte campione NBA, nel 2009 e nel 2010 con i Los Angeles Lakers. \u00c8 stato selezionato per l'All-Star Game nel 2012.\nEra un giocatore tra i pi\u00f9 forti ai tempi del liceo prima di decidere di rinunciare al college e di entrare in NBA nel 2005. \u00c8 stato selezionato con la decima scelta complessiva dei Los Angeles Lakers, ed \u00e8 diventato il giocatore pi\u00f9 giovane ad aver mai giocato in una partita NBA . Nel 2012, \u00e8 stato scambiato dopo 7 stagioni con i Lakers ai Philadelphia 76ers come parte di un scambio a quattro squadre che ha portato Dwight Howard a Los Angeles. Bynum ha perso l'intera stagione 2012-13 a causa di alcuni problemi al ginocchio. Ha firmato un contratto free agent per Cleveland, dove ha giocato brevemente prima di essere scambiato a i Chicago Bulls, che in seguito lo hanno reso , a loro volta, free agent. Firm\u00f2 poi con gli Indiana Pacers per il resto della stagione 2013-14.\nHigh school.\nAll'inizio ha frequentato la West Windsor-Plainsboro High School North nella sua citt\u00e0 natale, ma poi dopo il primo anno si \u00e8 trasferito alla Solebury School in New Hope (Pennsylvania). Successivamente si \u00e8 iscritto alla St. Joseph High School a Metuchen, New Jersey. Nel suo primo anno della scuola superiore Bynum ha raggiunto una media a partita di 16,0 punti, 13,0 rimbalzi e 6,0 stoppate. D'altra parte il suo ultimo anno \u00e8 riuscito a viaggiare a una in media 22,4 punti, 16,8 rimbalzi e 5,3 stoppate per partita. .\nNBA.\nStagione da rookie (2005-2006).\nIl piano iniziale di Bynum era frequentare la University of Connecticut ma poi ha deciso di rinunciare all'universit\u00e0 e si \u00e8 dichiarato eleggibile per il draft NBA 2005, in cui \u00e8 stato selezionato dai Los Angeles Lakers come 10\u00aa scelta assoluta. Bynum cos\u00ec \u00e8 diventato il pi\u00f9 giovane giocatore mai selezionato al draft, battendo il precedente record della scelta dei Portland Trail Blazers, Jermaine O'Neal nel draft NBA 1996. Aveva solo 17 anni, 8 mesi e 2 giorni.\nQuesto record rimarr\u00e0 probabilmente imbattuto, dato che in una riunione il nuovo collettivo organizzatore insieme ai proprietari delle franchigie NBA e ai giocatori NBA si \u00e8 accordata sul fatto che non possano essere scelti giocatori che siano solo all'ultimo anno delle high school e abbiano meno di 19 anni prima del 31 dicembre del calendario del draft.\nIl 2 novembre 2005, durante la prima partita dei Los Angeles Lakers in stagione contro i Denver Nuggets, Andrew Bynum ha giocato sei minuti ed \u00e8 diventato il pi\u00f9 giovane giocatore ad aver mai giocato in una partita NBA all'et\u00e0 di 18 anni e 6 giorni. Per la cronaca in quella partita, Bynum ha sbagliato due tiri ma ha catturato due rimbalzi e fatto due stoppate.\nIn una partita contro i Miami Heat il 16 gennaio 2006 si sono verificati dei memorabili avvenimenti cominciati quando l'ex Shaquille O'Neal ha schiacciato su Bynum, facendo cadere in malo modo a terra il giovane rookie. Poi nella successiva giocata, Bynum ha preso palla in post basso, ha fintato a destra, ed \u00e8 andato a sinistra, beffando O'Neal e schiacciando. Bynum ha esultato correndo dall'altra parte del campo e ha ricevuto delle spinte da Shaquille O'Neal. Entrambi i giocatori hanno ricevuto il fallo tecnico per l'incidente..\nDopo averlo scelto nel draft, i Los Angeles Lakers hanno assunto il centro (che \u00e8 stato posto nella Hall of Fame) Kareem Abdul-Jabbar come assistente personale dei centri della squadra, ma soprattutto di Bynum.\nBynum ha giocato partite davvero formidabili con ottime performance, ma \u00e8 stato abbastanza lontano da un dominio costante sotto canestro . Ha raggiunto il suo career high con 16 rimbalzi e 7 stoppate il 26 gennaio 2006 contro i Charlotte Bobcats. La sua prima doppia doppia \u00e8 avvenuta il 7 novembre con 20 punti, 14 rimbalzi e 3 stoppate contro il Minnesota Timberwolves. La sua seconda doppia - doppia \u00e8 avvenuta il 5 gennaio contro i Denver Nuggets con 19 punti, 10 rimbalzi e 6 stoppate.\nStagione 2006-07.\nQuando poi i centri Chris Mihm e Kwame Brown si sono entrambi infortunati all'inizio della stagione 2006-07, Bynum ha avuto il suo spazio da centro titolare per gran parte dell'inizio della stagione. Tra le prestazioni notevoli Bynum ha segnato 18 punti e ha preso 9 rimbalzi in 24 minuti contro i Phoenix Suns il 31 ottobre 2006, realizzando sette dei suoi undici tentativi dal campo. \u00c8 apparso in 82 partite ed \u00e8 partito dal quintetto iniziale 53 volte terminando la stagione con una media di 7,8 punti e 5,9 rimbalzi, 1,6 stoppate in poco pi\u00f9 di 21 minuti per partita. Durante la stagione, i New Jersey Nets erano interessati a scambiare Bynum per Jason Kidd.\nStagione 2007-08.\nBynum ha aiutato i Lakers a raggiungere un ottimo record iniziale 26-11, che era al momento il miglior record nella Divisione del Pacifico. Bynum ha giocato 35 partite ed \u00e8 partito dal quintetto iniziale in 25 partite durante la stagione. Il giorno di Natale contro i Phoenix Suns, ha realizzato 11 di 13 tiri tentati per un totale di 28 punti, 4 assisti e 2 blocchi. Il 13 gennaio 2008, ha subito un infortunio durante una partita contro i Memphis Grizzlies . Bynum ha slogato parzialmente la sua rotula di sinistra quando \u00e8 maldestramente atterrato sul piede sinistro del suo compagno di squadra Lamar Odom mentre stava tentando di afferrare un rimbalzo. Dopo l'infortunio di Bynum, i Lakers hanno preso Pau Gasol dai Memphis Grizzlies.\nStagione 2008-09.\nVince il 1\u00ba titolo con i Los Angeles Lakers pur non prendendo parte alle prime 32 partite della stagione a causa del ginocchio operato che continuava a dargli dolore. Al suo rientro ha riguadagnato minutaggio ed il suo posto da titolare. Ai play-off gioca tutte le 23 partite partendo 18 volte da titolare. Il 30 ottobre 2008 firma un'estensione del contratto per altri 4 anni a 14,5 milioni di dollari a stagione.\nStagione 2011-12.\nViene inserito nel quintetto base della NBA Western Conference per l'edizione 2012 dell'NBA All-Star Game.\nLa stagione 2011-12 \u00e8 quella della sua definitiva esplosione. Durante la regular season, a differenza delle stagioni precedenti \u00e8 costretto a saltare per infortunio solo un incontro, e la continuit\u00e0 di impiego e di minutaggio (35,2 di media) lo rendono uno dei migliori centri della lega; raggiunge in media il massimo in carriera sia nei punti (18,7), sia nei rimbalzi (11,8), con la doppia-doppia di media (37 totali stagionali).\nL'11 aprile 2012 nella vittoria per 91-84 contro i San Antonio Spurs mette a segno 16 punti ma soprattutto con 30 rimbalzi (22 difensivi), suo massimo in carriera e secondo giocatore dopo Kevin Love a riuscirci dal 1996.\nNel primo match dei play-off contro i Denver Nuggets firma una tripla doppia strepitosa di 10 punti, 13 rimbalzi e 10 stoppate. \u00c8 il record assoluto di stoppate in un incontro dei play-off NBA.\nPhiladelphia 76ers (2012\u20132013).\nIl 10 agosto 2012 passa ai Philadelphia 76ers nell'affare che porta Dwight Howard ai Los Angeles Lakers. A Philadelphia non scende mai in campo a causa di gravi problemi alle ginocchia. A fine stagione diventa free-agent e i Sixers decidono di lasciarlo libero di trovarsi una nuova squadra.\nCleveland Cavaliers (2013\u20132014).\nIl 19 luglio 2013 firma per i Cleveland Cavaliers. Il 7 gennaio 2014 viene coinvolto in una trade che lo vede passare, assieme a tre scelte ai futuri Draft NBA, ai Chicago Bulls in cambio di Luol Deng. Il giorno seguente viene tagliato, rimanendo free agent.\nIndiana Pacers (2014).\nIl 1\u00ba febbraio 2014 firma un contratto al minimo salariale per il resto della stagione con gli Indiana Pacers. In regular season gioca solo 2 partite, dopodich\u00e9 la squadra decide di tenerlo fuori fino ai playoff citando i soliti problemi alle ginocchia. Iniziati i play-off, i Pacers comunicano che il giocatore salter\u00e0 l'intero 1\u00ba turno per essere in piena forma quello successivo. Fuori per gara-1 del 2\u00ba turno contro Washington, prima dell'inizio di gara-2 arriva l'annuncio che Bynum non avrebbe pi\u00f9 preso parte ad alcuna attivit\u00e0 con la squadra, chiudendo cos\u00ec la sua esperienza in maglia Pacers.\nStatistiche.\n\"Statistiche aggiornate al 13 aprile 2012\""}
{"id": "1108601", "revid": "120899514", "url": "https://it.wikipedia.org/wiki?curid=1108601", "title": "Jiahu", "text": "Jiahu (\u8cc8\u6e56\u907a\u5740, pinyin: \"Ji\u01ceh\u00fa\") \u00e8 un sito Neolitico situato nei pressi del Fiume Giallo, uno dei primi insediamenti della pianura centrale della Cina, nella contea di Wuyang, nella provincia di Henan. Gli archeologi considerano il sito uno dei pi\u00f9 antichi esempi di Cultura di Peiligang.\nL'insediamento si \u00e8 formato tra il 7000 e il 5800 a.C., e successivamente abbandonato a causa di inondazioni. \u00c8 circondato da un fossato e copre un'area di 55.000 m\u00b2. Scoperto nel 1962 dall'archeologo Zhu Zhi, \u00e8 stato oggetto solo recentemente di scavi intensivi, ma non \u00e8 ancora del tutto esplorato.\nFasi.\nGli archeologi hanno suddiviso Jiahu in tre fasi temporali distinte.\nLa fase pi\u00f9 antica copre un periodo compreso tra il 7000 ed il 6600 a.C., l'intermedia si situa tra il 6600 e il 6200 a.C., mentre l'ultima parte copre il periodo che va dal 6200 al 5800 a.C. Le ultime due fasi corrispondono alla cultura di Peiligang, mentre la fase pi\u00f9 antica \u00e8 esclusiva di Jiahu.\nColtivazioni.\nGli abitanti di Jiahu coltivavano il miglio e il riso. Mentre la coltivazione del miglio \u00e8 in comune con la cultura di Peiligang, la coltivazione del riso presso Jiahu \u00e8 unica, ed \u00e8 una delle prime che si conoscano, la pi\u00f9 antica nella storia nel nord della Cina.\nRitrovamenti.\nA Jiahu sono state scoperti pi\u00f9 di 300 sepolcri, contenenti diverse offerte votive tra cui ceramiche e persino gusci di testuggine. Una delle pi\u00f9 importanti scoperte di questo sito consiste in alcuni flauti ricavati da un osso di una gru della Manciuria. Al periodo pi\u00f9 antico risale il ritrovamento una coppia di flauti a scala tetratonica e pentatonica, mentre alla fase intermedia risalgono diversi flauti, compresa un'interessante coppia di flauti a scala esatonica. Uno di questi era spezzato, mentre gli altri sembravano la replica esatta del primo. Il secondo flauto presentava l'evidenza di un adattamento eseguito per far corrispondere il suono a quello del primo flauto. L'innovazione dell'ultimo periodo storico comprende l'uso della scala eptatonica.\nNel sito Jiahu sono stati trovati alcuni dei pi\u00f9 antichi reperti di vasellame in ceramica del Neolitico cinese. Mediante opportune analisi chimiche \u00e8 stato dimostrato che gli antichi abitanti del luogo utilizzavano un procedimento di saccarificazione dell'alcool dal riso, miele e biancospino.\nIscrizioni.\nA Jiau sono inoltre stati identificati undici segni, nove su guscio di tartaruga e due su osso, come possibile evidenza di una proto-scrittura. I segni risalgono probabilmente alla fase intermedia. Alcuni segni sono piuttosto simili ai pi\u00f9 antichi simboli cinesi per \"occhio\" (\u76ee) e \"sole\" (\u65e5). Si sta valutando se questi segni possano corrispondere a quelli trovati negli\nossi oracolari della dinastia Shang, data la notevole concordanza con i caratteri Shang.\nSi potrebbe pertanto trattare di una scrittura avente soprattutto funzione divinatoria, come quella degli ossi oracolari della cultura Shang."}
{"id": "1108605", "revid": "767487", "url": "https://it.wikipedia.org/wiki?curid=1108605", "title": "The Toxic Avenger (film)", "text": "The Toxic Avenger (trad. lett. \"Il Vendicatore Tossico\") \u00e8 un film del 1984, diretto da Lloyd Kaufman e Michael Herz, prodotto dalla Troma. \u00c8 il primo horror prodotto dalla Troma, fino ad allora conosciuta per una serie di commedie demenziali e sexy. Costato 500.000 dollari, inizialmente il film fu ignorato dal pubblico statunitense, ma successivamente riscosse un notevole successo, grazie al passaparola e ad una serie di proiezioni a mezzanotte al Bleecker Street Cinemas di New York, ed \u00e8 divenuto un cult movie e il film simbolo della Troma.\nL'immagine di Toxic che alza al cielo il suo spazzolone \u00e8 divenuto il simbolo della Troma, ed \u00e8 presente sul suo logo. Nel 2006 Kaufman e Trent Haaga scrissero un romanzo sul film, intitolato \"The Toxic Avenger: The Novel\". La versione italiana del film fu distribuita in versione senza tagli in VHS tramite la Bulldog Video, le edizioni successive invece sono censurate.\nTrama.\nNell'immaginaria citt\u00e0 di Tromaville vive il giovane Melvin Ferd, un ragazzo imbranato che lavora nella palestra chiamata Tromaville Health Club. Melvin viene giornalmente deriso e maltrattato dai giovani che frequentano la palestra (ad esempio viene costretto a indossare un tut\u00f9 e a baciare una pecora). Durante uno di questi pesanti scherzi, Melvin viene inseguito da alcuni giovani che ridono di lui e precipita da una finestra, cadendo in un contenitore di rifiuti tossici. Melvin prende improvvisamente fuoco e corre urlando.\nUn gruppo di spacciatori, capeggiati da Cigar Face, sta tentando di corrompere il poliziotto O'Clancy. Quando questi rifiuta il denaro, sbuca una creatura mostruosa, Toxic Avenger (Melvin dopo la trasformazione), che salva il poliziotto ingaggiando una violenta lotta con gli spacciatori. Toxic torna a casa dalla madre, che per\u00f2 \u00e8 terrorizzata e non lo fa entrare, perci\u00f2 si costruisce un'abitazione di fortuna situata nella discarica di rifiuti tossici.\nIntanto tre uomini fanno irruzione in un ristorante messicano. Gli uomini uccidono uno dei padroni e tentano di violentare Sarah, una ragazza cieca. Proprio in quell'istante arriva Toxic Avenger, che salva Sarah eliminando tutta la banda. Sarah \u00e8 in lacrime per la morte del suo cane, ucciso dalla banda. Toxic la consola e la porta con s\u00e9. I due fanno amicizia e si innamorano. Toxic diventa in breve un supereroe, amato dai cittadini onesti di Tromaville, che combatte il crimine armato di uno spazzolone.\nToxic non ha motivazioni morali. La questione della bont\u00e0 del nuovo supereroe viene liquidata da uno scienziato che, intervistato dalla TV locale, dice: \"Il mostro deve aver sviluppato un istinto basilare che lo spinge \u2013 e, anzi, gli ordina \u2013 di distruggere il male\".\nIl capo del crimine di Tromaville si rivela essere il sindaco Belgoody, che inizia a dare la caccia a Toxic. Approfittando dell'uccisione di una donna anziana innocente da parte di Toxic (ma in realt\u00e0 la donna \u00e8 una pericolosa criminale a capo di una banda di spacciatori), il sindaco chiede l'intervento della Guardia nazionale. Toxic, preoccupato della sua incontrollabile violenza, si rifugia con Sarah in un bosco, ma i due vengono presto scovati. Il sindaco ordina alla guardia nazionale di ucciderlo, ma i cittadini di Tromaville intervengono in sua difesa. Toxic uccide il sindaco e riporta la calma a Tromaville.\nIl film si chiude con una voce fuori campo che rassicura gli abitanti di Tromaville, perch\u00e9 adesso a vegliare sulla citt\u00e0 c'\u00e8 il Vendicatore Tossico.\nStile.\n\"The Toxic Avenger\" codific\u00f2 definitivamente lo stile della Troma, fatto di una contaminazione di vari generi quali la commedia demenziale, la fantascienza e lo splatter, e immagini politicamente scorrette. In questo film vengono uccisi un bambino (investito da una macchina mentre pedala una bicicletta), una donna anziana (rinchiusa in una lavatrice) e un cane, che viene colpito da una pallottola.\nProduzione.\nL'idea del film venne a Lloyd Kaufman nel 1975, dopo aver letto un articolo su \"Variety\" che sosteneva che il genere horror fosse finito. Tuttavia solo nel 1985 Kaufman pot\u00e9 iniziare le riprese, con il titolo di lavorazione \"Health Club Horror\".\nIl film \u00e8 costato circa 475.000 dollari.\nRiprese.\nLe riprese del film furono effettuate in New Jersey e a New York.\nL'attore Patrick Kilpatrick, che interpreta Leroy, uno dei rapinatori del ristorante messicano, abbandon\u00f2 il set del film dopo aver interpretato una scena in cui puntava una pistola contro un bambino.\nL'attore che interpreta uno dei rapinatori a cui Toxic Avenger strappa un braccio era realmente privo dell'arto.\nMitch Cohen doveva subire ogni giorno quattro ore di trucco, per impersonare Toxic Avenger. Quando indossava il costume poteva nutrirsi soltanto con l'ausilio di una cannuccia. Per realizzare il volto di Toxic Avenger, Kaufman si ispir\u00f2 a un quadro di Pablo Picasso.\nLa testa schiacciata del bambino investito dalla macchina mentre si trova su una bicicletta fu realizzata con un melone ripieno di sciroppo di mais e colorante rosso. Al melone fu applicata una parrucca, quindi fu piazzato su un manichino. Kaufman pens\u00f2 a questa sequenza ricordandosi un evento realmente accadutogli: una volta invest\u00ec con la macchina sua sorella, ferendola. Le interiora del cane erano in realt\u00e0 degli spaghetti, colorati con della vernice grigia.\nDurante le riprese nel quartiere di Shinbone Alley un senza tetto rub\u00f2 una pistola e minacci\u00f2 parte della troupe.\nSequel.\nIl film ha generato tre sequel: \"The Toxic Avenger Part II\" (1989), ' (1989) e ' (2000). Nel 1991 la Marvel ha prodotto una serie di fumetti ispirati a \"The Toxic Avenger\". \u00c8 anche uscita una serie di cartoni animati che hanno come soggetto Toxic Avenger, intitolata \"Toxic Crusaders\". Inoltre il film \u00e8 stato trasposto due volte in musical: nel 2004 (\"Toxic Avenger: The Musical\") e nel 2005 (\"Toxic Avenger: The Musikill\"). Il 5 settembre 2010 venne annunciato un quinto sequel, intitolato \"\", la cui uscita \u00e8 prevista per il 2013.\nRifacimento.\nNell'aprile 2010 fu annunciato che la Endemol avrebbe realizzato in collaborazione con i produttori Richard Saperstein e Akiva Goldsman un rifacimento de \"Il vendicatore tossico\" per il futuro. Il nuovo film, sarebbe stato trasformato da una commedia dalle tonalit\u00e0 orrorifiche a una commedia per famiglie VM 13, cambiando inoltre alcuni aspetti del personaggio rendendolo \u00abadatto a questi tempi di consapevolezza ambientale\u00bb. L'uscita del remake \u00e8 prevista per il 2013 e sar\u00e0 diretto da Steve Pink.\nVersione director's cut.\nNegli Stati Uniti usc\u00ec una versione director's cut del film, della durata di 110 minuti. Questa versione contiene pi\u00f9 immagini splatter, come alcuni dettagli dell'uccisione del bambino e della donna anziana. Inoltre solo nella versione director's cut appare Marisa Tomei, in seguito Premio Oscar."}
{"id": "1108606", "revid": "293714", "url": "https://it.wikipedia.org/wiki?curid=1108606", "title": "Pseudo-Isidoro", "text": "Pseudo-Isidoro \u00e8 lo pseudonimo con cui \u00e8 noto l'autore (o pi\u00f9 probabilmente gli autori) di un'estesa e influente raccolta di decretali, lettere ed altri documenti ecclesiastici apocrifi, prodotta intorno all'anno 850, nel nord-est della Francia, sotto il nome, non meglio identificato, di \"Isidoro Mercator\". Una volta accertata la natura spuria dei materiali contenuti, la raccolta di testi giuridici \u00e8 stata chiamata Decretali dello Pseudo-Isidoro, o Decretali pseudoisidoriane.\nIntroduzione.\nLe \"Decretali dello Pseudo-Isidoro\", note anche come \"Pseudo Isidoriana\", sono una falsificazione attribuita ai papi dei primi secoli, da Clemente I a Gregorio I, inserite nel IX secolo in una raccolta di norme da un certo \"Isidoro Mercator\". Il nome di \"Decretali dello Pseudo-Isidoro\" divenne espressione di uso comune quando, nel XV secolo, si impose la critica testuale. Poich\u00e9 le decretali e le lettere non papali sono unite a canoni spagnoli spuri e ad altri falsi documenti, il loro primo editore, Bernhard Eduard Simson, nel 1886, diede loro il titolo di \"Pseudo-Isidorian Forgeries\" (\"Falsi dello Pseudo-Isidoro\").\nUna misura dell'ampia diffusione che ebbe la collezione nel Medioevo pu\u00f2 trarsi dalla sopravvivenza di 75 documenti della collezione dello Pseudo-Isidoro e dal fatto che spesso la copia di un singolo documento differisce da altre copie dello stesso documento. La raccolta si accrebbe progressivamente con l'aggiunta di nuovo materiale a quello preesistente. Il falsario si bas\u00f2 sulla collezione \"Hispana Gallica Augustodunensis\", interpolando i suoi falsi ai documenti autentici ivi conservati, mentre il \"Liber pontificalis\" fu usato dal falsario come una guida storica.\nLa collezione dello Pseudo-Isidoro comprende anche la \"Donazione di Costantino\" che, da sola, rappresenta uno dei pi\u00f9 grandi falsi della storia. Le falsificazioni furono accertate in base all'uso anacronistico della lingua Vulgata e del \"Breviarium Alaricianum\" (risalente al 506) nelle decretali dei primi papi. Tali lettere erano sconosciute prima dell'852 - 857, per cui la data indicata \u00e8 da considerare precedente (\"ante quem\") alla loro composizione.\nFu necessario un enorme lavoro e altrettanta erudizione per creare tutta l'opera. Per attestarne la credibilit\u00e0, non pot\u00e9 mancare l'utilizzo di un'ampia scelta di fonti storiche genuine. L'opinione generale \u00e8 che l'operazione fu condotta in Francia, avendo a scopo la riaffermazione dell'autonomia dei vescovi dal potere laico e il rafforzamento dell'autorit\u00e0 pontificia.\nL'autore.\nIl nome \"Pseudo-Isidoro\" fu dato all'autore - o agli autori - da studiosi posteriori, che lo chiamarono anche \"Isidoro Mercator\", nome da non confondere con il noto e precedente Isidoro di Siviglia.\nAlla stesura dell'opera provvidero probabilmente mani diverse, tutte per\u00f2 sotto il controllo di un'unica regia, la cui identit\u00e0 resta sconosciuta; \u00e8 stato provato che i manoscritti utilizzati provenivano dalla biblioteca del monastero di Corbie, il cui abate, in carica dall'842 all'847, Pascasio Radberto, potrebbe pertanto essere uno dei responsabili dell'operazione. L'insieme dei falsi documenti fu completato intorno agli anni 847 - 852 e furono diffusi nella diocesi di Reims: \u00e8 possibile che a richiederne la stesura sia stato Ebbone, arcivescovo di Reims negli anni 840 e 841.\nI documenti.\nLe falsificazioni riscontrate sono le seguenti:\nAltre falsificazioni minori sono:\nIl contesto storico.\nLa storia turbolenta dell'Impero carolingio nella prima met\u00e0 del IX secolo fa da sfondo alla scena in cui fu organizzata l'opera di falsificazione. Negli anni trenta l'imperatore Ludovico il Pio fu deposto dai figli, salvo riguadagnare il trono pochi anni dopo con il concilio di Thionville. Arcivescovi e vescovi giocarono un ruolo importante: essi gli imposero penitenze per la sua vita da loro giudicata peccaminosa, in modo da preparare e giustificare la sua deposizione. Quest'intrusione nelle vicende politiche dell'Impero si dimostr\u00f2 disastrosa per alcuni di questi ecclesiastici: essi, con una procedura piuttosto sommaria, furono infatti privati dei loro benefici ed esiliati. \u00c8 per questo motivo che il principale interesse del falsario fu la difesa della legittimit\u00e0 dei vescovi nell'ingerirsi nella vita politica dell'Impero.\nLo \"Pseudo-Isidoro\" intese anche privilegiare i poteri papali, assoggettando loro ogni altra autorit\u00e0 ecclesiastica. Al tempo della composizione delle \"Decretali\", il papato stava cadendo nel suo punto pi\u00f9 basso, morale e istituzionale, che toccher\u00e0 infatti nei successivi secoli IX e X, e non era in condizione di esercitare nessuna delle prerogative che lo Pseudo-Isidoro avrebbe voluto attribuirgli. In qualche modo quelle falsificazioni contribuirono anche a far cadere il papato in quella situazione, per quanto tale conseguenza fosse ben lontana dalle intenzioni dei pii perpetratori di quella frode.\nContenuto.\nLe decretali falsamente attribuite ai primi papi martiri affermano la proibizione di accusare un vescovo di delitti, condannando alla dannazione eterna chi si permettesse di perseguire un vescovo. In caso dell'apertura di un processo contro un vescovo, questi avrebbe diritto tanto a scegliere i propri giudici che di appellarsi al papa: in sostanza, se ne stabiliva l'impunit\u00e0.\nNello stesso tempo vi \u00e8 un'accentuata animosit\u00e0 contro metropolitani e arcivescovi, che possono agire fuori la loro diocesi unicamente con il consenso di tutti i vescovi della provincia, ciascuno dei quali pu\u00f2 appellarsi al papa contro di loro: ma nel IX secolo il papa non aveva ancora il potere che otterr\u00e0 non prima di tre secoli dopo. Altre parti dei falsi trattano in modo convenzionale questioni di ortodossia di fede, in particolare le relazioni fra le tre persone della Trinit\u00e0: anche la liturgia e i sacramenti sono argomenti che interessano lo Pseudo-Isidoro.\nLa collezione delle lettere papali e dei testi conciliari riempie pi\u00f9 di 700 pagine dell'edizione curata da Paul Hinschius, le \"Decretales Pseudoisidorianae et Capitula Angilramni\", stampata a Lipsia nel 1863. I falsi, lungi dall'essere invenzioni di sana pianta, sono inseriti come tessere nel mosaico di testi autentici e mostrano una notevole erudizione da parte dell'autore. La Bibbia, il Diritto romano, le legislazione franca e visigota, i testi conciliari, le lettere papali autentiche, statuti locali, scritti teologici, opere di storia, sono la miniera dell'opera del falsario. Si sono identificate centinaia di fonti diverse e i risultati non sono probabilmente definitivi. Inoltre, i falsi non sono costituiti da materiali semplicemente copiati ma sono artisticamente adattati nei diversi contesti; cos\u00ec, certe false sentenze di circa dieci parole appaiono in non meno di otto differenti versioni.\nLe conseguenze delle false Decretali.\nPer circa due secoli esse furono poco note: per quanto fossero conosciuti un buon numero di manoscritti risalenti al IX o X secolo, nel complesso si sono conservati meno di cento manoscritti, databili dal IX al XVI secolo, e le collezioni canoniche citano appena le false \"Decretali\" fino all'XI secolo.\nNell'XI secolo la situazione cambi\u00f2 rapidamente, sotto l'impeto delle riforme gregoriane e della lotta per le investiture. La spinta dei movimenti riformatori monastici e gli sforzi di alcuni imperatori fece s\u00ec che un gruppo di cardinali e una serie di papi si sforzarono di eliminare tanto gli abusi ecclesiastici quanto il controllo imperiale sulla Chiesa, gi\u00e0 liberata in gran parte dall'influsso della nobilt\u00e0 romana. I tentativi dei riformatori entrarono in conflitto con i poteri temporali ma i vescovi-feudatari rappresentavano la spina dorsale della struttura dell'amministrazione imperiale, cosicch\u00e9 gli Imperatori erano costretti a intervenire nella loro nomina. La mescolanza dei due poteri, temporale e spirituale, costituiva un peccato mortale agli occhi dei sinceri riformatori: non a caso, secondo la tradizione, san Pietro aveva condannato Simon Mago per la sua volont\u00e0 di comperare i poteri ecclesiastici, unendo il mondano allo spirituale.\nStante questa situazione, le false lettere attribuite a venerabili papi del passato furono un'autentica benedizione per le tesi dei riformatori ecclesiastici, dal momento che esse furono utilizzate per dimostrare che le pratiche introdotte dagli imperatori erano in stridente contraddizione con le pi\u00f9 antiche tradizioni della Chiesa. Le \"Decretali\" ebbero un duplice effetto: garantirono l'indipendenza dei vescovi dal potere laico ma li posero anche sotto lo stretto controllo del papa romano.\nQuesta tendenza prevalse fino al 1140 circa: il canonista Graziano pubblic\u00f2 la \"Concordia discordantium canonum\" che sostitu\u00ec sempre pi\u00f9 le vecchie collezioni, venendo cos\u00ec considerata la pi\u00f9 autorevole. Graziano fece anche uso di testi tratti dall'arsenale dei falsi, ma forse soltanto in modo indiretto; con la sua opera, l'influsso immediato delle false \"Decretali\" giunse alla fine. Gi\u00e0 base delle leggi di procedura, la loro tendenza quasi si rovesci\u00f2 rispetto a quel che i falsari avevano inteso rappresentare nel IX secolo: l'indipendenza dei vescovi, che quelle \"Decretali\" intendevano garantire, fu sempre pi\u00f9 annullata dal sopraggiunto potere sovrastante della Chiesa romana.\nDurante il Medioevo sorsero dubbi sulla genuinit\u00e0 delle lettere papali e con il progredire degli studi filologici, i dubbi si rafforzarono: gi\u00e0 il filosofo umanista, cardinale Nicola Cusano, not\u00f2 in loro anacronismi, come il fatto che un papa martire come Clemente I avesse voluto considerare preminenti determinate chiese locali rispetto ad altre basandosi sul fatto che i pagani avessero loro sacerdoti originari di quelle citt\u00e0. Nel XVI secolo gli storici protestanti criticarono sistematicamente le \"Decretali\", pur non riuscendo a riconoscerne la falsit\u00e0, finch\u00e9 il pastore calvinista David Blondel riusc\u00ec a dimostrare che in quegli scritti i papi dei primi secoli citavano nelle loro supposte lettere scrittori di secoli posteriori; a tale proposito, pubblic\u00f2 nel 1628 il suo risolutivo studio \"Pseudoisidorus et Turrianus vapulantes\", polemicamente diretto contro gli scritti del gesuita Francisco Torres, il maggiore sostenitore dell'autenticit\u00e0 delle \"Decretali\". Dopo vani tentativi di alcuni teologi cattolici di sostenere l'autenticit\u00e0 di quei documenti, dal XIX secolo nessuno mette pi\u00f9 in dubbio le falsificazioni presenti nelle \"Decretali\"."}
{"id": "1108609", "revid": "767487", "url": "https://it.wikipedia.org/wiki?curid=1108609", "title": "Gregorian", "text": "Gregorian \u00e8 un gruppo musicale tedesco, guidato da Frank Peterson, che rilegge, utilizzando il canto gregoriano, i pi\u00f9 famosi pezzi pop, rock e metal. Poich\u00e9 i loro arrangiamenti comprendono sia cantato che accompagnamento strumentale, non \u00e8 possibile etichettare questo genere come puro canto gregoriano (modulato sull'uso esclusivo della voce con l'assenza di ogni strumentazione).\nIn origine Gregorian fu concepito come un gruppo pi\u00f9 orientato verso il pop, sulla scia del successo degli Enigma. Fu cos\u00ec che nel 1991 venne alla luce l'album \"Sadisfaction\", con l'accompagnamento del duo vocale The Sisters of Oz Susana Espelleta (moglie di Peterson all'epoca) e Birgit Freud. Si tratta comunque dell'unico album in quello stile.\nNel 1998, Peterson e il suo gruppo decisero di fare cover di pezzi famosi in stile gregoriano.\nMembri.\nI membri del gruppo sono Richard Naxton (Naxos), Johnny Clucas (Johnny), Dan Hoadley (Dan), Chris Tickner (Chris T.), Richard Collier (Rich), Gerry O'Beime (Gerry), Gunther Laudahn, Lawrence White (Lorro), Jan-Eric Kohrs and Rob Fardell (Rob F.).\nAltri che contribuiscono alle parti vocali o sonore dei Gregorian sono Sarah Brightman (sotto lo pseudonimo Hepsibah), Frank Peterson, Amelia Brightman, e lo staff della Nemo Studio."}
{"id": "1108610", "revid": "339392", "url": "https://it.wikipedia.org/wiki?curid=1108610", "title": "Joao Batista In\u00e1cio Pi\u00e1", "text": ""}
{"id": "1108612", "revid": "113268613", "url": "https://it.wikipedia.org/wiki?curid=1108612", "title": "Roberto Manuzzi", "text": "Biografia.\nFin dai 18 anni milita in gruppi jazz e rock nel ruolo di tastierista, si diplomer\u00e0 in saxofono nel 1988 presso il Conservatorio di Bologna.\n \u00c8 stato docente di sassofono per molti anni presso la Scuola \"Giuseppe Verdi\" di Prato e fondatore e presidente della \"Scuola di Musica Moderna di Ferrara\" fino al 2000. Svolge un'attivit\u00e0 di musicista free-lance e parallelamente di arrangiatore e compositore.\nDal 1986 al 2013 ha fatto parte del gruppo del celebre cantautore Francesco Guccini con Ares Tavolazzi, Flaco Biondini, Vince Tempera, Antonio Marangolo ed Ellade Bandini.\nNel 2010, in duo con la pianista Paola Tagliani, \u00e8 uscito un suo album per sassofono e pianoforte pubblicato dalla casa editrice Artebambini di Bazzano. Nel 2014 \u00e8 stato pubblicato un secondo album, sempre di musiche composte da Manuzzi per sax e pianoforte ed eseguite in duo con la pianista Paola Tagliani, per l'etichetta discografica Velut Luna.\n docente di Musica di Insieme jazz presso il Conservatorio di Ferrara e responsabile di area per i \"nuovi linguaggi musicali\" (Jazz, elettronica)\nAlcune sue composizioni sono pubblicate a stampa dalle case editrici Wicky Music ed Eufonia."}
{"id": "1108613", "revid": "599013", "url": "https://it.wikipedia.org/wiki?curid=1108613", "title": "Soglia percettiva", "text": "In neurofisiologia e psicofisica, la soglia percettiva \u00e8 la soglia di percezione al di sotto della quale uno stimolo sensoriale non viene avvertito, o, rigorosamente, \u00e8 la soglia di percezione al di sotto della quale uno stimolo sensoriale viene percepito nel 50% delle stimolazioni. Lo stimolo minimo che pu\u00f2 essere percepito viene anche detto minimo discriminabile, e la pi\u00f9 piccola differenza discriminabile tra due stimoli viene detta \"soglia differenziale\". La soglia percettiva \u00e8 una misura di sensibilit\u00e0 e gli stimoli percepiti vengono detti sovraliminali (\"sopra la soglia\"), quelli non percepiti infraliminali (\"sotto la soglia\").\nSoglie di riferimento.\nPer ciascuno dei cinque sensi sono definite su base empirica delle soglie assolute di percezione:\nIn generale, le soglie ritenute fondamentali in psicofisica sono:\nStoria.\nCome metodologia di misura \u00e8 piuttosto antica e discende dagli esperimenti che Ernst Heinrich Weber condusse nella met\u00e0 del 1800 per studiare la relazione tra stimolo e percezione.\nGli esperimenti, integrati con le teorie di Gustav Theodor Fechner formarono il modello teorico noto come legge di Weber-Fechner.\nA met\u00e0 del 1900 Stanley Smith Stevens, psicofisico americano, introdusse la \"Stevens' power law\", pubblicando un volume che raccoglieva gli studi compiuti sul tema per tutta la prima met\u00e0 del 1900. Questa legge, conosciuta anche come stima di grandezza, ampliava il campo di applicazione della legge di Weber-Fechner a una pi\u00f9 ampia categoria di sensazioni.\nOggi la misura delle soglie di percezione \u00e8 utilizzata in molte discipline, anche tecniche, come ad esempio le tecnologie audio e video.\nEsempio di misura tattile secondo Weber-Fechner.\nPotere risolutivo tattile in diverse parti della cute del braccio. Consiste nel misurare la capacit\u00e0 di distinguere due stimoli applicati in cinque parti della cute e quindi calcolare l'acuit\u00e0 tattile.\nLe parti su cui applicare gli stimoli possono essere:\nPer ciascuna di queste parti sono noti i valori medi teorici, derivanti dal numero di recettori tattili presenti nella parte. Una parte offesa reagir\u00e0 in maniera molto diversa da quanto potrebbero essere i valori medi.\nLo stimolo si applica con un compasso a due punte, a un soggetto a cui \u00e8 impedita la vista della zona di stimolo. Si eseguono pi\u00f9 applicazioni, man mano diminuendo la distanza tra le punte del compasso, fino a che il soggetto \u00e8 in grado di distinguere i due stimoli. L'operazione viene ripetuta per tutte le parti, e i risultati sono utilizzati per costruire grafici da confrontare con i valori medi teorici.\nEsempio di stima di grandezza, secondo Stevens.\nIn questo caso i soggetti sono in grado di valutare direttamente una sensazione associandola a un numero. Al soggetto in esame si fa ascoltare un suono (stimolo sonoro) e gli si dice che tale suono ha intensit\u00e0 10. Al soggetto quindi si propone un altro stimolo sonoro e gli si chiede di valutarne l'intensit\u00e0 rispetto al precedente. Se ritiene che sia doppia dovr\u00e0 attribuirgli 20, se met\u00e0 cinque e cos\u00ec via. Secondo Stevens la funzione che descrive la relazione tra giudizio sensoriale del soggetto (\"F\") e l'intensit\u00e0 dello stimolo (\"I\") corrisponde a:\nformula_1\nin cui \"n\" \u00e8 un coefficiente che dipende dal tipo di sensazione; ad esempio per l'intensit\u00e0 luminosa \u00e8 pari a 0,33, per la lunghezza apparente a 1, per lo shock elettrico a 3,5."}
{"id": "1108629", "revid": "17204", "url": "https://it.wikipedia.org/wiki?curid=1108629", "title": "Ka-Zar, il grande", "text": ""}
{"id": "1108633", "revid": "12379", "url": "https://it.wikipedia.org/wiki?curid=1108633", "title": "Astounding Science-Fiction", "text": ""}
{"id": "1108639", "revid": "12379", "url": "https://it.wikipedia.org/wiki?curid=1108639", "title": "Analog Science Fact &amp; Fiction", "text": ""}
{"id": "1108642", "revid": "2036997", "url": "https://it.wikipedia.org/wiki?curid=1108642", "title": "Melek Ta'us", "text": "Melek \u1e6c\u0101\u02be\u016bs, noto anche come \"L'angelo pavone\" () \u00e8 la figura centrale per la religione degli Yazidi.\nSignificato religioso.\nGli Yazidi considerano Melek \u1e6c\u0101\u02be\u016bs come un angelo ribelle che si \u00e8 redento della sua colpa, ed \u00e8 diventato un demiurgo creatore del cosmo. Dopo il suo pentimento pianse per 7000 anni e le sue lacrime riempirono i 7 vasi che spensero il fuoco dell'inferno.\nIl termine \"M-l-k\" pu\u00f2 essere letto sia come \"Melek\", sia come \"Malak\". In arabo e in farsi, curdo, turco-ottomano, urdu, pashtu, indonesiano, somalo, swahili \"Malik\" (pl. \"muluk\") significa \"re\", mentre \"malak\" (pl. \"mal\u0101\u02beika\") significa \"angelo\". \"\u1e6c\u0101\u02be\u016bs\" significa \"pavone\" e deve essere collegato alle penne di pavone che sono presenti nella raffigurazione induista di un Avat\u0101ra. Questo spiega anche perch\u00e9, sebbene il pavone non sia presente nei luoghi dove Melek \u1e6c\u0101\u02be\u016bs \u00e8 venerato, risulta connesso - nella letteratura persiana - al simbolo della potenza divina.\nIl culto \u00e8 originario dell'India, dove il pavone \u00e8 animale stanziale. La sua immagine quindi simboleggia una presenza spirituale nel mondo.\nGli Yazidi credono che il riformatore della loro religione, lo sceicco \u02bfAd\u012b b. Mu\u1e63\u1e6daf\u0101, sia stato un'incarnazione di Melek \u1e6c\u0101\u02be\u016bs. Nelle pitture e nelle sculture Melek \u1e6c\u0101\u02be\u016bs \u00e8 sempre raffigurato come un pavone.\nRiscontri nelle altre religioni.\nDiverse confessioni cristiane, musulmane nonch\u00e9 altre religioni identificano Melek \u1e6c\u0101\u02be\u016bs con Lucifero o \"Shaytan\" (Satana). Gli Yazidi affermano che il loro dio \u00e8 \"il demone primo\" delle altre religioni e hanno il divieto di pronunciare la parola per la convinzione che nominare Dio sia blasfemo. Secondo il linguista curdo Jamal Nebez, la parola \"\u1e6c\u0101\u02be\u016bs\" potrebbe derivare dal greco ed essere collegata a \"Zeus\" e \"Theos\", vale a dire \"dio\". Melek Ta'us diventerebbe \"Angelo di Dio\", e la cosa sembrerebbe confermata dal fatto che gli stessi Yazidi vedono Melek \u1e6c\u0101\u02be\u016bs o \u1e6c\u0101\u02be\u016bs-e Melek ( pag. 21) come un'ipostasi divina.\nMa appare probabile il diretto collegamento etimologico del nome Ta'us con la parola greca \u03c4\u03b1\u03c9\u03c2 , che vuol dire pavone; tale proposta etimologica documenterebbe la formazione di questo culto in epoca pre islamica ed in un contesto di sincretismo cultuale tra comunit\u00e0 semitiche e comunit\u00e0 grecofone di origine ellenistica.\nGli Yazidi hanno dovuto subire molte persecuzioni, in quanto minoranza religiosa, e sono stati quasi sterminati in seguito a vari eccidi. Questo li ha portati a confondere i loro precetti con quelli dominanti dell'Islam."}
{"id": "1108643", "revid": "827882", "url": "https://it.wikipedia.org/wiki?curid=1108643", "title": "Ryu Hayabusa", "text": " \u00e8 il protagonista della serie \"Ninja Gaiden\", e un personaggio di \"Dead or Alive\". Entrambe le serie sono sviluppate della Tecmo. Il suo nome pu\u00f2 essere tradotto come \"drago\" (\"ry\u016b\"), e '\"falco\" (\"hayabusa\").\nPersonalit\u00e0.\nRyu \u00e8 un ninja molto rispettato, pi\u00f9 saggio e potente della maggior parte dei ninja della sua et\u00e0. Cresciuto nel Clan Hayabusa, capitanato da suo padre Ken Hayabusa (Joe nella nuova serie), Ryu svilupp\u00f2 un senso di apprendimento molto differente dai suoi compagni. Infatti, Ryu riesce ad analizzare eventi con un punto di vista astratto e filosofico. Il suo atteggiamento \u00e8 tranquillo e paziente, ma diventa eroico e combattivo quando \u00e8 necessario.\nHayate, della serie \"Dead or Alive\", \u00e8 il suo fedele amico. Ryu inoltre conosce Kasumi, sorella di Hayate, e Ayane, sorellastra di Kasumi e Hayate.\nDalla serie \"Ninja Gaiden\", Ryu mostra amicizia a Rachel, una cacciademoni in cerca di sua sorella, e Irene, primo amore di Ryu.\n\"Shadow Warrior\".\nLa prima serie di titolo in cui compare il ninja Ryu Hayabusa \u00e8 stata pubblicata in Europa con il titolo \"Shadow Warrior\", tranne per i titolo inediti che vengono indicati con il nome statunitense.\n\"Shadow Warriors\" (arcade).\nRyu appare per la prima volta come protagonista in \"Shadow Warriors\", videogioco arcade del 1988. Questo titolo per\u00f2 non presenta una trama e lo stesso protagonista non ha un nome, mentre l'unica cosa certa \u00e8 l'ambientazione negli Stati Uniti.\nTrilogia NES.\nTre videogiochi sono stati sviluppati per il NES, compresi poi nella compilation \"Ninja Gaiden Trilogy\" inedita in Europa. Essi seguono Ryu Hayabusa ed introducono sia il Clan Hayabusa, sia la mitica spada impugnata dal protagonista, la Spada del Drago.\nIn \"Shadow Warriors\" (1988) Ryu ricevette una lettera da suo padre Ken Hayabusa, il quale spieg\u00f2 di aver avuto un duello mortale con un altro ninja, Bloody Malth. Cos\u00ec, Ryu, impugn\u00f2 la Dragon Sword custodita nel suo villaggio, e si lanci\u00f2 alla ricerca del padre. Durante i suoi viaggi incontra Irene Lew e Bloody Malth. Pi\u00f9 avanti viene a sapere della morte di suo padre, da parte del maestro di Bloody Malth, Jaquio. Ryu si vendica uccidendo sia Jaquio che il dio demone.\nIn \" (1990) un nuovo nemico attende Ryu: Ashtar, anche conosciuto come l'Imperatore dell'Oscurit\u00e0, che trama per conquistare il mondo. Ryu si prepara per questa nuova avventura, dove incontra di nuovo Irene. Irene fu in seguito rapita dallo stesso Ashtar, come avvertimento per Ryu. La nuova Dark Sword of Chaos, creata dalla ossa del dio demone del primo capitolo, pass\u00f2 nelle mani di Ashtar, e dopo la resurrezione di Jaquio, divenne sua. Fortunatamente Ryu riusc\u00ec a sconfiggerlo di nuovo e a distruggerlo definitivamente.\nIn \" (1991) un doppelg\u00e4nger prese le sembianze di Ryu e assassin\u00f2 Irene, incastrando lo stesso Ryu. Durante le sue avventure, Ryu scopr\u00ec che Irene era ancora viva, e subito dopo che il doppelganger fu ingaggiato da Foster, il capo di Irene. All'inizio il doppelganger sconfisse Ryu, ma Ryu ritorn\u00f2 e riusc\u00ec a sconfiggerlo. Inaspettatamente, Foster fu tradito e ucciso dal suo collega Clancy. Irene e Ryu scoprirono le intenzioni malvagie di Clancy, e fortunatamente Ryu lo sconfisse.\n\"Shadow Warriors\" (Game Boy).\nNel 1991 \u00e8 stato pubblicato \"Shadow Warriors (Game Boy)\" per Game Boy, ambientato tre anni dopo la trilogia NES, in cui Ryu Hayabusa deve salvare la Citt\u00e0 di New York dall'Imperatore Gulf, un sottoposto di Jaquio.\n\"Ninja Gaiden\" (Game Gear).\nIn \"Ninja Gaiden\" per Game Gear, pubblicato nel 1991, Ryu ha il compito di fermare un'organizzazione malvagia che vuole far scoppiara la terza guerra mondiale, Anche se il gameplay \u00e8 molto simile ai titoli precedenti, la storia non sembra essere collegata ad essi.\n\"Ninja Gaiden\" (Master System).\nIn \"Ninja Gaiden\" per Sega Master System del 1992 Ryu deve recuperare una sacra pergamena rubata dal suo villaggio, dopo che esso \u00e8 stato raso al suolo ed ha portato all'estinzione del Clan Hayabusa. Anche questo titolo non presenta riferimenti a quelli passati.\n\"Ninja Gaiden\".\nSerie principale.\nNel 2004, come \"Ninja Gaiden\" per Xbox, la serie ha ricevuto un reboot ed \u00e8 stata reintitolata in tutte le localizzazioni \"Ninja Gaiden\". Essa si basa sull'ambientazione creata precedentemente dai vecchi videogiochi, con qualche modifica sostanziale, ed \u00e8 sviluppata dal Team Ninja Anche se non ci sono pretese di continuit\u00e0, il creatore Tomonobu Itagaki ha dichiarato che pu\u00f2 essere vista come con un prequel e che \u00e8 ambientata nello stesso universo della serie \"Dead or Alive\" in cui Ryu appare.\nNel primo titolo, il Clan Hayabusa fu attaccato dal malvagio samurai Doku, deciso ad impossessarsi della Spada del Drago Nero, custodita nel villaggio. Ryu parte cos\u00ec alla ricerca della spada e di giustizia per il suo clan. Durante il suo cammino incontra Rachel, cacciatrice di demoni in cerca di sua sorella. Osservato da Gamov e Discepolo oscuro, Ryu aiuta Rachel, fino ad incontrare sua sorella Alma, ormai trasformata in un demone. Alla fine della storia, Alma salva la vita di sua sorella da Doku, che viene sconfitto da Ryu. Inoltre, Ryu sconfigge l'imperatore Vigoor e tutti i demoni, e riconquista la sua spada. Lui e Rachel vengono a sapere che Gamov \u00e8 stato tradito e ucciso dal suo compagno Discepolo. Ryu sconfigge anche quest'ultimo, e distrugge la spada. Infine lascia Rachel e torna al suo villaggio.\nIn \"Ninja Gaiden Dragon Sword\" per Nintendo DS del 2008, Ryu si ritrova ad affrontare un Clan del Ragno Nero, che ha rapito l'ultima sacerdotessa del villaggio e custode dell'Occhio del Drago, Momiji.\nIn \"Ninja Gaiden 2\" del 2008 per Xbox 360 si scontra con un nuovo arcidemone, Vadzah, e i suoi quattro sottoposti, i quattro grandi demoni. Con l'aiuto di Sonia, riuscir\u00e0 nella sua missione.\nIn \"Ninja Gaiden 3\" per Xbox 360, PlayStation 3 e Wii U viene reclutato dalle Forze Speciali del Giappone per indagare sui recenti attentati terroristici a Londra, attribuiti alla misteriosa organizzazione dei LOA.\nSpin-off.\nNello spin-off \"\" del 2014 Ryu appare come il ninja che inizialmente combatte e sconfigge Yaiba del Clan Kamikaze, protagonista del gioco. Quest'ultimo viene per\u00f2 riportato in vita sotto forma di semi-robot, e giura di ritrovare e sconfiggere Ryu.\n\"Dead or Alive\".\nRyu Hayabusa appare anche nella serie \"Dead or Alive\", sempre del Team Ninja, in cui ricopre un ruolo molto ampio. In essa \u00e8 conosciuto semplicemente come Hayabusa.\n\"Dead or Alive\" (1996) \u00e8 ambientato due anni dopo il \"Ninja Gaiden\" per Xbox. Un giorno, Ryu viene a sapere che Kasumi, sorella del suo amico Hayate, lasci\u00f2 il suo clan per partecipare al primo torneo Dead or Alive. Ryu decide di parteciparvi per prendersi cura di Kasumi.\nIn \"Dead or Alive 2\", dopo essere stato informato dal suo clan che il temibile Tengu sia giunto sulla terra per disseminare il caos, Ryu decide di partecipare ancora una volta al torneo per eliminare il mostruoso demone. Al torneo incontra Hayate, e lo aiuta con la sua amnesia, sconfiggendolo in un incontro di combattimento. Ryu sconfigge anche Tengu, diventando il vincitore del torneo.\nIn \"Dead or Alive 3\", Ryu ritorna per aiutare il clan di Hayate, il Clan Mugen Tenshin, a distruggere il superuomo creato dal Progetto Omega. Fortunatamente \u00e8 Ayane sconfiggere Genra, guerriero creato dal progetto Omega.\nIn \"Dead or Alive 4\", il Clan Mugen Tenshin decide di mettere fine alle sofferenze causate dalla DOATEC, attaccando e distruggendo la sua sede principale. Ryu partecipa al torneo per aiutare Hayate, e il resto del clan nell'attacco alla DOATEC. Nel suo filmato finale si pu\u00f2 vedere Ryu distruggere speciali elicotteri della corporazione con un attacco ninp\u014d.\nIn \"Dead or Alive 5\" ritorna per aiutare gli altri ninja a sconfiggere definitivamente Alpha-152 e i nuovi esperimenti della MIST.\nAltre apparizioni.\n\"DOA: Dead or Alive\".\nRyu Hayabusa \u00e8 interpretato da Kane Kosugi in \"\". Il ruolo del suo personaggio \u00e8 molto simile a quello dei videogiochi: infatti, Ryu mostra leale amicizia verso Kasumi e Hayate. Nel film si scontra con Eliot e Bayman, che sconfigge. \u00c8 l'unico personaggio maschile a qualificarsi per le semifinali.\n\"Ninja Ry\u016bkenden\".\nRyu \u00e8 il protagonista dell'anime \"Ninja Ry\u016bkenden\". Dopo il rapimento di Irene, Ryu corre a salvarla, sconfiggendo diversi demoni creati dal professor Bucky-Wise, fino a scontare lo stesso professore, diventato un demone. Nell'anime non indossa una maschera ninja, ma soltanto una bandana.\n\"Halo 3\".\nIn \"Halo 3\", un gioco per Xbox 360, \u00e8 possibile sbloccare un'armatura (chiamata Hayabusa) e un elmo molto simili ai vestiti di Ryu Hayabusa e alla sua maschera trovando tutti e 13 i teschi sparsi nella campagna. \u00c8 possibile anche sbloccare la katana di Ryu sbloccando tutti gli achievement (premi) del gioco.\n\"Nioh\".\nIn \"Nioh\", gioco rilasciato nel 2017 da Team Ninja, Ryu Hayabusa sfida il protagonista a duello, in una missione secondaria dell'ultimo DLC. \u00c8 ritenuto da molti il boss pi\u00f9 difficile del gioco"}
{"id": "1108654", "revid": "78273", "url": "https://it.wikipedia.org/wiki?curid=1108654", "title": "Malak \u1e6c\u0101\u02be\u016bs", "text": ""}
{"id": "1108656", "revid": "12379", "url": "https://it.wikipedia.org/wiki?curid=1108656", "title": "Astounding", "text": ""}
{"id": "1108658", "revid": "1632387", "url": "https://it.wikipedia.org/wiki?curid=1108658", "title": "Spaghettificazione", "text": "La spaghettificazione (originariamente \"spaghettification\", un neologismo inglese derivato dall'italiano \"spaghetti\") \u00e8 un ipotetico effetto che avviene quando un oggetto \u00e8 in caduta verso il centro di un buco nero. Poich\u00e9 la forza gravitazionale del buco nero aumenta sempre pi\u00f9 avvicinandosi alla singolarit\u00e0 centrale, la parte dell'oggetto pi\u00f9 vicina al centro verrebbe attratta pi\u00f9 di quella lontana (un effetto detto forza di marea, in analogia con le maree lunari, poich\u00e9 sono due effetti che dipendono dalla stessa causa), col risultato che l'oggetto inizierebbe ad allungarsi e ad essere stirato in forme sempre pi\u00f9 lunghe e sottili, finch\u00e9 non si spezzerebbe in parti sempre pi\u00f9 piccole.\nLa spaghettificazione avviene ad una distanza molto ridotta dal centro del buco nero. Nel caso di buchi di grande massa (buchi neri supermassicci) essa avviene ampiamente all'interno dell'orizzonte degli eventi, ed \u00e8 quindi invisibile all'esterno. Nel caso di buchi neri di massa stellare o pi\u00f9 piccola, essa potrebbe avvenire fuori dall'orizzonte ed essere quindi osservabile.\nLa teoria della spaghettificazione \u00e8 ancora da concretizzare, poich\u00e9 non si ha la certezza di cosa accada realmente in un buco nero."}
{"id": "1108665", "revid": "1649409", "url": "https://it.wikipedia.org/wiki?curid=1108665", "title": "Alfredo Maria Garsia", "text": "Biografia.\nNacque ad Augusta, nell'arcidiocesi di Siracusa, il 14 gennaio 1928.\nFu ordinato sacerdote il 1\u00ba luglio 1951 e consacrato vescovo il 2 febbraio 1974.\nPer quasi un trentennio guid\u00f2 la diocesi di Caltanissetta nell'attuazione degli orientamenti del Concilio Ecumenico Vaticano II: da ricordare durante il suo episcopato le settimane pastorali, la visita pastorale di papa Giovanni Paolo II, il primo sinodo diocesano. Fu anche presidente della \"Fondazione Migrantes\" della Conferenza Episcopale Italiana. \nIl 23 gennaio 2001 il papa lo nomin\u00f2 anche consultore del Pontificio consiglio della pastorale per i migranti e gli itineranti.\nMor\u00ec all'et\u00e0 di 76 anni ad Augusta, sua terra natale, il 4 giugno 2004. I suoi funerali vennero celebrati nella cattedrale di Caltanissetta dal cardinale Salvatore De Giorgi, insieme ad altri vescovi. La salma \u00e8 sepolto nello stesso edificio.\nGenealogia episcopale.\nLa genealogia episcopale \u00e8:"}
{"id": "1108667", "revid": "599013", "url": "https://it.wikipedia.org/wiki?curid=1108667", "title": "Adi ibn Mustafa", "text": "Biografia.\nNato a Bayt al-Far, presso Baalbek (Libano), tra il 1073 e il 1078 e morto nel 1162 o 1163 a Lalish (Kurdistan iracheno), riform\u00f2 nel 1162 lo Yazidismo, una religione pre-islamica diffusa fra i Curdi, specialmente d'Iraq, apportandovi alcuni elementi islamici.\nGli Yazidi lo considerano l'incarnazione di Malak Ta'us. La sua tomba \u00e8 meta principale di pellegrinaggio per questa religione."}
{"id": "1108671", "revid": "1226", "url": "https://it.wikipedia.org/wiki?curid=1108671", "title": "Analog", "text": ""}
{"id": "1108676", "revid": "78273", "url": "https://it.wikipedia.org/wiki?curid=1108676", "title": "Capriccio del magnifico", "text": ""}
{"id": "1108678", "revid": "1877347", "url": "https://it.wikipedia.org/wiki?curid=1108678", "title": "Trombino", "text": "Il tromb\u00ecno \u00e8 uno strumento musicale aerofono appartenente alla famiglia delle trombe, ma tagliato un'ottava superiore e quindi di dimensioni pi\u00f9 ridotte rispetto alla comune tromba in si\u266d.\nLa lunghezza del tubo della tromba in si\u266d \u00e8 infatti all'incirca , mentre quella del trombino in si\u266d acuto circa 63\u00a0cm.\nIl corrispondente termine inglese del trombino \u00e8 \"piccolo trumpet\", pertanto anche in italiano il trombino talvolta viene chiamato tromba piccola.\nOrigini.\nLa storia di tale strumento musicale segue da vicino quella della riscoperta della musica barocca avvenuta durante il Periodo Romantico ad opera di insigni musicisti quali Felix Mendelssohn e proseguita per tutto l'Ottocento.\nLa necessit\u00e0 per i trombettisti romantici di raggiungere i difficilissimi registri acuti (detti anche di \"clarino\") richiesti nell'esecuzione delle opere barocche di J. S. Bach (come il 2\u00ba Concerto Brandenburghese, la Messa in Si minore, il Magnificat, ecc.), di Telemann, di Handel, di Vivaldi, e cos\u00ec via, segn\u00f2 la nascita del trombino inteso come strumento musicale a s\u00e9 stante, riservato esclusivamente a tale scopo.\nVa detto infatti che le particolari tecniche esecutive dei trombettisti barocchi, in grado di eseguire parti di complessit\u00e0 estrema con semplici trombe naturali prive di pistoni e per questo considerati nei secoli XVII e XVIII musicisti di inarrivabile virtuosismo, si persero completamente nel periodo caotico seguito alla Rivoluzione francese e all'ascesa di Napoleone.\nIn quel periodo di grandi cambiamenti la tromba, che per tutto il periodo barocco fu lo strumento favorito di re ed imperatori, di papi e principi, largamente utilizzata in tutta Europa in ogni momento pubblico, con importanti funzioni celebrative, di rappresentanza, di richiamo, ecc., e quindi strettamente legata alle loro fortune, sub\u00ec un forte declino, anche in seguito alla soppressione delle corporazioni dei trombettisti e alla perdita delle loro antiche tecniche esecutive.\nL'affermarsi poi del nuovo ceto borghese che prediligeva strumenti pi\u00f9 versatili ed adatti a contesti familiari, come il pianoforte, il violino, il flauto, ecc., fece precipitare la tromba in una grave decadenza dalla quale si risollev\u00f2 soltanto nella seconda met\u00e0 del XIX secolo dopo l'invenzione dei pistoni, avvenuta nel 1815, poi applicati progressivamente a tutti gli ottoni naturali, e l'entrata stabile nella grande famiglia degli strumenti dell'orchestra sinfonica.\nI trombettisti romantici per\u00f2, nonostante l'enorme miglioramento tecnico e costruttivo dei loro strumenti, quando dovevano eseguire musica barocca nelle tonalit\u00e0 originali (solitamente re maggiore), si trovavano di fronte a parti di tale complessit\u00e0 e difficolt\u00e0 da essere ritenute addirittura impossibili da eseguire, tanto che abitualmente esse venivano trascritte per altri strumenti (ad esempio l'oboe) oppure eseguite all'ottava inferiore.\nLa sfida era aperta: per questo motivo a partire dalla seconda met\u00e0 del XIX secolo si inizi\u00f2 a progettare e a costruire trombe di taglie pi\u00f9 piccole, quindi in grado di eseguire note pi\u00f9 acute, per tentare di ovviare a tali problematiche.\nXIX secolo.\nSe si eccettuano alcune trombe militari in re acuto usate dalla cavalleria tedesca intorno al 1845, i primi esemplari di tromba piccola (sviluppati essenzialmente in lunghezza, detti \"da araldo\"), furono costruiti intorno al 1850-1860, ma erano venduti ancora come oggetti curiosi e comunque tali strumenti non sono giunti fino a noi.\nFu il trombettista berlinese Julius Kosleck (1835-1905) che intorno al 1871 inizi\u00f2 a sperimentare professionalmente la tecnica esecutiva nei registri sovracuti, prima adattando un'antica tromba medioevale proveniente da una collezione privata e poi facendosi costruire vari esemplari di tromba piccola da alcuni costruttori: i risultati furono ottimi tanto che Kosleck fu poi conteso per tutta la sua carriera dai principali teatri europei, come la Royal Albert Hall di Londra, per l'esecuzione delle opere bachiane.\nIn occasione del bicentenario della nascita di Bach (1885), al quale furono dedicati numerosi cicli di concerti in tutta Europa, la domanda di trombe piccole ebbe un grande incremento: per esempio in quell'anno il costruttore parigino Selmer costru\u00ec per il trombettista Teste, dell'Oper\u00e0 di Parigi, alcuni trombini dritti (in varie tonalit\u00e0) per eseguire il Magnificat.\nNel 1898 il trombettista Theo Charlier (1868-1944) esegu\u00ec per primo il 2\u00ba Concerto Brandeburghese nell'orchestrazione originale con una tromba piccola in sol.\nXX secolo.\nLa vera svolta costruttiva arriv\u00f2 comunque solo nel 1905 quando il costruttore nonch\u00e9 inventore, musicologo, collezionista belga Victor Mahillon (1841-1924), erede dell'omonima azienda di strumenti musicali operante a Bruxelles fin dal 1836, costru\u00ec la prima tromba piccola in si\u266d a tre o quattro pistoni, di forma e dimensioni pressoch\u00e9 simili a quelle odierne.\nIl quarto pistone, nella tromba piccola, serve infatti ad eseguire la nota (d'effetto) Re3, presente nelle antiche parti per tromba in Re; esso viene indifferentemente azionato dagli esecutori con il mignolo della mano destra o con l'indice della mano sinistra.\nNel dopoguerra, i trombini furono sviluppati principalmente da due costruttori, che li resero molto popolari: il tedesco Scherzer (per il grande trombettista tedesco Adolf Scherbaum, famoso per avere eseguito oltre 400 volte il 2\u00ba Concerto Brandeburghese di Bach tra il 1956 e il 1983), e il francese Selmer (per il celeberrimo trombettista francese Maurice Andr\u00e9, il pi\u00f9 grande virtuoso di trombino di tutti i tempi).\nNel 1971 il costruttore Renold Schilke mise sul mercato il modello P54, che incontr\u00f2 subito un immediato e duraturo successo in tutto il mondo.\nLo Schilke P54 \u00e8 stato infatti imitato in seguito dai pi\u00f9 grandi costruttori mondiali di strumenti a fiato, come la Yamaha, i cui modelli odierni pi\u00f9 venduti sono praticamente identici allo Schilke originale.\nTecnica e utilizzo.\nAttualmente esistono trombini sia a cilindri che a pistoni in svariate tonalit\u00e0: do/si\u266d acuto, si\u266d/la e in sol. Spesso il cambio di tonalit\u00e0 si effettua sullo stesso strumento mediante la semplice sostituzione della cannetta di imboccatura.\nOgni trombettista \u00e8 in grado di suonare il trombino, in quanto la tecnica di base \u00e8 la stessa, ma per eccellere nello strumento occorre una grande preparazione specifica.\nPer prima cosa, infatti, il bocchino del trombino \u00e8 di dimensioni pi\u00f9 ridotte rispetto al bocchino della comune tromba in si\u266d: ci\u00f2 richiede all'esecutore una grande resistenza labiale e la massima attenzione all'intonazione.\nLa presenza del quarto pistone, inoltre, complica l'esecuzione specialmente dei passaggi veloci.\nPer questi motivi il trombino viene considerato uno strumento \"difficile\", appannaggio quasi esclusivo di abili trombettisti con formazione classica che lo utilizzano nell'esecuzione del grande repertorio barocco per tromba, o in duo con l'organo, formazione quest'ultima molto popolare e ormai stabilmente affermatasi nel campo della musica sacra.\nA discrezione dell'esecutore pu\u00f2 essere utilizzato anche nell'orchestra sinfonica, nei difficili passaggi orchestrali acuti dove pu\u00f2 sostituire le trombe acute, come nella Sagra della Primavera di Igor' F\u00ebdorovi\u010d Stravinskij; un altro campo di utilizzo del trombino \u00e8 nelle formazioni di soli ottoni quali i quintetti (sullo stile dei famosi Canadian Brass), e nelle brass-band.\nCon l'eccezione di alcuni brani di Karlheinz Stockhausen la letteratura musicale dedicata al trombino \u00e8 piuttosto scarsa; esso quindi non viene praticamente utilizzato in altri contesti, come ad esempio il Jazz, dove \u00e8 quasi completamente assente.\nLa famosissima parte per tromba della canzone dei Beatles \"Penny Lane\", che per decenni fu considerata realizzata artificialmente a causa del suo timbro stridulo, quasi metallico, in un registro considerato troppo acuto rispetto alle possibilit\u00e0 della tromba, in realt\u00e0 \u00e8 stata incisa nel 1967 (nello studio 2 di Abbey Road), senza alcun ausilio elettronico, con un trombino in la, dal trombettista classico David Mason, eminente orchestrale della London Symphony Orchestra."}
{"id": "1108679", "revid": "834", "url": "https://it.wikipedia.org/wiki?curid=1108679", "title": "Waldo o dell'impossibile", "text": ""}
{"id": "1108699", "revid": "219110", "url": "https://it.wikipedia.org/wiki?curid=1108699", "title": "Bocca d'Arno", "text": "Bocca d'Arno \u00e8 il nome con cui \u00e8 comunemente chiamato l'ultimo tratto del fiume Arno, in corrispondenza della sua foce, a Marina di Pisa.\nLa zona di Bocca d'Arno \u00e8 celebre per l'incantevole paesaggio offerto dal suo punto estremo, che abbraccia le tipiche costruzioni lignee (i \"retoni\") ubicate sulle scogliere artificiali in corrispondenza della foce, con alle spalle la costa del Gombo e lo spettacolare scenario delle Alpi Apuane.\nL'area di Bocca d'Arno \u00e8 stata interessata da un'operazione di bonifica dei ruderi industriali della CMASA, di alcuni edifici dei primi del '900 e di alcuni \"retoni\", e ha portato alla realizzazione del Porto di Bocca d'Arno, che serve dal 2013 la localit\u00e0 di Marina di Pisa.\nCollegamenti.\nBocca d'Arno \u00e8 collegata con Pisa, Marina e Tirrenia mediante autocorse di linea gestite dalla societ\u00e0 Autolinee Toscane.\nDal 1892, il medesimo servizio era operato mediante una tranvia a vapore che, costruita come prolungamento della linea Pisa-Pontedera/Calci, partendo da Pisa e scavalcando il bastione Stampace, il canale dei Navicelli e la ferrovia Genova-Pisa con un maestoso ponte ad arcate metalliche, raggiungeva il lungarno servendo San Giovanni al Gatano, San Piero a Grado e Marina di Pisa. Proprio a Bocca d'Arno era presente un raccordo merci che consentiva alla linea di servire gli stabilimenti CMASA.\nLa tranvia Pisa-Marina di Pisa cess\u00f2 il servizio nel 1932, in conseguenza dell'inaugurazione della ferrovia elettrica Pisa-Tirrenia-Livorno, a sua volta chiusa nel 1960; anche quest'ultima presentava una stazione in corrispondenza di Bocca d'Arno."}
{"id": "1108700", "revid": "339392", "url": "https://it.wikipedia.org/wiki?curid=1108700", "title": "Ferrovia Avezzano Sora Roccasecca", "text": ""}
{"id": "1108701", "revid": "12379", "url": "https://it.wikipedia.org/wiki?curid=1108701", "title": "Astounding Science Fiction", "text": ""}
{"id": "1108702", "revid": "3115", "url": "https://it.wikipedia.org/wiki?curid=1108702", "title": "Iconografia della Trinit\u00e0", "text": "Liconografia della Trinit\u00e0 riflette lo sforzo e le molteplici strade seguite per tradurre il dogma cristiano della Trinit\u00e0 in immagini in grado di richiamare nei fedeli l'idea di un Dio \"uno e trino\", in relazione alle riflessioni teologiche sulla natura divina ed alle controversie sulla figurabilit\u00e0 di tale dogma. \nLe rappresentazioni della trinit\u00e0 e unicit\u00e0 di Dio.\nIl proposito di raffigurare la Trinit\u00e0 si manifest\u00f2 precocemente nella storia della Chiesa cristiana. Sappiamo dalle \"Epistole\" di san Paolino di Nola (morto nell'anno 431) che nella Basilica di San Felice a Nola era raffigurata una Trinit\u00e0 per mezzo di tre figure simboliche destinate poi a durare nel tempo: \nIn queste prime immagini le tre persone della Trinit\u00e0 sono dunque raffigurate attraverso il linguaggio dei simboli.\nRaffigurazioni astratte della Trinit\u00e0.\nNel corso dell'alto medioevo \u2013 mentre fervevano i dibattiti attorno al dogma trinitario \u2013 le rappresentazioni della Trinit\u00e0 furono poco frequenti ed assunsero per lo pi\u00f9 forme astratte, incentrate spesso su figure geometriche.\nUn esempio \u00e8 dato dai tre cerchi concentrici crocisegnati che troviamo nel mosaico del V-VI secolo presente ancor oggi nel battistero di Albenga.\nMolteplici sono i simboli astratti che furono adottati nel tempo per rappresentare la Trinit\u00e0 (il triangolo equilatero, tre cerchi intrecciati, ecc.). Negli antichi documenti che le contenevano, tali figure assumevano (come ad esempio il sigillo composto da tre anelli borromeiani contenuto in un manoscritto del XIII secolo) il ruolo di \"emblemi\" pensati per evocare profonde ed enigmatiche verit\u00e0.\nTra gli altri, Gioacchino da Fiore nelle sue tavole raccolte nel \"Liber Figurarum\" cerc\u00f2 di fornire una rappresentazione figurativa al mistero della Trinit\u00e0.\nPi\u00f9 interessante \u00e8 per\u00f2 vedere come, sul piano naturalistico e figurativo, \u00e8 stata affrontata la non facile impresa della rappresentazione del mistero trinitario o - per dirla con Dante \u2013 la figurazione di \"una sustanzia in tre persone\".\nIl secolo XII \u00e8 il periodo chiave della diffusione nell'arte cristiana delle raffigurazioni della Trinit\u00e0. Molte delle tipologie di immagini trinitarie che comparvero allora si dimostrarono capaci di durare nel tempo; altre si aggiungensero nel corso del XIV e XV secolo.\nI tre angeli ospitati da Abramo.\nL'idea di rappresentare la Trinit\u00e0 mediante tre persone uguali e distinte dovette comparire abbastanza precocemente. Gi\u00e0 la troviamo ad esempio in un manoscritto di san Dunstano, arcivescovo di Canterbury, risalente ai primi anni del X secolo. La giustificazione di tale iconografia sta verosimilmente nella lettura data da sant'Agostino del racconto dell'incontro alle Querce di Mamre:\nIl filosofo di Ippona comment\u00f2 questo passo come una anticipazione del mistero trinitario. Egli scrisse infatti che Abramo \"tres vidit et unum adoravit\" (Abramo vide tre e ador\u00f2 uno).\nNella interpretazione pi\u00f9 diffusa del testo biblico i tre uomini salutati e poi ospitati da Abramo in una mensa approntata per loro, vengono intesi come presenze angeliche e come tali le troviamo raffigurati in quadri ed icone.\nMolte sono le opere d'arte che si concentrano sulla descrizione del passo della Genesi dal significato trinitario, focalizzando l'attenzione sul momento dell'incontro oppure sulla mensa imbandita (ove l'offerta delle focacce preparate da Sara \u00e8 intesa come prefigurazione del mistero eucaristico). Uno dei mosaici di San Vitale a Ravenna risalente al V secolo costituisce un esempio di raffigurazione della mensa imbandita di grande qualit\u00e0 artistica. Tra le numerose rappresentazioni del momento dell'incontro, si pu\u00f2 citare la pregevole tavola di Antonello da Messina a Reggio Calabria. Essa non ci \u00e8 giunta integra, ma risulta tagliata escludendo la figura di Abramo inginocchiato.\nIn altre opere, quali le icone che caratterizzano l'arte cristiana in Russia, i tre angeli che visitano Abramo diventano in modo diretto la raffigurazione stessa della Trinit\u00e0. Secondo la concezione della \"Trinit\u00e0 anticotestamentaria\" infatti, sotto la forma dei tre pellegrini che visitano Abramo si celano le tre ipostasi di Dio.\nSi pu\u00f2 citare, al riguardo, la celebre icona di Andrej Rubl\u00ebv (ca 1411) alla Galleria Tret'jakov di Mosca. I tre angeli sono seduti attorno ad un tavolo e benedicono un vaso contenente la carne del vitello sacrificato da Abramo.\nLa Trinit\u00e0 raffigurata come triplice immagine di Cristo.\n\u00c8 verosimile che la tradizione iconografica incentrata sui tre ospiti di Abramo seduti alla mensa di Mamre abbia ispirato la raffigurazione del mistero trinitario basata su tre figure, uguali e distinte, aventi la sembianza del Cristo, assise frontalmente ad una mensa e recanti il calice eucaristico. \nNe \u00e8 un esempio l'affresco cinquecentesco presente al Sacro Monte della Santa Trinit\u00e0 a Ghiffa, santuario gestito a suo tempo dall'ordine dei Trinitari.\nAl di sotto di una \"Crocefissione\" \u00e8 rappresentata una tavola a cui \u00e8 seduta la figura del Cristo ritratta tre volte, in maniera assolutamente identica. Il Cristo \u00e8 ritratto nell'atto di benedire con la mano destra un calice eucaristico, mentre tiene posata la mano sinistra sul globo, usuale attributo iconografico dell'Eterno. \u00c8 un esempio di rappresentazione \"triandrica\" e \"cristomorfa\" che \u00e8 stata chiamata \"Trinit\u00e0 eucaristica\" o, pi\u00f9 propriamente, Trinit\u00e0 all'altare.\nImmagini come quella di Ghiffa incentrate sulla triplice figura del Cristo benedicente furono ovunque abbastanza popolari e vennero ancora erano ampiamente impiegate nel XV e XVI secolo, soprattutto in Italia Nord Occidentale, al punto che ancor oggi capita di trovarne nei superstiti affreschi di chiese periferiche.\nEsistono raffigurazioni triandriche e cristomorfe diverse dalla \"Trinit\u00e0 all'altare\". Un esempio di altissimo livello \u00e8 rappresentato dalla bellissima immagine della \"La Trinit\u00e0 e tutti i santi\" nelle \"Heures d'\u00c9tienne Chevalier\", dovuta alla mano di Jean Fouquet. In essa vediamo le tre figure identiche, dalla sembianza di Cristo: sono vestite di bianco e sedute in Paradiso sopra un trono collettivo (\"synthronon\"), mentre si offrono alla visione dei Beati.\nSebbene queste siano le pi\u00f9 diffuse, non tutte le raffigurazioni \"triandriche\" della Trinit\u00e0 sono basate sulla immagine di Cristo ripetuta tre volte. Un interessante esempio di immagine non cristomorfa si trova in una delle tarsie con gli articoli del Credo eseguite da Domenico di Niccol\u00f2 dei Cori nel Palazzo Pubblico di Siena. Un altro esempio \u00e8 dato dal gruppo ligneo conservato a Troyes al Mus\u00e8e des Beaux-Arts.\nCon la diffusione di tali immagini dovette crescere la preoccupazione all'interno della Chiesa che esse potessero essere intese come rappresentazioni triteiste, tanto pi\u00f9 che in esse si dava forma umana ed una entit\u00e0, lo Spirito Santo, menzionato dal Vangelo solo in termini esplicitamente spiriruali.\nSolo nel 1745 tuttavia, con la bolla \"Sollicitudini nostrae\" di Benedetto XIV, questo tipo di raffigurazione venne, non condannato, ma definito come non appropriato dalla Chiesa.\nIl Figlio alla destra del Padre.\nNel XII secolo si afferma anche un'immagine della Trinit\u00e0 ispirata su una risposta che Ges\u00f9 diede al Sommo Sacerdote durante il processo di fronte al Sinedrio:\nIl Padre viene rappresentato con alla sua destra il Figlio, seduti su uno stesso trono. Tra di essi \u00e8 posta la colomba rappresentante lo Spirito Santo.\nDio Padre \u00e8 raffigurato come un anziano, frequentemente con un globo e/o lo scettro, e talvolta con aureola triangolare, mentre il Figlio \u00e8 accompagnato dai simboli della Passione.\nUn esempio di una simile raffigurazione si trova in una delle miniature della \"Bible historiale\" dovuta alla mano di Guiard des Moulins (XV secolo).\nLa stessa iconografia \u00e8 ripresa in numerose rappresentazioni della \"Incoronazione della Vergine\".\nTrinit\u00e0 con la sfera celeste.\nSi tratta di una evoluzione del tipo precedente, diffusa soprattutto in dipinti del XVII secolo, in cui troviamo il \"globo\" o \"sfera celeste\" posizionata tra le figure del Padre, del Figlio e dello Spirito Santo circondate da nubi. La sfera, spesso trasparente come se fosse una palla di vetro, rappresenta l'intero universo sul quale la Trinit\u00e0 impone il proprio potere divino. \nIn questo tipo di iconografia gli elementi caratteristici della sfera, non sempre presenti in ogni dipinto, comprendono la fascia dello zodiaco, la Terra, il Sole e la Luna. In alcuni casi Ges\u00f9 e Dio Padre pongono sulla sfera i propri scettri. Tra le opere pi\u00f9 conosciute ricordiamo l\"Adoration de la Sainte Trinit\u00e9\" (1640) di Johann Heinrich Schonfeld, e la \"Messe de Fondation de l'ordre des Trinitaires\" (1666) di Juan Carreno De Miranda, entrambe esposte al Louvre. In Italia \"Trinit\u00e0\" di questo tipo sono state dipinte da molti artisti del Seicento, tra i quali il Guercino, Ventura Salimbeni e, l'allievo dei Carracci, Giovanni Battista Bertusio.\nDio tricefalo e Dio trifronte.\nUn altro filone iconografico, destinato a rivelarsi ancor meno ammissibile dalla Chiesa, si and\u00f2 affermando almeno a partire dal XII secolo. Con gusto tipicamente medievale, si pens\u00f2 di rappresentare la Trinit\u00e0 come figura umana tricefala, cio\u00e8 costituita da un solo corpo e da tre teste, per indicare che in una sola sostanza si manifestano tre volti diversi.\nTroviamo una delle poche superstiti soluzioni iconografiche di questo tipo pervenute ai nostri giorni, in Italia, nel piccolo comune piemontese di Armeno all'interno della chiesa parrocchiale di Santa Maria Assunta (XII sec.); un'altra \u00e8 in Spagna, in uno dei capitelli gotici della collegiata di Alqu\u00e9zar dove la scena della \"Creazione di Adamo\" mostra appunto un Creatore con tre teste. Un altro esempio si trova a Edolo, in Valle Camonica, rappresentato sul capitello di una finestra di Casa Zuelli XIV secolo Instagram.\nAd evitare derive teratologiche si prefer\u00ec, soprattutto in Italia, la soluzione costituita da una testa trifronte, il \"vultus trifrons\".\nUn esempio di immagini di tale natura si trova a Perugia, in un affresco quattrocentesco posto sulla facciata antica della Basilica di San Pietro e a Vallo di Nera (Perugia) nella chiesa di Santa Maria Assunta. Una iconografia in cui \u00e8 raffigurato un Cristo con tre teste si trova all'interno della Pieve dei SS. Cosma e Damiano che si incontra salendo verso il colle ove \u00e9 posta la Basilica detta della Madonna del Transito sopra il colle di Canoscio presso Trestina frazione del comune di Citt\u00e0 di Castello. Altri esempi sono rinvenibili a Firenze nel fregio del \"Cenacolo\" affrescato da Andrea del Sarto della chiesa di San Salvi oppure quello di Agnolo Bronzino nel soffitto della cappella Eleonora a Palazzo Vecchio.Un altro, forse il pi\u00f9 famoso, si trova nella concattedrale di Santa Maria Assunta ad Atri. Notevole l'esempio della \"Trinit\u00e0 con sant'Agostino\", conservato oggi nel Museo Civico di Sansepolcro e proveniente dall'antica chiesa di Sant'Agostino (poi Santa Chiara), realizzato prima del 1374.\nNel contesto della diffusione dell'Umanesimo e della ammirazione per il lascito culturale dell'antica Roma la soluzione del \"vultus trifrons\" apparve indubbiamente elegante ai pittori italiani dell'epoca, coerente con le divinit\u00e0 bifronti o trifronti del pantheon romano. Il volto trifronte, compariva nelle antiche rappresentazioni allegoriche della Prudenza.\nProprio questa sospetta contaminazione con il paganesimo fece s\u00ec che tali immagini della Trinit\u00e0 venissero guardate con sospetto dalla Chiesa postdridentina ed esplicitamente condannate da papa Urbano VIII nel 1628.\nLa Trinit\u00e0 con il Padre Eterno in trono che regge il Cristo in croce.\nNel XII secolo Suger, abate di Saint Denis commission\u00f2 la costruzione di una vetrata con la figura del Padre Eterno che regge il Cristo in croce davanti al suo petto, quasi ad esibirlo ai fedeli, mentre la colomba dello Spirito Santo si manifesta anch'essa sulla scena.\nImmagini di questo tipo erano gi\u00e0 comparse nell'arte cristiana in Europa, ma la vetrata di Sant Denis contribu\u00ec non poco alla popolarit\u00e0 di una simile raffigurazione. Questa rappresentazione della Trinit\u00e0 divenne ben presto la pi\u00f9 diffusa, quasi \"canonica\", e prese il nome di Trono della grazia dalle parole della Lettera agli Ebrei (Eb.).\nSi tratta di una rappresentazione compatta, verticalmente quasi simmetrica, idonea a divenire un'icona facilmente riproducibile: fu interpretata in termini alti da artisti famosi, fu inserita nei santologi eseguiti da modesti frescanti in piccole chiese periferiche, fu incisa sulla pietra delle facciate, fusa nel bronzo degli arredi sacri, miniata nei codici in pergamena, ed altro ancora.\nUn esempio antico, ottimamente conservatosi grazie anche a un accorto restauro, \u00e8 quello di un affresco quattrocentesco presente sempre nella Parrocchiale di Armeno, in cui la Trinit\u00e0 appare racchiusa entro una mandorla con agli angoli quattro tondi con disegni geometrici. Colpisce il realismo con cui \u00e8 raffigurato il corpo sofferente e sanguinante del Cristo in croce sostenuto da Dio padre.\nTra gli esempi artisticamente pi\u00f9 alti che possono essere citati si deve includere il celeberrimo affresco di Masaccio in Santa Maria Novella ove la raffigurazione trinitaria si staglia quasi metafisicamente nel rigore brunelleschiano delle prospettive architettoniche di una cappella.\nAnche D\u00fcrer - solo per citare un altro grande artista - fece uso di una simile rappresentazione per dipingere la potente scena del Paradiso nell\"Adorazione della Santissima Trinit\u00e0\", ancona d'altare ora conservata al Kunsthistorisches Museum di Vienna.\nA questa tipologia appartiene anche il rilievo marmoreo di Agostino di Duccio \"La Santissima Trinit\u00e0 adorata da Pietro Bianco\", eseguito per il santuario di Santa Maria delle Grazie di Forn\u00f2, presso Forl\u00ec.\nUn'insolita e suggestiva variante del \"Trono di Grazia\" \u00e8 quella realizzata da Henri Bellechose, rendendo Ges\u00f9 crocifisso e le altre persone trinitarie partecipi della scena del martirio di san Dionigi.\nTrinit\u00e0 con il Padre che sorregge il corpo morto di Cristo.\nPer certi versi si pu\u00f2 considerare come una variante della rappresentazione della Trinit\u00e0 incentrata sulla figura del Padre che regge il Figlio in croce, quella in cui il Padre accoglie tra le sue braccia il corpo morto del Cristo prima che esso sia deposto nel sepolcro: un'immagine della \"Piet\u00e0\" che ha come protagonista l'Eterno. In tal modo il mistero della Trinit\u00e0 viene, se cos\u00ec si pu\u00f2 dire, umanamente curvato verso il dramma della Passione, che si riflette nel volto compassionevole del Padre.\nTra i tantissimi esempi di una simile rappresentazione della Trinit\u00e0, affermatasi soprattutto nei paesi nordici, possiamo citare il suggestivo pannello che compone l'Altare della Trinit\u00e0 dipinto verso il 1480 da Hugo van der Goes per una cappella della Collegiata della Trinit\u00e0 di Edimburgo (oggi conservato alla National Gallery of Scotland).\nAltro esempio che rende appieno la drammaticit\u00e0 della Passione \u00e8 la tavola di Bernt Notke conservata al Sankt-Annen-Museum di Lubecca.\nSi nota in questo pannello - come scoperto messaggio politico - che la figura dell'Eterno porta sul capo la tiara papale. Altrove, come nella di Robert Campin conservato all'Ermitage, Dio Padre \u00e8 rappresentato con la corona d'imperatore.\nLorenzo Lotto, incaricato di eseguire una tela con la Trinit\u00e0 (1523-24) per la chiesa di Sant'Alessandro della Croce a Bergamo, invent\u00f2 una soluzione alquanto nuova e piena di forza evocativa. Il Dio Padre \u00e8 ricondotto ad una grande luce che \u00e8 capace di evocarne, attraverso le mani sollevate, la potenza creatrice. La spendente figura di Cristo - \"luce da luce\" - si staglia davanti alla fantasmatica figura del Padre e si libra in aria come in una scena della \"Trasfigurazione\", con il volto pieno di umana compassione.\nL'Incoronazione della Vergine.\nUn altro ambito di figurazione della Trinit\u00e0 \u00e8 connesso ad un tema assai caro al culto mariano e ampiamente trattato nell'arte sacra. Si tratta dell\"Incoronazione della Vergine\" con la scena del Paradiso che accoglie ed onora la \"Madre di Dio\".\nLa scelta della collocazione delle figure che popolano la scena era per lo pi\u00f9 definita dal committente e rifletteva spesso specifiche considerazioni teologiche riguardanti il mistero della Trinit\u00e0.\nNel grande affresco eseguito da Ambrogio da Fossano detto il Bergognone a Milano nel catino dell'abside della Basilica di San Simpliciano (ca. 1508) la figura del Padre Eterno, posto in posizione superiore, allarga le sue braccia in un abbraccio ecumenico verso le altre figure: Ges\u00f9 genuflesso che pone la corona sul capo di Maria, anch'essa inginocchiata. La colomba dello Spirito Santo \u00e8 posta al centro del triangolo ideale che congiunge i volti dei tre protagonisti.\nIn altre raffigurazioni il Padre ed il Figlio stanno sullo stesso piano e sostengono congiuntamente la corona nell'atto dell'incoronazione. Particolarmente interessante, a questo riguardo, \u00e8 la monumentale \"Incoronazione della Vergine\" di Enguerrand Quarton a Villeneuve-l\u00e8s-Avignon che ci colpisce subito per il fatto che le due figure, solennemente ammantate in rosso, del Padre e del Figlio sono identiche, poste simmetricamente ai due lati della Vergine, in modo tale che sembrano riflettersi l'una nell'altra, come in uno specchio. Si intuisce che le due figure gemelle dovevano indicare l'identit\u00e0 della natura delle persone divine. In effetti la scena rappresentata nel quadro era stata rigorosamente definita nel contratto redatto dai committenti Certosini e rispondeva ad un preciso programma iconografico. Osserviamo ad esempio che nel dipinto la colomba sfiora contemporaneamente, con le sue ali aperte, la bocca del Padre e del Figlio: significa che lo Spirito Santo \"procede dal Padre e dal Figlio\", prendendo cos\u00ec posizione rispetto alla controversia teologica detta del \"Filioque\" oggetto di discordie tra le chiese di Occidente e di Oriente. La simbolizzazione del dogma del Filioque attraverso le punte delle ali della colomba poste in corrispondenza delle bocche del Padre e del Figlio compare anche in altri dipinti del XV secolo; si veda ad esempio il Retable de Boulbon.\nAltre immagini della Trinit\u00e0.\nLe tipologie di immagini della Trinit\u00e0 sopra richiamate non esauriscono le forme con le quali, nel corso della storia dell'arte sacra, gli artisti (ed i loro committenti) si sono sforzati di ispirare negli spettatori sentimenti di fede e speranza verso Dio uno e trino.\nUna variante alquanto insolita del \"Trono di Grazia\" \u00e8 contenuta nel grandioso retablo realizzato (1496- 99) da Gil de Silo\u00e9 per l'altare maggiore della Certosa di Miraflores a Burgos. Nel complesso apparato iconografico che si dispiega sul retablo, la Trinit\u00e0 occupa assieme a quattro scene della Passione, la grande corona di angeli posta al centro nella sua parte superiore. Vi campeggia la grande figura del \"Cristo Crocifisso\"; ai suoi lati, intenti a sostenere il braccio orizzontale della croce, sono poste la figura del Padre con indosso un ampio piviale e coronato da una tiara pontificia, e quella dello Spirito Santo, curiosamente presentato come un giovane vestito con tunica e stola, con in capo una corona imperiale.\nTra le raffigurazioni pi\u00f9 celebri va quantomeno citata quella realizzata da Raffaello in Vaticano, nella \"Stanza delle Segnature\", per il tema de \"La disputa del Sacramento\" (1509). Nel grande affresco che si svolge secondo un preciso programma teologico, l'artista urbinate adotta una rappresentazione rigorosamente \"verticale\" delle figure del Padre, del Figlio e dello Spirito Santo, circondate dai Beati. La linea verticale che idealmente unisce le tre figure ha come sottostante punto focale l'ostia consacrata, posta sull'altare, attorno al quale si svolge la disputa teologica. Si traducono cos\u00ec in immagini facilmente interpretabili le affermazioni dogmatiche del \"Filioque\" (lo Spirito che \"procede dal Padre e dal Figlio\") e della presenza corpo di Cristo nell'ostia consacrata.\nAlquanto singolare dal punto di vista iconografico \u00e8 la \"Doppia Trinit\u00e0\" di Bartolom\u00e9 Esteban Murillo (1681-1682) derivata dall'episodio evangelico del ritorno di Ges\u00f9 dal Tempio tenuto per mano da Maria e da san Giuseppe. Le tre figure compongono una Trinit\u00e0 \"terrena\"; assistono alla scena il Padre e lo Spirito Santo formando cos\u00ec con il piccolo Ges\u00f9, la Trinit\u00e0 celeste.\nLa vela centrale del presbiterio della chiesa di Santa Giuliana a Vigo di Fassa ospita una rarissima raffigurazione della Trinit\u00e0 in forma trimorfa: una persona con un unico corpo ed un solo capo, in cui si fondono per\u00f2 tre volti; \u00e8 avvolta in un manto rosso, mentre regge con una mano il globo terracqueo e con l'altra benedice, il tutto racchiuso in una mandorla, simbolo di perfezione. Il Santuario di S. Giuliana, consacrato nel 1452 dal cardinale Nicol\u00f2 Cusano, \u00e8 la chiesa pi\u00f9 antica e ricca di storia della Val di Fassa. Situato sul Dosso del Ciasl\u00ecr, fu costruito nella met\u00e0 del XV sec. in stile gotico. Scarse le notizie sulle origini della Santa, sostituite da tradizioni e leggende che la vedono protagonista coraggiosa nelle torture del martirio e nelle tentazioni del demonio. All\u2019interno del Santuario un grande affresco, probabilmente opera di un pittore veneto o friulano della prima met\u00e0 del Cinquecento e restaurato nel 1764 da Giovanni Battista Cudauner, raffigura le vicende della Santa. Da ricordare anche il pregevole trittico scolpito da Giorgio Artz nel 1517, con la statua della Madonna al centro, S. Giuliana a sinistra e S. Margherita a destra. Il soffitto del presbiterio \u00e8 affrescato da figure di angeli, musicanti, profeti, evangelisti e santi, con al centro appunto la rarissima rappresentazione della Trinit\u00e0 con una testa con tre volti. La grande devozione a S. Giuliana fu testimoniata dalla popolazione anche dopo il secondo conflitto mondiale, quando la gente di Fassa si rec\u00f2 al santuario per ringraziare la Santa dell'incolumit\u00e0 della valle, scampata miracolosamente alle stragi e agli orrori della guerra che avevano investito zone circostanti."}
{"id": "1108705", "revid": "466539", "url": "https://it.wikipedia.org/wiki?curid=1108705", "title": "Popone", "text": ""}
{"id": "1108708", "revid": "126257", "url": "https://it.wikipedia.org/wiki?curid=1108708", "title": "Colonia (microbiologia)", "text": "Una colonia microorganica \u00e8 un insieme di microorganismi (di solito batteri o lieviti) nati da un'unica cellula madre, che ha dato inizio alla divisione - o riproduzione - cellulare.\nNella divisione cellulare batterica non si ha un crossing-over e non si ha lo scambio di gameti (cellule sessuali), quindi non si ha una variabilit\u00e0 genetica. Le uniche due variabilit\u00e0 possono esser date da mutazioni spontanee durante il duplicamento del materiale genetico del microorganismo in fase di divisione cellulare, ma sono davvero molto rare, o la coniugazione batterica (alcuni scienziati la considerano come un rapporto sessuale).\nIl batterio che si trova in un ambiente favorevole (temperatura, umidit\u00e0 quindi la presenza di acqua, pH, pressione osmotica e sostanze nutritive adatte) d\u00e0 inizio ad una fase, detta \"fase di latenza\", dove il batterio (microorganismo) inizia a produrre enzimi necessari alla digestione delle macromolecole nutritive attorno ad esso e inizia ad assorbire il \"cibo\". Dura in media 3 ore, ma dipende dalla specie del batterio. Quando il rapporto superficie/volume diventa troppo basso, gli scambi con l'esterno diventano difficoltosi e i batteri cominciano la divisione cellulare. La crescita \u00e8 esponenziale, ci\u00f2 vuol dire che da una cellula se ne formano due uguali alla cellula madre, dalle due cellule se ne formano altre 2 (per ogni cellula, quindi 2x2=4) uguali tra loro, uguali alla cellula madre e di conseguenza uguali alla prima cellula che si \u00e8 divisa e cos\u00ec via. Si riproducono per una potenza con esponente 2.\nLa colonia di lieviti nasce con lo stesso procedimento di quella batterica."}
{"id": "1108710", "revid": "767487", "url": "https://it.wikipedia.org/wiki?curid=1108710", "title": "Pagoda della Grande Oca Selvatica", "text": "La Pagoda della Grande Oca Selvatica () detta anche Grande Pagoda dell'Oca Selvatica \u00e8 una torre pendente e uno dei simboli della citt\u00e0 di Xi'an, in Cina.\nDeve il proprio nome alla tradizione, secondo la quale, il Buddha, sotto forma di oca, precipit\u00f2 esanime al suolo dallo stormo con cui stava volando, acciocch\u00e9 un monaco affamato potesse trarne non gi\u00e0 nutrimento, bens\u00ec insegnamento.\nLa pagoda si trova nella provincia di Shaanxi, nel distretto di Yanta, a circa 3 km dall'imponente quadrilatero delle grandi mura cittadine di Xi'an, e a sud della citt\u00e0 antica.\nStoria e descrizione.\nVenne eretta nel 652 d.C. per volere dell'imperatore Tang Gao Zong per ospitare i 1300 Sutra, libri sacri, importati dal celebre monaco buddhista Xuan Zang durante il suo viaggio in India. Sorge in un luogo sacro dove, secondo alcune fonti, sorgeva un tempo un monastero buddhista gi\u00e0 in epoca Sui; non svolse funzioni funerarie ma divenne il pi\u00f9 importante centro di traduzione degli antichi testi sacri e filosofici. \nTali testi sono in parte visibili ancora oggi nei padiglioni che, assieme alla Torre della Campana e alla Torre del Tamburo, si trovano in prossimit\u00e0 della pagoda (noti come \"Tempio di Confucio\"). All'interno sono ospitate anche alcune collezioni di rilevanza minore.\nL'edificio venne elevato tra il 701 e il 705, con l'aggiunta di cinque piani, per volere dell'Imperatrice Wu Zetian. Sub\u00ec gravi danni durante i terremoti del 1555 e del 1563 poi riparati. \nLa Pagoda, oggi completamente restaurata, \u00e8 alta 59,9 metri e ha la foggia di una piramide in pietra disposta su sette piani; i due superiori vennero aggiunti alla costruzione originale alcuni decenni dopo la sua edificazione.\nDi interesse, il panorama che si gode dall'alto. Non lontano dal sito, in direzione nord-ovest, si trovano i resti della meno imponente (e, in parte, erosa dal tempo) Pagoda della Piccola Oca Selvatica."}
{"id": "1108715", "revid": "6923", "url": "https://it.wikipedia.org/wiki?curid=1108715", "title": "William Barton Rogers", "text": "Rogers \u00e8 conosciuto come il fondatore del Massachusetts Institute of Technology (MIT) nel 1861; l'apertura effettiva del MIT, tuttavia, dovette attendere il 1865, dopo il termine della guerra civile americana.\nA lui \u00e8 intitolato il Monte Rogers, la vetta pi\u00f9 alta della Virginia."}
{"id": "1108731", "revid": "48344", "url": "https://it.wikipedia.org/wiki?curid=1108731", "title": "Associazione dei templi shintoisti", "text": ""}
{"id": "1108734", "revid": "48344", "url": "https://it.wikipedia.org/wiki?curid=1108734", "title": "Lista di templi shintoisti", "text": ""}
{"id": "1108736", "revid": "48344", "url": "https://it.wikipedia.org/wiki?curid=1108736", "title": "Tempio di Tsurugaoka Hachiman", "text": ""}
{"id": "1108737", "revid": "767487", "url": "https://it.wikipedia.org/wiki?curid=1108737", "title": "Jurij Aleksandrovi\u010d Egorov", "text": "Biografia.\nGiovent\u00f9.\nStudi\u00f2 musica al conservatorio della sua citt\u00e0 dai 6 fino ai 17 anni. Uno dei suoi primi insegnanti fu Irina Dubinina, ex-allieva di Yakov Zak.\nAll'et\u00e0 di 17 anni vinse il quarto premio a Parigi nel concorso internazionale Marguerite-Long-Jacques-Thibaud. Successivamente studi\u00f2 al Conservatorio di Mosca con Yakov Zak medesimo, dove rimase per sei anni. Nel 1974 vinse la medaglia di bronzo al Concorso internazionale \u010cajkovskij a Mosca e l'anno successivo un altro terzo premio al concorso musicale internazionale Regina Elisabetta in Belgio.\nDefezione e carriera nell'Ovest.\nSentendosi soffocato nel sistema sovietico e perseguitato dal KGB in quanto omosessuale, fugg\u00ec dall'Unione Sovietica nel 1976 mentre era in tour in Italia, dove era stato chiamato per sostituire Arturo Benedetti Michelangeli. Successivamente, dichiar\u00f2 in un'intervista:\nIn Russia, \u00e8 impossibile vivere. \u00c8 davvero ridicolo che non si possano leggere certi libri n\u00e9 ascoltare certa musica - Sch\u00f6nberg e Stockhausen, per esempio - in quanto espressioni della decadente arte capitalistica. Inoltre, io sono gay: in Russia, l'omosessualit\u00e0 \u00e8 considerata una forma di pazzia. Io mi sentivo psichicamente malato. E chi viene scoperto omosessuale, rischia da cinque a sette anni di prigione. Mi dovevo nascondere, ed \u00e8 una cosa che odio.\nDopo avere ottenuto i documenti necessari, Egorov si trasfer\u00ec ad Amsterdam. Nel 1977 partecip\u00f2 al concorso pianistico internazionale Van Cliburn a Fort Worth, Texas, dove suscit\u00f2 un enorme entusiasmo nel pubblico. Tuttavia egli non venne selezionato per accedere alla finale, probabilmente per ragioni di opportunit\u00e0 politica: come afferm\u00f2 in seguito lo stesso Egorov, assegnare un premio a un dissidente sovietico avrebbe inficiato l'immagine del concorso come un luogo di 'distensione' politica tra le due superpotenze. Tuttavia, alcuni ascoltatori delusi formarono un comitato per raccogliere per Egorov l'equivalente del primo premio, ovvero 10.000 dollari. Alla fine l'edizione del concorso di quell'anno venne vinta dal sudafricano Steven DeGroote ma fu Egorov a riportarne la vittoria morale e a iniziare uno sfolgorante percorso di successi negli USA.\nEgorov fece il suo debutto newyorkese al Lincoln Center il 23 gennaio 1978. Esattamente tre mesi dopo debutt\u00f2 a Chicago, dove un critico defin\u00ec il suo concerto \u201cil debutto del decennio\u201d. A luglio dello stesso anno il \"Musical America Magazine\" selezion\u00f2 Youri come \u201cmusicista del mese\u201d. Suon\u00f2 per la prima volta al Carnegie Hall il 16 dicembre durante una registrazione dal vivo.\nNel 1979 due incisioni di Egorov apparvero nella classifica Billboard degli LP di musica classica pi\u00f9 venduti.\nNel primo decennio degli anni Ottanta Egorov si ammal\u00f2 di AIDS. A causa di questa sindrome, fu colpito da una forma aggressiva di meningite e divenne epilettico, perdendo progressivamente la vista e l'equilibrio a causa dei farmaci che doveva assumere. Duramente provato dalla malattia, tenne il suo ultimo concerto ad Amsterdam il 24 novembre 1987 eseguendo i sei Momenti musicali di Schubert. Chiese di ricevere legalmente l'eutanasia, che gli fu praticata il 16 aprile 1988.\nLa sua storia \u00e8 raccontata dal giornalista Jan Brokken, che faceva parte della sua cerchia di amici pi\u00f9 stretti, in un romanzo intitolato \"Nella casa del pianista\" (2008), pubblicato in italiano da Iperborea nel 2011.\nQuesto pianista rimane \"nella memoria di pi\u00f9 di un amante della musica per l'incredibile delicatezza e chiarezza del suo modo di suonare\".\nStile.\nScrivendo per il \"New York Times\", Harold C. Schonberg scrisse che Egorov suonava \u00ab... in uno stile libero e romantico, e il suo approccio \u00e8 notevolmente diverso da quello di cos\u00ec tanti vincitori di concorsi.\u00bb\nSviatoslav Richter, Dinu Lipatti, Arturo Benedetti Michelangeli, Vladimir Horowitz sono tra i pianisti citati da Yurij Egorov come proprie influenze.\nSono stati evidenziati parallelismi tra Egorov e Dinu Lipatti come modo di suonare. Inoltre, entrambi diedero il loro ultimo concerto all'et\u00e0 di 33 anni, entrambi a conoscenza del fatto di avere ancora pochi mesi da vivere.\nLa EMI ha pubblicato un cofanetto di 7\u00a0cd dal titolo \"Youri Egorov - The Master Pianist\"."}
{"id": "1108740", "revid": "633110", "url": "https://it.wikipedia.org/wiki?curid=1108740", "title": "Tempio di Togo", "text": ""}
{"id": "1108744", "revid": "337", "url": "https://it.wikipedia.org/wiki?curid=1108744", "title": "Conseguenzialismo", "text": ""}
{"id": "1108745", "revid": "48344", "url": "https://it.wikipedia.org/wiki?curid=1108745", "title": "Tempio di Suwa", "text": ""}
{"id": "1108746", "revid": "339392", "url": "https://it.wikipedia.org/wiki?curid=1108746", "title": "Tempio di Sumiyoshi", "text": ""}
{"id": "1108747", "revid": "49009", "url": "https://it.wikipedia.org/wiki?curid=1108747", "title": "Late Show with David Letterman", "text": ""}
{"id": "1108748", "revid": "48344", "url": "https://it.wikipedia.org/wiki?curid=1108748", "title": "Tempio di Shizuoka Sengen", "text": ""}
{"id": "1108751", "revid": "48344", "url": "https://it.wikipedia.org/wiki?curid=1108751", "title": "Tempio di Nikko", "text": ""}
{"id": "1108752", "revid": "48344", "url": "https://it.wikipedia.org/wiki?curid=1108752", "title": "Tempio di Nagata", "text": ""}
{"id": "1108753", "revid": "48344", "url": "https://it.wikipedia.org/wiki?curid=1108753", "title": "Tempio di Meiji", "text": ""}
{"id": "1108754", "revid": "48344", "url": "https://it.wikipedia.org/wiki?curid=1108754", "title": "Tempio di Matsunoo", "text": ""}
{"id": "1108758", "revid": "256896", "url": "https://it.wikipedia.org/wiki?curid=1108758", "title": "Tempio di Kumano", "text": ""}
{"id": "1108759", "revid": "48344", "url": "https://it.wikipedia.org/wiki?curid=1108759", "title": "Tempio di Kitano", "text": ""}
{"id": "1108760", "revid": "48344", "url": "https://it.wikipedia.org/wiki?curid=1108760", "title": "Tempio di Kashima", "text": ""}
{"id": "1108765", "revid": "48344", "url": "https://it.wikipedia.org/wiki?curid=1108765", "title": "Tempio di Kamo", "text": ""}
{"id": "1108767", "revid": "48344", "url": "https://it.wikipedia.org/wiki?curid=1108767", "title": "Tempio di Iwashimizu", "text": ""}
{"id": "1108768", "revid": "48344", "url": "https://it.wikipedia.org/wiki?curid=1108768", "title": "Tempio di Itsukushima", "text": ""}
{"id": "1108769", "revid": "48344", "url": "https://it.wikipedia.org/wiki?curid=1108769", "title": "Tempio di Ise", "text": ""}
{"id": "1108770", "revid": "48344", "url": "https://it.wikipedia.org/wiki?curid=1108770", "title": "Tempio di Ikuta", "text": ""}
{"id": "1108771", "revid": "48344", "url": "https://it.wikipedia.org/wiki?curid=1108771", "title": "Tempio di Hirota", "text": ""}
{"id": "1108772", "revid": "48344", "url": "https://it.wikipedia.org/wiki?curid=1108772", "title": "Tempio di Hikawa", "text": ""}
{"id": "1108773", "revid": "48344", "url": "https://it.wikipedia.org/wiki?curid=1108773", "title": "Tempio di Heian", "text": ""}
{"id": "1108774", "revid": "48344", "url": "https://it.wikipedia.org/wiki?curid=1108774", "title": "Tempio di Hachiman", "text": ""}
{"id": "1108775", "revid": "48344", "url": "https://it.wikipedia.org/wiki?curid=1108775", "title": "Tempio di Atsuta", "text": ""}
{"id": "1108776", "revid": "48344", "url": "https://it.wikipedia.org/wiki?curid=1108776", "title": "Tempio di Asama", "text": ""}
{"id": "1108781", "revid": "767487", "url": "https://it.wikipedia.org/wiki?curid=1108781", "title": "The Wild Life (film)", "text": "The Wild Life \u00e8 un film comico-drammatico statunitense del 1984 scritto da Cameron Crowe e diretto da Art Linson.\nLa pellicola ha come colonna sonora musiche di artisti molto in voga negli anni 80: Madonna, Bananarama, Prince, Billy Idol e Edward Van Halen che oltre ad aver scritto appositamente una canzone completa per il film (Donut City), ha composto diversi pezzi strumentali rimasti poi inediti.\nLa scuola usata in molte scene del film, \u00e8 la Torrance High School (2200 W.Carson ST. di Torrance Los Angeles), usata anche nelle serie tv \"Buffy l'ammazzavampiri\" e \"Beverly Hills 90210\".\nIn un cameo appare il chitarrista Ron Wood."}
{"id": "1108783", "revid": "48344", "url": "https://it.wikipedia.org/wiki?curid=1108783", "title": "Tempio di Yasaka", "text": ""}
{"id": "1108784", "revid": "125372687", "url": "https://it.wikipedia.org/wiki?curid=1108784", "title": "Peter Frampton (musicista)", "text": "Carriera.\nAll'et\u00e0 di dieci anni Frampton suon\u00f2 in una band chiamata \"Little Ravens\". Lui e David Bowie erano alunni dell'Istituto tecnico di Bromley (dove il padre di Peter, Owen, era il direttore del ramo artistico), e di conseguenza i \"Little Ravens\" suonarono spesso assieme alla band di Bowie chiamata \"George and the Dragons\".\nLa prima apparizione di Frampton negli Stati Uniti avvenne in uno sconosciuto locale a Long Island (New York), chiamato Rock Pile. Il gruppo si chiamava Humble Pie, per il quale Frampton suonava la chitarra solista. Questo gruppo suon\u00f2 anche in una stazione radio di New York, WNEW-FM.\nI primi successi, comunque, arrivarono quando era un componente dei The Herd, con i quali conquist\u00f2 i giovanissimi in Gran Bretagna. Assieme a Steve Marriott, ex cantante degli Small Faces fond\u00f2 gli Humble Pie; in seguito collabor\u00f2 come autore negli album di Harry Nilsson, Jim Price, Jerry Lee Lewis. Seguir\u00e0 poi una carriera importante per il cantante- chitarrista, che si far\u00e0 conoscere con successi come \"Show Me The Way\", \"Baby I Love Your Way\", \"Do You Feel Like We Do\", \"I'm In You\" (dall'omonimo album del 1977) e \"I Can't Stand It No More\". Nel 1976, Frampton pubblic\u00f2 il doppio album \"Frampton Comes Alive!\", una raccolta dal vivo delle sue canzoni pi\u00f9 significative, che \u00e8 stato uno dei dischi pi\u00f9 venduti degli anni settanta, risultando inoltre attualmente il \"live\" pi\u00f9 venduto di sempre, con undici milioni di copie (di cui 8 milioni vendute solamente negli Stati Uniti).. L'anno seguente (1977) Frampton pubblic\u00f2 \"I'm In You\", che pur non ripetendo l'enorme successo di \"Frampton comes alive\", ottenne un notevole successo, raggiungendo la seconda posizione nella classifica degli album compilata da Billboard fu insignito del disco di platino, per avere venduto oltre un milione di copie: rimane l'album di studio pi\u00f9 venduto della carriera di Frampton. Fu inoltre tratto da questo album la \"title track\", che raggiunse anch'essa la seconda posizione nella classifica dei singoli pi\u00f9 venduti di Billboard.\nTra le sue collaborazioni, importante \u00e8 stata quella con i Bee Gees per la colonna sonora del film \"Sgt.Pepper's Lonely Hearts Club Band\" (1978), in cui ha anche recitato nel film omonimo. Nel 1979 Frampton ha pubblicato l'album \"Where I should be\", che ottenne il disco d'oro: questo album conteneva il singolo \"I Can Stand It No More\", di notevole successo negli Stati Uniti, in Europa e persino in Italia, dove Frampton lo present\u00f2 (nel novembre del 1979) a \"Domenica In\". Negli anni '80, Peter Frampton ha poi collaborato con David Bowie per il colossale \"Glass Spider Tour\" (1987), in cui ha suonato la chitarra solista: il tour fu un grosso successo al botteghino. Dopo un periodo di transizione, in cui diversi suoi album di studio passarono quasi inosservati, nel 1995 l'artista inglese pubblic\u00f2 (a 20 anni di distanza da \"Frampton Comes Alive\") \"Frampton Comes Alive II\". L'album che conteneva brani degli ultimi album (ma anche brani degli anni '70) non ha ripetuto il successo del precedente, pur avendo avuto critiche positive. In seguito fu tratto anche un DVD. Segu\u00ec un lungo periodo di appannamento. Nel 2007 Frampton torn\u00f2 alla ribalta, ricevendo un Grammy Award per il miglior album strumentale per \"Fingerprints\", pubblicato l'anno precedente.\nVita privata.\nFrampton \u00e8 stato sposato quattro volte. La prima con Mary Lovett (dal 1971 al 1973), in seguito con Penny McCall (dal 1974 al 1980), Barbara Gold (dal 1983 al 1993, da cui ha avuto due figli) e Tina Elfers (dal 13 gennaio del 1996, da cui ha avuto un figlio).\nCuriosit\u00e0.\nLa canzone pi\u00f9 popolare e conosciuta di Frampton \u00e8 \"Show Me the Way\". Originariamente ha registrato il brano per il suo album in studio, Frampton del 1975, ma era la versione live di Frampton Comes Alive! che divenne il celebre megahit. L'uso abile del chitarrista su questa traccia dell'Heil Talk Box, un dispositivo progettato da un altoparlante tweeter che invia il segnale della chitarra attraverso un tubo di plastica fissato che il cantante tiene in bocca davanti al microfono vocale, ha portato l'invenzione a essere la maggior parte strettamente associato a lui, sebbene fosse stato usato in precedenza da Joe Walsh (\"Rocky Mountain Way\"), Joe Perry (\"Sweet Emotion\"), Jeff Beck (\"She's a Woman\") e altri."}
{"id": "1108785", "revid": "64833", "url": "https://it.wikipedia.org/wiki?curid=1108785", "title": "Boccadarno", "text": ""}
{"id": "1108786", "revid": "93556", "url": "https://it.wikipedia.org/wiki?curid=1108786", "title": "Barca in costruzione", "text": "La Barca in costruzione \u00e8 un dipinto a olio su tela (50,8x61,6 cm) di John Constable, databile al 1815 e conservato nel Victoria and Albert Museum di Londra.\nIl dipinto fu esposto alla Royal Academy nel 1815. La darsena ritratta era di propriet\u00e0 del padre del pittore.\nDescrizione dell'opera.\nLa scena rappresenta un rudimentale cantiere navale che si trova nei pressi del mulino di Flatford. La grande barca in costruzione \u00e8 orientata secondo la diagonale del dipinto e rappresenta l'elemento centrale dell'intera rappresentazione. In primo piano, insieme alla barca sono sparsi attrezzi e utensili vari(due zappe, due caldari, in uno dei quali bolle la pece). Quasi tutto il dipinto \u00e8 stato ritratto direttamente sul posto, dando il via alla famosa tecnica del \"en plein air\" che caratterizzer\u00e0 la successiva produzione impressionista. Infine, il fiume che scorre in lontananza e gli alberi in secondo piano sono visti da John Constable come i veri soggetti principali del dipinto."}
{"id": "1108787", "revid": "124252003", "url": "https://it.wikipedia.org/wiki?curid=1108787", "title": "Buona ventura (Caravaggio Roma)", "text": "Buona ventura \u00e8 un dipinto a olio su tela () realizzato tra il 1593 ed il 1594 dal Caravaggio.\n\u00c8 conservato nella Pinacoteca Capitolina di Roma. Un'altra versione di questo dipinto \u00e8 al Louvre.\nStoria.\nLa \"Buona ventura \"venne dipinto presumibilmente quando Caravaggio frequentava la bottega del Cavalier d'Arpino, a Roma, cio\u00e8 fra il 1593 e 1594; infatti, la radiografia del 1977 ha mostrato, sotto lo strato della pittura un dipinto del Cavalier d'Arpino per la chiesa di S. Maria in Vallicella, \"L'incoronazione della Vergine \"(la tela venne poi ricoperta per poterci dipingere di nuovo). Il primo acquirente fu il cardinale Francesco Maria del Monte che in seguito, quando Caravaggio lasci\u00f2 il Cavaliere, lo ospit\u00f2 e lo fece lavorare nel suo palazzo Madama. Il dipinto risulta infatti, insieme al \"S. Giovannino\" capitolino, presente negli inventari del Cardinale. Gli eredi del Monte lo vendettero a Pio Savoia nella cui collezione si trovava quando, nel 1750, su indicazione di papa Benedetto XIV che voleva acquistare quadri per i Musei Capitolini, venne fatto stimare dal cardinale Silvio Valenti Gonzaga. Il dipinto risultava presente nelle collezioni capitoline nei due inventari ottocenteschi ed ancora oggi vi si trova insieme al \"S. Giovannino\".\nDescrizione e stile.\nIl soggetto \u00e8 una zingara che, mentre legge la mano al cavaliere, gli ruba l'anello che porta a un dito. L'indagine radiografica del 1985 mise in luce il dettaglio delle dita della zingara che sfilano l'anello all'ingenuo giovane ben vestito, che oggi nel dipinto, malgrado i restauri, non \u00e8 ben visibile. La tradizione vuole che Caravaggio avesse scelto per modella una vera zingara che vide passare davanti al suo studio e come riporta il Bellori\" \"e condottala all'albergo la ritrasse in atto di predire l'avventure\"\".\nSi tratta di una scena di vita quotidiana, tipica nelle vie del centro di Roma: una graziosa zingarella, con il pretesto di leggere la mano a un ingenuo giovane di buona famiglia, catturando la sua attenzione col suo sguardo malizioso, gli sfila abilmente un anello dal dito.\nLa giovane gitana \u00e8 graziosa e spregiudicata:\nla camicetta ricamata e il turbante avvolto intorno alla testa le danno un'aria fresca e leggermente esotica. Il sorriso con cui attrae l'attenzione del ragazzotto \u00e8 un gioiello di sottigliezza psicologica. Il volto grassoccio del ragazzo garbato rispecchia perfettamente la sua disarmante ingenuit\u00e0: anche la piuma che spiove dal suo cappello, sembra accrescere la mollezza del carattere.\nIl momento culminante della scena \u00e8 il gesto del dito medio destro della zingarella:\nmentre accarezza il palmo della mano del ragazzo, riesce a sfilargli abilmente l'anello.\nGli orli sporchi delle unghie sono un dettaglio che comparir\u00e0 pi\u00f9 volte nei personaggi popolari del Caravaggio. La scena del dipinto \u00e8 una tipica \" scena di genere\", tuttavia vi sono buone probabilit\u00e0 che l'artista si sia rifatto anche ad una scena di teatro, di quelle della Commedia dell'Arte che venivano rappresentate nelle popolari \"stanze della comedia\" e che avevano largo successo: una scena dei \"Recuil Fossard\", che riportano molte incisioni tratte dall'Arte. Oltre che\" scena di genere\", il dipinto pu\u00f2 essere letto in chiave moralistica con riferimento alla Parabola del Figliol Prodigo (Lc. XV, 11-12 ) e dunque come un ammonimento nel non riporre fiducia nei falsi adulatori e in coloro che vogliono indurre al peccato. Il dipinto ebbe largo successo e fu imitato da molti caravaggeschi come Vouet, Manfredi, Louis Finson."}
{"id": "1108788", "revid": "100042207", "url": "https://it.wikipedia.org/wiki?curid=1108788", "title": "L'H\u00f4tel des Roches Noires \u00e0 Trouville", "text": "L'H\u00f4tel des Roches Noires, \u00e0 Trouville \u00e8 un olio su tela di 81\u00d758 cm realizzato nel 1870 da Claude Monet, attualmente conservato a Parigi nel Mus\u00e9e d'Orsay.\nDescrizione e stile.\nSubito dopo il matrimonio con Camille, Monet soggiorna per qualche tempo con la moglie e il figlio a Trouville, localit\u00e0 della costa settentrionale che, con la gemella Deauville, era divenuta negli anni Sessanta meta di villeggiatura marina. La cittadina era abitata in prevalenza durante l'estate ed era ricca di alberghi, stabilimenti balneari e case da gioco: come osserva Robert Herbert, Trouville e Deauville sono la faccia moderna della costa normanna; nate per scopi turistici non posseggono, a differenza di \u00c9tretat o Sainte-Adresse, il sapore pi\u00f9 genuino dei paesi di pescatori divenuti col tempo anche localit\u00e0 di vacanza. La popolazione \u00e8 quindi simile a quella dipinta da Monet alla Grenouill\u00e8re: gente di citt\u00e0 in cerca di divertimento. Ed \u00e8 prevalentemente a costoro che Monet dedica la sua attenzione nel corso di questa campagna pittorica: i quadri di Trouville rappresentano le terrazze dei grandi alberghi sul lungomare, come l'appena costruito ed elegante H\u00f4tel des Roches Noires, o le spiagge affollate; di quest'ultimo gruppo \u00e8 spesso protagonista Camille.\nI dipinti realizzati da Monet a Trouville presentano tratti stilistici comuni: sono di formato non grande, eseguiti con una pennellata ampia e sintetica, indizio della rapidit\u00e0 di esecuzione, e mostrano grande attenzione alla luce; caratteri siffatti fanno pensare che essi siano stati eseguiti in larga parte all'aria aperta. Monet adotta tagli compositivi audaci che ricordano quelli della fotografia contemporanea: nel quadro qui illustrato, ad esempio, l'artista situa il pennone della bandiera in primo piano lungo il margine sinistro. Tali aspetti sembrano volti a sottolineare da una parte il carattere moderno, informale, antitradizionale della rappresentazione, e dall'altra la spontaneit\u00e0 della reazione dell'artista di fronte alla luce della natura e allo spettacolo variegato e scintillante dei riti sociali di un gruppo di persone eleganti e spensierate.\nNell'appena precedente \"Sur la plage \u00e0 Boulogne\" - che fa parte di un piccolo gruppo di opere eseguite nell'estate del 1869 in quella localit\u00e0 - \u00c9douard Manet affronta un tema analogo a quello di Monet: riguardo a questo dipinto, la critica fa spesso riferimento alla notizia (riferita da Adolphe Tabarant) che l'opera fosse stata eseguita all'aria aperta mentre l'artista era attorniato dai curiosi. La condotta generale del quadro sembra tuttavia dimostrare il contrario: furono invece realizzati presumibilmente sul motivo i disegni preparatori di alcuni particolari della composizione. Come avviene sovente, Manet accentua il carattere artificiale della scena tramite la composizione dispersa, il gioco d'ombre incongruo, gli scarti dimensionali, un aspetto quest'ultimo particolarmente evidente nel signore ben vestito con il parasole, visto di spalle, fuori scala rispetto alle altre figure. Il paragone fra i due dipinti qui illustrati rende ancora una volta manifesta la differenza tra Manet e Monet nell'avvicinarsi agli stessi temi di vita moderna."}
{"id": "1108789", "revid": "838137", "url": "https://it.wikipedia.org/wiki?curid=1108789", "title": "Nuvola marrone asiatica", "text": "La nuvola marrone asiatica (in inglese Asian Brown Cloud) \u00e8 uno strato d'aria inquinato che copre parte del nord dell'Oceano Indiano, l'India, il Pakistan, e parte del sud dell'Asia e della Cina.\nStoria.\nQuesto strato di inquinamento fu osservato durante l'Indian Ocean Experiment (INDOEX) nel 1999. Successivamente il Programma delle Nazioni Unite per l'Ambiente (UNEP) ha supportato un progetto chiamato ABC (ancora in corso nel 2006).\nCause.\nLa nuvola marrone asiatica \u00e8 creata da una serie di particelle sospese nell'aria e di inquinanti derivanti dalla combustione (ad es. Incendi in legno, automobili e fabbriche), combustione di biomassa e processi industriali con combustione incompleta. La nuvola \u00e8 associata al monsone invernale (da novembre / dicembre ad aprile) durante il quale non piove per lavare le sostanze inquinanti dall'aria.\nDescrizione.\nQuesta grande nuvola ha uno spessore di tre chilometri e si estende su 16 milioni di km\u00b2, la sua composizione \u00e8 varia, presentando particelle diverse per dimensioni, peso e natura, dove le particelle pesanti rimarranno nei luoghi di produzione mentre quelle leggere potranno viaggiare per molti chilometri e quindi raggiungere Europa e Africa, motivo per cui pu\u00f2 continuare ad accrescersi e quindi estendersi in altre regioni, notevolmente distanti dal luogo di produzione, inoltre, essa potrebbe spostarsi da un continente all'altro con conseguenze ancora non prevedibili.\nEssa, provoca una riduzione dell'irraggiamento solare con gravi conseguenze sui raccolti, inoltre, ha anche un'influenza sui monsoni, motivo per cui alcune regioni sono sottoposte a piogge molto intense mentre altre a lunghi periodi di siccit\u00e0.\nOsservazioni.\nQuesto strato di inquinamento \u00e8 stato osservato durante l'osservazione intensiva sul campo dell'esperimento dell'Oceano Indiano (INDOEX) nel 1999 e descritto nello studio di valutazione dell'impatto dell'UNEP pubblicato nel 2002. Gli scienziati in India hanno affermato che la nuvola asiatica marrone non \u00e8 qualcosa di specifico per l'Asia. Successivamente, quando il Programma delle Nazioni Unite per l'ambiente (UNEP) ha organizzato un progetto internazionale di follow-up, l'argomento di studio \u00e8 stato ribattezzato \"Atmosferica Brown Cloud\" con focus sull'Asia.\nIl cloud \u00e8 stato segnalato anche dalla NASA nel 2004 e nel 2007.\nSebbene le particelle di aerosol siano generalmente associate a un effetto di raffreddamento globale, recenti studi hanno dimostrato che possono effettivamente avere un effetto di riscaldamento in alcune regioni come l'Himalaya.\nImpatti.\nProblemi di salute.\nUn impatto importante \u00e8 sulla salute. Uno studio del 2002 ha indicato che circa due milioni di persone muoiono ogni anno, nella sola Asia, a causa delle condizioni legate alla nuvola marrone.\nTempo regionale.\nUn secondo studio di valutazione \u00e8 stato pubblicato nel 2008. Ha messo in evidenza le preoccupazioni regionali riguardanti:\nIntensit\u00e0 del ciclone del Mar Arabico.\nUno studio del 2011 ha scoperto che l'inquinamento sta rendendo i cicloni del Mar Arabico pi\u00f9 intensi poich\u00e9 le nuvole marroni atmosferiche hanno prodotto modelli di vento indebolenti che impediscono ai modelli di taglio del vento che storicamente hanno proibito ai cicloni nel Mar Arabico di diventare grandi tempeste. Questo fenomeno \u00e8 stato ritenuto responsabile della formazione di tempeste pi\u00f9 forti nel 2007 e nel 2010, che sono state le prime tempeste registrate ad entrare nel Golfo dell'Oman.\nRiscaldamento globale e attenuazione.\nIl rapporto del 2008 ha anche affrontato la preoccupazione globale del riscaldamento e ha concluso che le nuvole marroni hanno mascherato dal 20 all'80 percento di forzanti di gas serra nel secolo scorso. Il rapporto suggerisce che le normative sull'inquinamento atmosferico possono avere grandi effetti di amplificazione sul riscaldamento globale.\nUn altro impatto importante \u00e8 sulle calotte polari. Il carbonio nero (fuliggine) nella nuvola marrone asiatica potrebbe riflettere la luce solare e oscurare la Terra sottostante, ma sta riscaldando altri luoghi assorbendo le radiazioni in arrivo e riscaldando l'atmosfera e qualunque cosa tocchi. Il carbonio nero \u00e8 tre volte pi\u00f9 efficace dell'anidride carbonica allo scioglimento del ghiaccio polare e della neve. Il carbonio nero nella neve provoca circa tre volte il cambiamento di temperatura come biossido di carbonio nell'atmosfera. Sulla neve, anche a concentrazioni inferiori a cinque parti per miliardo, il carbonio scuro provoca lo scioglimento e pu\u00f2 essere responsabile fino al 94 percento del riscaldamento dell'Artico."}
{"id": "1108790", "revid": "54354", "url": "https://it.wikipedia.org/wiki?curid=1108790", "title": "Asian Brown Cloud", "text": ""}
{"id": "1108792", "revid": "201640", "url": "https://it.wikipedia.org/wiki?curid=1108792", "title": "Assertivit\u00e0", "text": "L'assertivit\u00e0 (dal latino \"asserere\" che significa \"asserire\"), o asserzione (o anche affermazione di s\u00e9), \u00e8 una caratteristica del comportamento umano che consiste nella capacit\u00e0 di esprimere in modo chiaro ed efficace le proprie emozioni e opinioni senza tuttavia offendere n\u00e9 aggredire l'interlocutore.\nSecondo gli psicologi statunitensi Alberti ed Emmons, che con Manuel J. Smith hanno reso popolare il concetto negli anni settanta, si definisce come \u00abun comportamento che permette a una persona di agire nel proprio pieno interesse, di difendere il proprio punto di vista senza ansia esagerata, di esprimere con sincerit\u00e0 e disinvoltura i propri sentimenti e di difendere i propri diritti senza ignorare quelli altrui\u00bb.\nIl concetto di assertivit\u00e0 \u00e8 usato nell'ambito dell'approccio psicologico legato al comportamentismo e alla sfera dell'autostima. Esso si pu\u00f2 anche delineare come un equilibrio tra due polarit\u00e0: da una parte il comportamento passivo, dall'altra il comportamento aggressivo."}
{"id": "1108793", "revid": "125677065", "url": "https://it.wikipedia.org/wiki?curid=1108793", "title": "Renault Avantime", "text": "La Renault Avantime \u00e8 una autovettura monovolume a 3 porte, unica nel suo genere e classificabile anche come coup\u00e9, prodotta dalla casa automobilistica francese Renault dal 2001 al 2003.\nProfilo.\nLanciata nel 2001, la Avantime possedeva una linea quasi identica a quella di un prototipo con lo stesso nome presentato dalla Renault nel 1999. Nel corso della sua breve vita fu fabbricata dalla Matra nella fabbrica di Romorantin. Gli scarsi ordini resero la vettura un \"flop\" commerciale, quindi ai vertici Renault si decise di interromperne prematuramente la produzione e la vendita nel 2003, soltanto poco pi\u00f9 di due anni dopo il debutto.\nPer la carrozzeria esterna veniva utilizzata la stessa soluzione gi\u00e0 utilizzata nelle prime serie della Renault Espace, costruite nella stessa fabbrica, cio\u00e8 un telaio in acciaio abbinato a pannelli in vetroresina.\nCon la terza serie della Espace condivideva inoltre il telaio e la meccanica. Diversamente a quanto effettuato per la Espace, per\u00f2, i brancardi e le sovrastrutture erano in alluminio.\nUna delle cause dell'insuccesso della Avantime fu il suo essere eccessivamente fuori dalle righe, con le sue eccessive ricercatezze stilistiche: non si era mai vista prima di allora (e non si vedr\u00e0 pi\u00f9 neanche in seguito) una vettura che tentasse di fondere insieme una carrozzeria coup\u00e9 con una carrozzeria monovolume. Il fatto di avere tre porte su quella che comunque era una carrozzeria monovolume ne decret\u00f2 la bassa praticit\u00e0 e versatilit\u00e0 (per i motivi sopra descritti la Avantime aveva omologati solo 4 posti) e tagli\u00f2 via un grande numero di potenziali clienti, i quali scelsero le pi\u00f9 classiche monovolume, tra cui la stessa Espace. Le portiere della Avantime erano caratterizzate da un particolare meccanismo con un doppio sistema di cerniere che, di fatto, divideva la portiera in due parti che si potevano muovere in maniera indipendente. Ricercata era anche la coda, caratterizzata dai singolari gruppi ottici \"a fiocco\".\nMotori e versioni.\nVenne prodotta con 3 motorizzazioni, di cui due a benzina ed una diesel. Ecco una breve descrizione dei propulsori utilizzati:\nNonostante l'insuccesso della Avantime, le sue soluzioni stilistiche furono impiegate in parte anche su altre vetture Renault, come la Vel Satis, la M\u00e9gane seconda serie e la Sc\u00e9nic seconda serie."}
{"id": "1108794", "revid": "1305772", "url": "https://it.wikipedia.org/wiki?curid=1108794", "title": "Sellaband", "text": "Sellaband \u00e8 stato un sito internet, creato da Johan Vosmeijer (ex Sony/BMG), Pim Betist e Dagmar Heijmans nel 2006, per permettere a gruppi musicali emergenti di accumulare il denaro necessario per registrare un album professionale. Con il supporto di professionisti dell'industria musicale, a tutti i gruppi che riescono ad attrarre abbastanza investitori \u00e8 offerto un produttore, uno studio di registrazione e un A&amp;R.\nAi gruppi \u00e8 richiesto di creare un profilo e caricare alcuni loro brani per attrarre quelli che vengono chiamati i \"believers\" (\u201ccredenti\u201d), cio\u00e8 coloro che credono in loro e nella loro musica. Le \u201cparti\u201d (azioni) sono vendute a 10$ ciascuna: occorre riuscire a vendere 5000 parti (ogni \"believers\" pu\u00f2 acquistarne anche pi\u00f9 di una), dando al gruppo cos\u00ec 50.000$ di budget per registrare, mixare e produrre il loro album. Nel caso in cui il gruppo su cui si investe non raggiungesse la soglia dei 50.000$ (o \"50K\", come viene definita dagli utenti del sito), in qualsiasi momento agli investitori viene data la possibilit\u00e0 di vedersi rimborsato il denaro o di dirottare gli acquisti su altri artisti.\nAi \"believers\" viene a quel punto una copia ad edizione limitata dell'album prodotto per ciascuna parte (azione) acquistata, ma viene lasciata comunque la possibilit\u00e0 di rinunciare ai dischi in eccedenza, qualora si fossero acquistate pi\u00f9 parti, ponendoli direttamente in vendita attraverso le pagine stesse del sito attraverso un meccanismo di negozio on-line, ricevendo in cambio il ricavato della vendita, con la possibilit\u00e0 di realizzare il guadagno o dirottare il ricavato su altri artisti; alcune delle canzoni del disco vengono messe in condivisione gratuita, mentre le altre sono in normale vendita, cos\u00ec come per chi vorr\u00e0 il supporto CD. I guadagni sono divisi fra l'autore, il sito Sellaband e gli investitori. Ulteriori ricavi anche qualora da qualcuna delle tracce dovesse venire ricavato profitto derivante da jingle pubblicitari, sigle di trasmissioni, colonne sonore.\nGioved\u00ec 21 giugno 2007 il sito ha visto iniziare la fase tre dell'operazione: i dischi dei primi due artisti ad aver raggiunto la quota dei \"50K\" sono in vendita nel negozio on-line, e in poche ore sono scaricate pi\u00f9 di 7000 canzoni.\nAlla fine di giugno 2007 si stanno avvicinando al traguardo anche gli australiani Vegas Dragon, guidati da Brian Taylor; la prima band italiana sono i \"Black Jack\", attualmente 25\u00a0mi nella classifica assoluta (su oltre 4300 artisti iscritti).\nNel gennaio 2010, Sellaband ha presentato istanza di fallimento [5]. Pochi giorni dopo, un investitore ha rilanciato la piattaforma. L'ufficio \u00e8 stato quindi trasferito a Monaco di Baviera [6]. Il 28 agosto 2015, anche la nuova societ\u00e0, Sellaband GmbH, ha presentato istanza di fallimento.\nSuccessi.\nDa quando il sito \u00e8 stato lanciato (agosto del 2006), 7 gruppi hanno raggiunto l'obiettivo dei 50.000$: dapprima Nemesea (Paesi Bassi) e poco dopo Cubworld (USA); poi via via a ruota Second Person (Gran Bretagna) e Cl\u00e9mence (Francia); quindi tra maggio e giugno 2007, in poco pi\u00f9 di un mese Lily (USA), Maitreya (Nuova Zelanda) e Mandyleigh Storm (Australia)."}
{"id": "1108802", "revid": "120511232", "url": "https://it.wikipedia.org/wiki?curid=1108802", "title": "Martirio di san Matteo", "text": "Il Martirio di san Matteo \u00e8 un dipinto a olio su tela (323x343 cm) di Caravaggio, databile al 1599-1600 \u00e8 conservato nella Cappella Contarelli della chiesa di San Luigi dei Francesi a Roma. \nLa scena si sviluppa concentricamente intorno alla figura di un carnefice nell'atto di colpire il futuro martire.\nStoria.\nSappiamo che Caravaggio compose tre diverse versioni del quadro: nella prima, una composizione pi\u00f9 classica e con il fondo chiuso dalla mole di un tempio, ricordo della Maniera, al centro si trovava un soldato che irrompeva nella scena coprendo quasi San Matteo. Tra l'altro pare che il soldato avesse la stessa posa dell'angelo del \"Riposo durante la fuga in Egitto\". Nella seconda versione i gesti dei personaggi acquistavano maggior vigore. Nella terza versione, invece, Caravaggio ambienta la scena in uno spazio profondo, con al centro il martirio del santo, riverso a terra, con ai lati una corona di astanti che fuggono inorriditi.\nDescrizione e stile.\nLa scena \u00e8 rappresentata all'interno di una struttura architettonica che ricorda quella di una chiesa (ci\u00f2 si deduce dalla presenza di un altare con la croce e di un fonte battesimale) e quindi si atterrebbe alla Legenda Aurea per cui S. Matteo sarebbe stato assassinato dopo una messa. I personaggi sono stati disposti su una sorta di piattaforma inclinata, alla maniera teatrale, che ha l'effetto di avvicinarli allo spettatore e aumentare il pathos della raffigurazione. Al centro del quadro vi \u00e8 San Matteo che giace a terra dopo essere stato colpito dal suo carnefice, il personaggio seminudo (probabilmente il falso neofita) che gli blocca il braccio; il corpo di quest'ultimo \u00e8 tornito, a ricordo dell'Adamo della Sistina di Michelangelo. \nLa posizione delle braccia di San Matteo, aperte, richiama la croce, tuttavia egli non \u00e8 illuminato totalmente quanto lo \u00e8 il carnefice, perch\u00e9 egli \u00e8 gi\u00e0 in Grazia Divina. Il vero protagonista-peccatore \u00e8 dunque il sicario, \u00e8 su di lui che deve agire la luce salvifica di Dio. In alto a destra un angelo di ispirazione tardo-manierista, elegantissimo e raffinato anche nella postura sinuosa, si sporge da una nuvola per tendere a San Matteo la palma del martirio. Attorno, in tutto lo spazio figurativo disponibile, Caravaggio inserisce i fedeli presenti alla messa: due personaggi di fronte, uno volto in avanti e l'altro presentato con uno scorcio ardito, un bimbo che scappa, altri uomini scomposti in gesti e posture dalle quali traspare tutto l'orrore e la tensione per essere testimoni di una scena simile. \u00c8 da notare un autoritratto di Caravaggio in fondo a sinistra, nel personaggio che osserva. Come spesso \u00e8 accaduto anche in quest'opera, nella quale Caravaggio decide di rappresentare il martirio del santo come se si trattasse di un assassinio brutale lungo una strada, vi \u00e8 la testimonianza della sua inventiva per l'aver trasferito un episodio della storia sacra nella vita di ogni giorno, per conferire realt\u00e0, veridicit\u00e0 e una forte componente emotiva.\nIl critico Roberto Longhi, nel 1929, ha avanzato l'ipotesi che l'archetipo del dipinto potrebbe essere il \"Martirio di san Pietro da Verona\" del Moretto, dipinto tra il 1530 e il 1535 e oggi custodito nella Pinacoteca Ambrosiana di Milano. Secondo lo studioso, \"la tragica seriet\u00e0 di questo Pietro Martire dagli occhi ingolfati d'ombra (fatto anticlassico per eccellenza), la subitanea violenza fisica dei manigoldi, espressi in una plastica vicinissima e, dunque, diventata tutto orrore imminente di epidermide e di sangue pulsante, presentano molto dappresso il caravaggesco \"Martirio di san Matteo\". \u00c8 il novizio che fugge e si volge nell'aria sottile e dimostra gi\u00e0, non dico la plastica, ma l'evidenza secca, nitida e fulminante del primo Caravaggio\"."}
{"id": "1108810", "revid": "17654", "url": "https://it.wikipedia.org/wiki?curid=1108810", "title": "The wild life", "text": ""}
{"id": "1108819", "revid": "1613689", "url": "https://it.wikipedia.org/wiki?curid=1108819", "title": "Alessandro Cuozzo", "text": "Biografia.\nNacque a Napoli nel 1975. Si \u00e8 diplomato in pianoforte nel 1998 sotto la guida del maestro Ettore Ferrigno , frequentando al contempo corsi di perfezionamento tenuti dal maestro Sergio Fiorentino, durante i quali conosce il pianista palermitano Giuseppe Andaloro. Nel 2005, dal loro incontro, nacque la \"Sonata per pianoforte solo,\" eseguita in anteprima il 24 maggio 2006 nella \"Fazioli Concert Hall\" di Sacile.\nSin dall'infanzia ha mostrato particolare interesse per la composizione, il cui percorso formativo continua a svolgere da autodidatta. Le sue composizioni sono state eseguite in importanti sedi italiane e internazionali quali, il Seinen Bunka Center Concert Hall di Sendai, il Gasteig di Monaco, la Walter Hall di Toronto, il Fazioli Concert Hall di Sacile, il Teatro delle Muse di Ancona, il Teatro Regina Margherita di Caltanissetta, il Teatro Massimo di Pescara, il Teatro Savoia di Campobasso, l'Auditorium dell'Annunziata di Sulmona, Villa Rufolo di Ravello, e la Villa S. Michele di Anacapri. Questi concerti hanno avuto come interpreti Giuseppe Andaloro, Tatsuo Nishie, Tetsuo Harada, Sereno String Quartet, Mauro Tortorelli, e il Green Wood Harmony Choir. Inoltre i suoi lavori sono stati trasmessi dalla Bayerischen Rundfunks, dalla Rai-Radio 3, mentre nel 2005 produce il suo primo CD, pubblicato dall'etichetta Fontec."}
{"id": "1108827", "revid": "1862310", "url": "https://it.wikipedia.org/wiki?curid=1108827", "title": "Monte Qajarsuup", "text": "Il monte Qajarsuup (groenlandese: Qajarsuup Qaqqaa) \u00e8 una montagna della Groenlandia di 1229\u00a0m. Si trova a 60\u00b029'N 44\u00b053'O; appartiene al comune di Kujalleq."}
{"id": "1108833", "revid": "92723", "url": "https://it.wikipedia.org/wiki?curid=1108833", "title": "Perfectae Caritatis", "text": "La Perfectae Caritatis \u00e8 un decreto emanato dal Concilio Vaticano II \"sul rinnovamento della vita religiosa\". \u00c8 uno dei documenti pi\u00f9 corti del Concilio. Approvato con 2321 voti favorevoli e 4 contrari dai vescovi riuniti in concilio, fu emanato dal papa Paolo VI il 28 ottobre 1965. Il titolo \"Perfectae Caritatis\" significa dal latino: \"la perfezione della carit\u00e0\". \nTratta della vita religiosa dei membri degli istituti di vita consacrata (ordini religiosi e congregazioni religiose). Ha inteso portare il rinnovamento del Concilio nella vita religiosa."}
{"id": "1108834", "revid": "133130", "url": "https://it.wikipedia.org/wiki?curid=1108834", "title": "Affermazione di s\u00e9", "text": ""}
{"id": "1108835", "revid": "1862310", "url": "https://it.wikipedia.org/wiki?curid=1108835", "title": "Qalutaassuaq", "text": "Il Qalutaassuaq \u00e8 una montagna della Groenlandia di 1665\u00a0m. Si trova a 60\u00b012'N 44\u00b031'O; appartiene al comune di Kujalleq."}
{"id": "1108836", "revid": "1862310", "url": "https://it.wikipedia.org/wiki?curid=1108836", "title": "Qasigeerneq", "text": "Il Qasigeerneq \u00e8 una montagna della Groenlandia di 1.450\u00a0m. Si trova a 60\u00b017'N 44\u00b041'O; appartiene al comune di Kujalleq."}
{"id": "1108839", "revid": "1862310", "url": "https://it.wikipedia.org/wiki?curid=1108839", "title": "Monte Qingassat", "text": "Il monte Qingassat (groenlandese: Qingassat Qaqqaat) \u00e8 una montagna della Groenlandia di 1730\u00a0m. Si trova a 60\u00b034'N 44\u00b042'O; appartiene al comune di Kujalleq."}
{"id": "1108842", "revid": "1862310", "url": "https://it.wikipedia.org/wiki?curid=1108842", "title": "Monte Sermitsiap", "text": "Il monte Sermitsiap (groenlandese: Sermitsiap Qaqqaat) \u00e8 una montagna della Groenlandia di 1417\u00a0m. Si trova a 60\u00b033'N 44\u00b025'O; appartiene al comune di Kujalleq."}
{"id": "1108845", "revid": "1862310", "url": "https://it.wikipedia.org/wiki?curid=1108845", "title": "Suikkassuaq", "text": "Il Suikkassuaq \u00e8 una montagna della Groenlandia di 1524\u00a0m. Si trova a 60\u00b021'N 44\u00b036'O; appartiene al comune di Kujalleq."}
{"id": "1108849", "revid": "1776051", "url": "https://it.wikipedia.org/wiki?curid=1108849", "title": "Trasporti in Uruguay", "text": "Questa voce raccoglie le principali tipologie di Trasporti in Uruguay.\nTrasporti su rotaia.\nReti ferroviarie.\nIn totale: 2.835\u00a0km, tutti con scartamento normale di 1435\u00a0mm (dati 2005)\nReti metropolitane.\nNon esistono sistemi di metropolitana in Uruguay.\nReti tranviarie.\nAttualmente anche il servizio tranviario \u00e8 assente in questa nazione.\nTrasporti su strada.\nRete stradale.\nIn totale: 53.000\u00a0km (dati 2001)\nReti filoviarie.\nAttualmente in Uruguay non circolano pi\u00f9 filobus: l'unica rete esistente a Montevideo, costituita da 4 linee e gestita dalla societ\u00e0 \"COOPTROL\", \u00e8 stata smantellata il 26 gennaio del 1992 ed era esercitata con filobus italiani, risalenti al 1951, realizzati dall'Ansaldo San Giorgio.\nAutolinee.\nNella capitale dell'Uruguay, Montevideo, ed in altre zone abitate operano aziende pubbliche e private che gestiscono i trasporti urbani, suburbani ed interurbani esercitati con autobus.\nIdrovie.\nLa nazione dispone di 1.600\u00a0km di acque navigabili (dati 1996).\nTrasporti aerei.\nAeroporti.\nIn totale: 65 (dati 1999)\na) con piste di rullaggio pavimentate: 15\nb) con piste di rullaggio non pavimentate: 50"}
{"id": "1108868", "revid": "599013", "url": "https://it.wikipedia.org/wiki?curid=1108868", "title": "Darina Mifkova", "text": "Giocava nel ruolo di schiacciatrice.\nBiografia.\nDarina Mifkova nasce a Praga, in Cecoslovacchia ma ha sempre vissuto in Italia; inizia a giocare presto a pallavolo seguendo le orme della madre, anche lei pallavolista.\nCarriera.\nClub.\nEsordisce nel 1985 in serie D con il Volley Curno: negli anni successivi cambia diverse squadre, sempre in serie minori, come la Pallavolo Cologno, il Volley Calcinato e Pallavolo Crema '70, le ultime due in serie B.\nNella stagione 1991-92 viene ingaggiata dal Volleyball Club Cassano, squadra di serie A1: la stagione si conclude con la retrocessione della squadra. Nell'annata successiva passa al Volley Modena dove resta per tre stagioni, vincendo anche una Coppa delle Coppe.\nNella stagione 1995-96 si trasferisce al Volley Bergamo, dove raggiunge l'apice della sua carriera a livello di club: vince infatti quattro scudetti e tre Coppe Italia consecutive, oltre a due Coppe dei Campioni.\nDopo una stagione nel Centro Ester Pallavolo di Napoli, nel 2000 approda al Vicenza Volley, con la quale vince una Coppa CEV e una Supercoppa italiana.\nA partire dal 2002 inizia un peregrinare tra varie formazioni di serie A1 come nel Volley 2002 Forl\u00ec, Pieralisi Jesi, Volley Club Padova e .\nAl termine della stagione 2008-09 annuncia il suo ritiro dalla pallavolo agonistica, anche se poi ritorna sulla sua decisione decidendo di proseguire nel Viserba Volley, in serie B2, per poi continuare nel 2010, sempre nella stessa categoria, nell'Atletico Volley di Bologna. Nell'aprile 2011 annuncia il suo ritiro definitivo dall'attivit\u00e0 agonistica.\nNazionale.\nNei primi anni novanta ottiene le prime convocazioni in nazionale, anche se per lungo tempo non otterr\u00e0 risultati rilevanti.\nAll'inizio del duemila ritorna anche in nazionale con la quale ottiene i suoi maggior successi ossia la medaglia d'argento al campionato europeo 2001 e soprattutto la medaglia d'oro al campionato mondiale 2002.\nL'ultima presenza in nazionale risale al 2004, chiudendo la carriera azzurra con un argento al World Grand Prix."}
{"id": "1108880", "revid": "1776051", "url": "https://it.wikipedia.org/wiki?curid=1108880", "title": "The Dark Saga", "text": "The Dark Saga \u00e8 un album della band power metal Iced Earth. Basato sul fumetto Spawn di Todd McFarlane, il disco, pubblicato nel 1996, racconta la storia di un uomo che ha venduto la sua anima al diavolo per ritornare dal suo amore sulla terra. Avvenuto ci\u00f2, scopre che la ragazza si \u00e8 sposata con il suo migliore amico e si ritrova perci\u00f2 solo e in preda a forze oscure."}
{"id": "1108886", "revid": "1086846", "url": "https://it.wikipedia.org/wiki?curid=1108886", "title": "Milan Associazione Calcio 1997-1998", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1997-1998.\nStagione.\nNel 1997-1998, dopo l'11\u00ba posto ottenuto nella stagione precedente, il club di via Turati fa tornare Fabio Capello, che nella stagione precedente aveva vinto la Liga con il Real Madrid. Paolo Maldini diventa il nuovo capitano della squadra dopo il ritiro di Franco Baresi che, come Mauro Tassotti, aveva chiuso la carriera alla fine della stagione precedente.\nAd affiancare capitan Maldini e compagni ritorna Roberto Donadoni e arrivano dal mercato Christian Ziege, Ibrahim Ba, Patrick Kluivert, Giampiero Maini, Massimo Taibi, Maurizio Ganz (da dicembre), Steinar Nilsen, Leonardo, Filippo Maniero (quest'ultimo da gennaio), Andreas Andersson e Winston Bogarde (questi ultimi due acquistati in estate e ceduti a gennaio). Vengono ceduti tutti gli acquisti dell'anno precedente (Edgar Davids alla Juventus, Christophe Dugarry, Pietro Vierchowod, Jesper Blomqvist e Michael Reiziger) oltre a Marco Simone, Roberto Baggio, Stefano Eranio, Ambrosini e Coco (in prestito).\nLibero da impegni europei, il Milan in campionato naviga in zone di medio-bassa classifica, terminando al 10\u00ba posto con un bilancio di 11 vittorie e 12 sconfitte non riuscendo a qualificarsi per le coppe europee per il secondo anno consecutivo. L'annata \u00e8 caratterizzata dal 5-0 rimediato il 3 maggio 1998 contro la Roma all'Olimpico, che si aggiunge alle sconfitte con Inter (3-0) e Juventus (4-1).\nIn Coppa Italia, dopo avere eliminato , Sampdoria, e dopo essersi imposta per 5-0 nell'andata dei quarti di finale contro l'Inter, la squadra supera le semifinali a spese del grazie alla regola dei gol in trasferta, ma perde in finale contro la Lazio: dopo la vittoria per 1-0 a San Siro (rete di Weah direttamente su rinvio del portiere Rossi), i rossoneri sono sconfitti per 3-1 all'Olimpico, subendo tre gol nel giro di 10' di gioco, dopo essere passati in vantaggio grazie a una punizione di Albertini a inizio ripresa. L'ultima rete che consegna la coppa ai biancocelesti \u00e8 messa a segno dal futuro rossonero Alessandro Nesta. A fine stagione il tecnico goriziano lascia la panchina.\nMaglie e sponsor.\nLo sponsor tecnico per la stagione 1997-1998 \u00e8 Lotto, mentre lo sponsor ufficiale \u00e8 Opel, in particolare dalla prima del girone di ritorno Opel Astra. La divisa \u00e8 una maglia a strisce verticali della stessa dimensione, rosse e nere, con pantaloncini e calzettoni bianchi. La divisa di riserva \u00e8 completamente bianca, la terza divisa \u00e8 rossa con due strisce verticali nere poste al centro e la quarta \u00e8 completamente nera.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\nStatistiche dei giocatori.\nSono in corsivo i calciatori che hanno lasciato la societ\u00e0 durante la stagione."}
{"id": "1108891", "revid": "767487", "url": "https://it.wikipedia.org/wiki?curid=1108891", "title": "Something Wicked This Way Comes (Iced Earth)", "text": "Something Wicked This Way Comes \u00e8 il quinto album degli Iced Earth, pubblicato il 7 luglio 1998 dalla Century Media.\nQuesto \u00e8 l'album che ha dato, alla band, importanti riscontri e notoriet\u00e0."}
{"id": "1108892", "revid": "125011946", "url": "https://it.wikipedia.org/wiki?curid=1108892", "title": "Barbiano (Cotignola)", "text": "Barbiano (\"Barbi\u00e2n\" in romagnolo) \u00e8 una frazione del comune di Cotignola, in provincia di Ravenna.\nIl centro \u00e8 ricordato soprattutto per aver dato i natali al grande capitano di ventura Alberico da Barbiano.\nStoria.\nPrimi insediamenti.\nUna leggenda, a lungo ritenuta valida, riportata da Girolamo Bonoli, pone la fondazione di Barbiano prima dell'anno 829, quando, secondo un documento, oggi smarrito, dell'archivio del monastero di San Vincenzo a Milano, il feudo \"Buguntio\" sarebbe stato donato da un Everardo \"Ravennae et Cunii et Lugi comes\", figlio di Desiderio, ultimo re Longobardo, alla badessa Agata. La non attendibilit\u00e0 di questa leggenda \u00e8 facilmente rilevabile in quanto all'inizio del IX secolo, il territorio dell'ormai estinto esarcato di Ravenna era governato da tre tribuni, nominati dall'arcivescovo e riconosciuti persino dall'imperatore Ludovico il Pio. Inoltre, non si hanno fonti riconosciute di un Everardo figlio di Desiderio e di sua moglie Ansa.\nLe prime notizie documentate su Barbiano risalgono al 14 novembre 950, quando in un atto riportato dal monsignor Ferdinando Fantuzzi compare la dicitura \"plebs sancti Stephani quae vocatur in Barbiano\"; la stessa la si ritrova in un successivo atto datato 8 luglio 993. \u00c8 da sottolineare come allora la pieve di Santo Stefano avesse giurisdizione spirituale e soprattutto battesimale su un vasto territorio, comprendente fino al XIV secolo anche Lugo e Fusignano.\nBasso Medioevo.\nIl Medioevo di Barbiano \u00e8 legato indissolubilmente alla figura di Alberico da Barbiano e alla famiglia dei da Barbiano, conti di Cunio, i quali resero il piccolo borgo un castello fortificato che in breve tempo divenne il pi\u00f9 importante della zona e, pertanto, obiettivo di numerose famiglie potenti dell'epoca. I da Barbiano esercitarono la loro supremazia sulla vicina Lugo fino alla met\u00e0 del XV secolo. \nNel 1333 Ostasio I da Polenta, signore di Ravenna, si impossess\u00f2 di Lugo. Dopo soli cinque anni, nel 1338 Manfredo da Barbiano conte di Cunio, alleato con l'arcivescovo di Ravenna, torn\u00f2 nuovamente in possesso del \"castrum\" lughese per poi passarlo, per paura di non riuscire a difenderlo, al guelfo Taddeo Pepoli, signore guelfo di Bologna. Dopo aver ripreso il controllo sulla citt\u00e0, nel 1352 i da Barbiano persero definitivamente Lugo, che pass\u00f2 alla famiglia Visconti.\nIl castello dei conti di Cunio fu poi abbattuto, dopo vani tentativi, il 16 maggio 1409, ad un mese dalla morte del capitano di ventura Alberico da Barbiano, dalle milizie del figlio ribelle Lodovico, schieratosi assieme alle truppe del cardinale Baldassarre Cossa. Successivamente Lodovico ottenne il possesso di Lugo, Massa Lombarda e Conselice ed il titolo di conte.\nNel 1430 venne offerta ai da Barbiano la contea di Belgioioso. Nel 1436 lasciarono definitivamente la Romagna e presero possesso del castello, in Lombardia. Nel Ducato di Milano essi non dimenticarono le origini romagnole, tanto che il titolo comitale di Cunio venne utilizzato per vezzo, pur non avendone pi\u00f9 l'investitura, da alcuni discendenti dei Barbiano.\nEt\u00e0 Moderna.\nPer tutto il XV secolo la zona fu soggetta al controllo degli Sforza, mentre dal 1500 in poi il territorio pass\u00f2 sotto il dominio estense, fino al 1598, anno nel quale Barbiano pass\u00f2 allo Stato Pontificio. Il territorio di Barbiano, come gran parte della Romagna, rimase nello Stato della Chiesa fino all'Unit\u00e0 d'Italia, a parte il periodo di occupazione napoleonico. Le truppe napoleoniche invasero la Romagna nel 1796. Lugo si rivolt\u00f2 (30 giugno - 8 luglio) e fu punita con il saccheggio. Anche Barbiano sub\u00ec gli effetti della rappresaglia francese poich\u00e9 alcuni contadini avevano partecipato ad un'azione antifrancese (agguato di Villa Bolis).\nNegli anni quaranta del XIX secolo, all'epoca del famoso bandito Stefano Pelloni detto \"il Passatore\", due barbianesi, Pietro Tasselli detto \"Pierone o Giazzolo\", e Andrea Montanari, prete-bandito, ambedue forse ispiratori della visita nella locale canonica del Passatore, si aggregarono al suo gruppo.\nXX e XXI secolo.\nDurante la seconda guerra mondiale, l'avanzata degli eserciti alleati (USA e Impero britannico) si arrest\u00f2 lungo il Senio (inverno 1944-aprile 1945); Barbiano venne liberata dal 24\u00ba Battaglione di fanteria della Seconda Divisione Neozelandese, nella notte fra il 9-10 aprile 1945.\nUn soldato barbianese \u00e8 ricordato per aver partecipato all'ultima carica di cavalleria lanciata dall'esercito italiano: si chiamava Giovanni Camerini ed aveva 22 anni. L'attacco si svolse il 17 ottobre 1942 sul fronte jugoslavo e Camerini cadde in battaglia.\nNel secondo dopoguerra sono stati attivati molti servizi per la cittadinanza, come la stazione ferroviaria.\nOggi nella frazione sono presenti una scuola materna, una scuola elementare e alcuni servizi primari come un ufficio postale e una farmacia; a Barbiano ha inoltre sede uno stabilimento di Conserve Italia.\nSociet\u00e0.\nReligione.\nLa parrocchia di Barbiano fa parte della Diocesi di Imola.\nIl patrono \u00e8 Stefano protomartire, che si festeggia il 26 dicembre. Nella chiesa parrocchiale si venera l'immagine della Madonna Incoronata. \nCultura.\nEventi e ricorrenze.\nL'ultima fine settimana di maggio si svolge, in onore del grande condottiero barbianese del XIV secolo, il Palio di Alberico, nel quale i quattro rioni del paese (Rose, Ballardini, Alberico e Quercia) si affrontano in varie sfide per contendersi il premio, rappresentato da una riproduzione del suo elmo e del vessillo donatogli dal papa.\nLa principale festa religiosa che si svolge a Barbiano \u00e8 la Festa della Madonna Incoronata, che si tiene nella prima domenica di settembre.\nBarbiano nella letteratura.\nI da Barbiano, signori di Barbiano durante il periodo medievale, sono citati come signori di Cunio nel Canto XIV del Purgatorio, nella cornice degli invidiosi.\nInfrastrutture e trasporti.\nBarbiano \u00e8 situato lungo la strada provinciale che collega Lugo con Faenza. \n\u00c8 attraversato, inoltre, dalla linea ferroviaria Castel Bolognese-Ravenna. La fermata di Barbiano \u00e8 stata inaugurata nel 1955."}
{"id": "1108893", "revid": "1452073", "url": "https://it.wikipedia.org/wiki?curid=1108893", "title": "Puntius", "text": "Puntius \u00e8 un genere di pesci d'acqua dolce appartenente alla famiglia Cyprinidae.\nNomenclatura.\nLa classificazione nel nuovo genere \"Puntius\" \u00e8 stata proposta alcune decine di anni fa da un biologo statunitense, L. P. Schultz, che cominci\u00f2 una lunga distinzione tra le specie del genere \"Barbus\" in base alla grandezza delle scaglie e al numero di barbigli. &lt;br&gt;\nOggi ufficialmente riconosciuto, il genere raggruppa pesci con un apparato buccale privo di barbigli.\nDescrizione.\nLe specie del genere \"Puntius\" tendono ad avere due aspetti tipici: quello dal corpo allungato, con profilo dorsale orizzontale e quello con ventre arcuato e forma quasi romboidale. Tutte le specie sono sprovviste di barbigli, come si \u00e8 gi\u00e0 detto, possiedono scaglie di medio formato e non vi \u00e8 presenza della pinna adiposa. Le livree sono molto disparate, c'\u00e8 chi \u00e8 striato verticalmente, orizzontalmente, chi possiede livree vivaci tendenti al rosso o al verde vivo. &lt;br&gt;\nLe dimensioni variano dai poco pi\u00f9 di 2 cm di \"Puntius mudumalaiensis\" ai 66 cm di \"Puntius chelynoides\".\nAlimentazione.\nLa dieta varia per ogni specie, ma tendenzialmente si tratta di specie onnivore.\nAcquariofilia.\nAlcune specie sono allevate in acquario e diffuse commercialmente in tutto il mondo."}
{"id": "1108894", "revid": "75435", "url": "https://it.wikipedia.org/wiki?curid=1108894", "title": "4 Maccabei", "text": ""}
{"id": "1108901", "revid": "1061716", "url": "https://it.wikipedia.org/wiki?curid=1108901", "title": "Days of Purgatory", "text": "Days of Purgatory \u00e8 una raccolta del gruppo musicale power-thrash metal Iced Earth, pubblicata nel 1997 dalla Century Media Records.\nIl disco.\nIl disco contiene rivisitazioni e rimaneggiamenti di brani risalenti al primo demo, \"Enter the Realm\", e ai successivi due album in studio (\"Iced Earth\" e \"Night of the Stormrider\").\nIl titolo \u00e8 un velato richiamo al nome che aveva precedentemente il gruppo fondato da Jon Schaffer: Purgatory.\nEdizioni.\nNella versione a doppio-disco sono contenute ulteriori riregistrazioni e quelle provvisorie riguardanti il terzo album in studio, \"Burnt Offerings\"."}
{"id": "1108905", "revid": "417050", "url": "https://it.wikipedia.org/wiki?curid=1108905", "title": "Lakshmi Mittal", "text": "Secondo Forbes, nel 2020 \u00e8 al 196\u00ba posto tra le persone pi\u00f9 ricche del mondo e al 10\u00b0 tra le pi\u00f9 ricche dell'India con un patrimonio stimato di 14,9 miliardi di dollari.\nBiografia.\nMittal \u00e8 nato in un villaggio nello stato del Rajasthan, in India, ma vive a Kensington, Londra. Ha studiato presso Shri Daulatram Nopany Vidyalaya, a Calcutta, dal 1957 al 1964. Si \u00e8 diplomato presso il St. Xavier's College di Calcutta, laureandosi all'Universit\u00e0 di Calcutta. Suo padre, Mohanlal Mittal, gestiva un'azienda siderurgica, Nippon Denro Ispat. Nel 1976, a causa del freno alla produzione di acciaio da parte del governo indiano, Lakshmi Mittal apr\u00ec a 26 anni il suo primo stabilimento siderurgico PT Ispat Indo a Sidoarjo, East Java, in Indonesia. Fino agli anni '90, le principali risorse della famiglia in India erano un laminatoio a freddo per acciai da lamiera a Nagpur e uno stabilimento di acciai legati vicino a Pune. Oggi, l'azienda di famiglia, compreso un grande impianto siderurgico integrato vicino a Mumbai, \u00e8 gestita dai fratelli minori Pramod Mittal e Vinod Mittal, ma Lakshmi non ha alcun legame con questa impresa.\nIl giornale \"Financial Times\" lo ha nominato \"Uomo dell'anno del 2006\". Nel 2010 il giornale Sunday Times lo ha eletto uomo pi\u00f9 ricco del Regno Unito con un patrimonio netto superiore a 22 miliardi di sterline, con un aumento del 108% rispetto all'anno precedente (fonte Sole24OreOnline, classifica).\nNel 2019 ha acquisito in una joint venture insieme alla Nippon Steel per 5,9 miliardi di dollari l'indiana Essar Steel, in amministrazione controllata ed ex controllata dai miliardari Shashi e Ravi Ruia. Ad Acelor il 60%, ai giapponesi il 40%.\nNel gennaio 2021 ha ceduto al figlio Aditya l'incarico di CEO del gruppo ma rimane presidente esecutivo.\nAttivit\u00e0.\nLakshmi Mittal \u00e8 il fondatore e amministratore delegato della ArcelorMittal; la sua compagnia \u00e8 tra i leader mondiali nella produzione dell'acciaio. La sua multinazionale opera in Lussemburgo,\nRomania, Sudafrica, Polonia, Spagna, Algeria, Italia, Indonesia, Kazakistan, Bosnia ed Erzegovina, Repubblica Ceca ed altri ancora.\nVita privata.\n\u00c8 sposato con Usha. Hanno un figlio, Aditya, e una figlia, Vanisha.\nOltre a due fratelli, Pramod e Vinod, Lakshmi Mittal ha una sorella, Seema Lohia, che ha sposato l'uomo d'affari indonesiano, Sri Prakash Lohia. Ha fatto della sua residenza a Londra al 18-19 Kensington Palace Gardens, che \u00e8 stata acquistata dal capo della Formula Uno Bernie Ecclestone nel 2004 per 67 milioni di sterline (128 milioni di dollari), la casa pi\u00f9 costosa del mondo all'epoca. La casa \u00e8 decorata con marmo preso dalla stessa cava che riforniva il Taj Mahal. Lo spettacolo di ricchezza \u00e8 stato definito il \"Taj Mittal\". Ha 12 camere da letto, una piscina coperta, bagni turchi e un parcheggio per 20 auto. \nMittal ha anche acquistato il palazzo al 9A Palace Greens, Kensington Gardens, ex ambasciata delle Filippine, per 70 milioni di sterline nel 2008 per sua figlia Vanisha Mittal, sposata con Amit Bhatia, un uomo d'affari. Mittal ha organizzato una sontuosa \"accoglienza vegetariana\" per Vanisha nella Reggia di Versailles, in Francia. \nNel 2005, ha anche acquistato un bungalow coloniale per 30 milioni di dollari al n. 22, dr APJ Abdul Kalam Road, New Delhi, una delle strade pi\u00f9 esclusive dell'India, occupata da ambasciate e miliardari, e l'ha ricostruita come una casa. "}
{"id": "1108910", "revid": "439724", "url": "https://it.wikipedia.org/wiki?curid=1108910", "title": "Urge Overkill", "text": "Gli Urge Overkill sono una band alternative rock formatasi a Chicago e composta da Nathan \"Nash Kato\" Kaatrud (voce/chitarra) ed Eddie \"King\" Roeser (voce/chitarra/basso).\nUno dei loro maggiori successi \u00e8 la cover della canzone \"Girl, You'll Be a Woman Soon\" di Neil Diamond, che divenne una hit dopo essere stata inserita nella colonna sonora del film \"Pulp Fiction\" di Quentin Tarantino.\nStoria.\nKaatrud e Roeser si incontrarono al college. Formarono gli Urge Overkill (prendendo il nome da una canzone dei Parliament) a Chicago nel 1986, con il batterista Patrick Byrne, e realizzarono un EP, \"Strange, I...\", con etichetta 'Ruthless Records' prodotto dal compagno di camera al college di Kaatrud, Steve Albini. Segu\u00ec presto un nuovo album, \"Jesus Urge Superstar\", prodotto sempre da Albini, con Kriss Bataille alla batteria. Questi due album mostravano un rock influenzato da altri gruppi di Chicago del periodo. L'album seguente, \"Americruiser\", vide l'ingresso di Jack Watt come nuovo batterista, cos\u00ec come quello seguente, \"The Supersonic Storybook\" ed ebbero un cambiamento sonoro. Alla fine del tour di \"Nevermind\" dei Nirvana, gli Urge Overkill tornarono in studio per registrare un altro EP, \"Stull\", nel 1992, che conteneva le tracce \"Girl, You'll Be a Woman Soon\" e \"Goodbye to Guyville\" e firmarono per una major, la DCG Records.\nNel 1993 usc\u00ec \"Saturation\", il cui singolo \"Sister Havana\", riscosse successo, mentre l'anno successivo il regista Quentin Tarantino us\u00f2 la cover degli Urge Overkill di \"Girl, You'll Be a Woman Soon\", nel film del 1994 \"Pulp Fiction\", portando al successo anche il brano. Due anni dopo, usc\u00ec \"Exit the Dragon\", basato sul titolo del film \"I tre dell'Operazione Drago\" (\"Enter the Dragon\"), il cui tour termin\u00f2 prematuramente quando Rowan fu arrestato verso la fine dell'anno per trasporto illegale di sostanze stupefacenti. In seguito, Roeser abbandon\u00f2 la band. Dopo aver inutilmente tentato di trovare un nuovo chitarrista, i restanti membri sciolsero la band.\nNel 2004 Kaatrud e Roeser riformarono la band senza Rowan, con il bassista Mike Hodgkiss, il tastierista Chris Frantisak ed il batterista Nate Arling dalla band dei Last Vegas. Nel 2011 usc\u00ec il sesto album \"Rock &amp; Roll Submarine\"."}
{"id": "1108911", "revid": "1317408", "url": "https://it.wikipedia.org/wiki?curid=1108911", "title": "La sedia di Gauguin", "text": ""}
{"id": "1108913", "revid": "287204", "url": "https://it.wikipedia.org/wiki?curid=1108913", "title": "Donna per caso", "text": "Donna per caso \u00e8 il primo romanzo dello scrittore inglese Jonathan Coe, pubblicato nel 1987.\nTrama.\nIl romanzo \u00e8 composto di dieci brevi capitoli e descrive la vita di Maria attraverso la voce di un narratore onnisciente. I fatti muovono dall'infanzia passata con i genitori, passando per il college, il travagliato matrimonio, la convivenza con l'amica Sarah per approdare alla vita solitaria a Chester, dove Maria spera di rifugiarsi dal mondo e dal contatto con qualsiasi persona l'abbia sfiorata nel corso della sua vita. \nLo stile narrativo \u00e8 disincantato e ironico, trasmette il lucido cinismo con cui Maria \u00e8 solita osservare la banalit\u00e0 dei comportamenti umani. "}
{"id": "1108916", "revid": "2056951", "url": "https://it.wikipedia.org/wiki?curid=1108916", "title": "Quarzo citrino", "text": "Il quarzo citrino \u00e8 una variet\u00e0 di quarzo, il cui colore \u00e8 dovuto ad impurezze di ferro trivalente (circa 40 parti per milione) nel reticolo cristallino (cambia lo stato d'ossidazione del ferro rispetto al quarzo ametista); il quarzo citrino naturale \u00e8 relativamente raro, per\u00f2 \u00e8 abbondante sul mercato perch\u00e9 in realt\u00e0 si tratta di quarzo ametista, o quarzo affumicato che vengono trattati termicamente fino a raggiungere le colorazioni giallo-arancio.&lt;br&gt;\nIl nome deriva dal termine latino \"citrus\", che designa il genere della famiglia degli agrumi di cui fanno parte il limone e l'arancia, dei quali la pietra ha il colore.\nIl quarzo citrino, dotato di colori e trasparenze particolarmente pregevoli, viene usato come gemma o pietra ornamentale da oltre tremila anni; nel passato \u00e8 stato spesso confuso con il topazio, che presenta colorazioni simili, ed \u00e8 quindi stato (e viene tuttora) chiamato impropriamente quarzo topazio, madeira, topazio madeira, topazio spagnolo, topazio sassone ed altri ancora.&lt;br&gt;\nIl quarzo citrino si trova in rocce vulcaniche, spesso nelle cavit\u00e0, formando geodi, ma anche in vene quarzifere (citrino massivo).\nI principali giacimenti sono in Brasile, in Madagascar e negli Stati Uniti.\nDistinguere il quarzo citrino.\nPer riconoscere se il quarzo \u00e8 un citrino naturale o un altro tipo di quarzo che \u00e8 stato riscaldato, si devono osservare le tonalit\u00e0: il citrino riscaldato ha tonalit\u00e0 di arancio pi\u00f9 intense di quello naturale ed inoltre non \u00e8 pleocroico (i citrini naturali con colore intenso presentano un debole pleocroismo).\nInoltre se tagliato a gemma pu\u00f2 essere facilmente confuso con il topazio, ma misurandone la densit\u00e0 scompare ogni dubbio."}
{"id": "1108917", "revid": "287204", "url": "https://it.wikipedia.org/wiki?curid=1108917", "title": "L'amore non guasta", "text": "L'amore non guasta \u00e8 il secondo romanzo dello scrittore britannico Jonathan Coe, pubblicato per la prima volta nel 1989."}
{"id": "1108925", "revid": "2110845", "url": "https://it.wikipedia.org/wiki?curid=1108925", "title": "Liliane Bettencourt", "text": "\u00c8 stata la persona pi\u00f9 ricca di Francia, la donna pi\u00f9 ricca del mondo, la seconda pi\u00f9 ricca d'Europa e la decima persona pi\u00f9 ricca del mondo (considerando il patrimonio della famiglia), \u00e8 stata inoltre la seconda donna pi\u00f9 potente del mondo dopo Alice Walton e una delle pi\u00f9 influenti.\nNel 2015 la rivista \"Forbes\" ha stimato il patrimonio della sua famiglia in 40,1 miliardi di dollari.\nBiografia.\nLiliane era l'unica figlia di Eug\u00e8ne Schueller, il fondatore della multinazionale della cosmesi L'Or\u00e9al, una delle pi\u00f9 grandi aziende del mondo nel settore dei prodotti di bellezza. A soli 5 anni (nel 1927) perse la madre. \nNel 1950 si spos\u00f2 con il politico francese Andr\u00e9 Bettencourt (di cui assunse il cognome) e stabil\u00ec la sua residenza a Neuilly-sur-Seine, in Francia. La coppia ha avuto una figlia, Fran\u00e7oise, che ha sposato Jean-Pierre Meyers. Fran\u00e7oise Bettencourt Meyers \u00e8 membro dello staff dirigenziale dell'azienda di famiglia.\nNel 1957 Liliane Bettencourt eredit\u00f2 dal padre il pacchetto azionario di maggioranza de L'Or\u00e9al, che ha detenuto sino alla sua morte, avvenuta a 94 anni, il 21 settembre 2017.\nAltre attivit\u00e0.\nLiliane Bettencourt ha creato la Bettencourt Schueller Foundation, che assegna il Liliane Bettencourt Prize for Life Sciences al miglior ricercatore europeo sotto i quarantacinque anni."}
{"id": "1108930", "revid": "2519", "url": "https://it.wikipedia.org/wiki?curid=1108930", "title": "Aver\u00f8y", "text": "Aver\u00f8y \u00e8 un comune norvegese. Si trova sulla costa centro-occidentale nella contea di M\u00f8re og Romsdal.\nStoria.\nAver\u00f8y \u00e8 un'isola ricca di luoghi di interesse, come la cava di Bremsnes che contiene reperti della Cultura di Fosna. Lang\u00f8ysund, ora un remoto villaggio di pescatori, fu un tempo un vivace porto lungo la strada principale della costa e il luogo del Compromesso del 1040 fra il Re Magnus I e i contadini della costa. Vi \u00e8 inoltre la stavkirke di Kvernes (costruita intorno al 1300 \u2013 1350).\nInfrastrutture e trasporti.\nL'Atlanterhavsveien (Strada dell'Atlantico) collega l'isola e il comune di Aver\u00f8y al comune di Eide, che si trova ad ovest sulla terraferma. La strada \u00e8 anche un'attrazione turistica. Il ponte di Storseisundet attraversa il confine comunale. Nel 2005 ha ricevuto il premio \u201cEdificio del Secolo\u201d dall'Industria edile norvegese.\nDall'altra parte dell'isola vicino a Sveggen, Aver\u00f8y \u00e8 collegata a Kristiansund attraverso un tunnel sottomarino. Questa galleria, nota come l'Atlanterhavstunnelen (il Tunnel dell'Atlantico), \u00e8 stata completata nel dicembre 2009, sostituendo il traghetto da Bremsnes per Aver\u00f8y verso Kristiansund.\nNel comune \u00e8 presente inoltre il faro di Hestskj\u00e6r."}
{"id": "1108931", "revid": "122811069", "url": "https://it.wikipedia.org/wiki?curid=1108931", "title": "Deltametrina", "text": "La deltametrina (C22H19Br2NO3) \u00e8 un insetticida e acaricida della categoria dei piretroidi.\nPropriet\u00e0 fitosanitarie.\nLa deltametrina agisce su un elevato numero di insetti e sulle forme mobili degli acari, prevalentemente per contatto e secondariamente per ingestione. Ha un forte potere abbattente ed \u00e8 fotostabile, perci\u00f2 manifesta una discreta persistenza. Come gli altri piretroidi, ha un'azione neurotossica, provocando la paralisi degli insetti in brevissimo tempo. Non penetra all'interno dei tessuti vegetali, perci\u00f2 \u00e8 usata come prodotto di copertura.\nAmbiti d'impiego.\nIntrodotta nel 1973, la deltametrina trova impiego in frutticoltura, viticoltura, olivicoltura, orticoltura, floricoltura, sulle piante ornamentali, sulle colture erbacee industriali (cereali, barbabietola, oleaginose, tabacco, cotone, ecc.), foraggicoltura, fungicoltura, pioppicoltura, vivaismo. \nInoltre \u00e8 usata anche per la disinfestazione delle granaglie immagazzinate, come antiparassitario per cani e come insetticida per ambienti domestici.\nPer le sue prerogative (ampio spettro d'azione, azione per contatto ed elevato potere abbattente) si presta per combattere le forme adulte, anche volanti, e gli stadi preimmaginali che non penetrano all'interno dei tessuti vegetali. Per il suo potere abbattente si presta anche ad essere impiegato come biocida per esche avvelenate e trappole per cattura massale.\nImpatto ambientale.\nL'impatto ambientale \u00e8 notevole: al pari di tutti i piretroidi, la deltametrina \u00e8 scarsamente selettiva, perci\u00f2 si rivela particolarmente nociva nei confronti dell'artropodofauna utile. Il suo impiego deve pertanto essere limitato e circoscritto ad ambiti in cui l'effetto sull'artropodofauna utile \u00e8 di basso impatto. \u00c8 nociva per gli organismi acquatici.\nTossicit\u00e0.\nLa deltametrina \u00e8 classificata come moderatamente tossica dall'Organizzazione Mondiale della Sanit\u00e0. Nei formulati commerciali autorizzati in Italia \u00e8 classificata come \"nocivo\" o \"non classificato\", secondo la concentrazione.\nLa LD50 nel ratto \u00e8 superiore a 2000\u00a0mg/kg, sia per via orale sia per via dermale. Il rischio maggiore \u00e8 quello legato all'ingestione, mentre, data la bassa volatilit\u00e0, l'inalazione del principio attivo \u00e8 difficile. Sulla pelle pu\u00f2 provocare temporanee irritazioni. L'avvelenamento da deltametrina provoca forti dolori addominali, convulsioni, vomito e perdita di coscienza. L'inalazione, per aerosol, provoca vertigine, cefalea, tosse.\nLa deltametrina \u00e8 estremamente tossica per i gatti, cos\u00ec come la permetrina, un altro piretroide molto diffuso negli antiparassitari per cani e negli insetticidi per ambienti domestici. La tossicit\u00e0 \u00e8 dovuta alla carenza dell'enzima glicosidasi nei gatti, che possono subire gravi danni dal contatto diretto o indiretto con cani trattati.\nAspetti normativi.\nNegli ultimi anni le autorizzazioni ministeriali di alcuni preparati a base di deltametrina, utilizzati in prevalenza in agricoltura, sono state oggetto di revoca ai fini della riclassificazione. La deltametrina viene attualmente utilizzata anche in prodotti disinfestanti ad uso civile, in conformit\u00e0 con la nuova normativa sui biocidi."}
{"id": "1108932", "revid": "287204", "url": "https://it.wikipedia.org/wiki?curid=1108932", "title": "Averoy", "text": ""}
{"id": "1108933", "revid": "82553778", "url": "https://it.wikipedia.org/wiki?curid=1108933", "title": "Chiliagono", "text": "Il chiliagono o 1000-gono \u00e8 un poligono avente mille lati.\nLa misura di ogni angolo in un chiliagono regolare \u00e8 di 179,64\u00b0.\nStoria.\nCartesio us\u00f2 il chiliagono come esempio nella sua sesta meditazione per dimostrare la differenza tra l'intelletto puro e l'immaginazione. \nEgli afferm\u00f2 che, immaginando un chiliagono, l'immagine prodotta non \u00e8 chiara e distinta come quella che si ottiene immaginando, per esempio, un triangolo. Non \u00e8 neanche differente da quella di un miriagono. In qualsiasi caso, si pu\u00f2 capire cosa sia un chiliagono esattamente nella stessa maniera in cui si pu\u00f2 concepire la struttura di un triangolo. \nQuindi, l'immaginazione deve essere in qualche maniera differente dall'intelletto, osserv\u00f2 Cartesio."}
{"id": "1108935", "revid": "2130303", "url": "https://it.wikipedia.org/wiki?curid=1108935", "title": "Chiesa della Santissima Annunziata (Arezzo)", "text": "La chiesa della Santissima Annunziata \u00e8 un luogo di culto cattolico di Arezzo, situato in via Garibaldi.\nStoria e descrizione.\nLa chiesa sorse a seguito del miracolo della Madonna delle Lacrime avvenuto il 26 febbraio 1490. La statua della Madonna, attribuita a Michele da Firenze, era all'epoca posta nel vestibolo dell'ospedale intitolato a San Cristoforo. Secondo le cronache del tempo la statua avrebbe lacrimato davanti ad un giovane della Spezia, che tornando da Loreto, s'inginocchi\u00f2 per pregare la Vergine. \u00c8 ancora visibile l'affresco con l\"'Annunciazione\", opera giovanile di Spinello Aretino, databile poco dopo il 1370. L'avvio dei lavori dell'edificio attuale risale al 1491, prima sotto la direzione di Bartolomeo Della Gatta e poi, dopo la sua morte, di Antonio da Sangallo il Vecchio (1505).\nNel 1590 fu deciso di collocare la statua della Madonna nell'altare maggiore. All'interno della chiesa vanno segnalati gli eleganti capitelli, in parte assegnati a Pietro Subisso. Notevole esempio di arte vetraia \u00e8 il ciclo di dodici vetrate che, iniziato nel 1509, ne comprende sei autografe di Guillaume de Marcillat (1520-1525). Al 1521 risale l\"'Adorazione dei pastori\" di Niccol\u00f2 Soggi. A Pietro da Cortona \u00e8 attribuita invece la \"Vergine che appare a San Francesco\" (1641). All'interno della chiesa anche un'opera giovanile di Giorgio Vasari, la \"Deposizione\"."}
{"id": "1108936", "revid": "110157", "url": "https://it.wikipedia.org/wiki?curid=1108936", "title": "Eide", "text": "Eide \u00e8 un comune norvegese della contea di M\u00f8re og Romsdal."}
{"id": "1108938", "revid": "154893", "url": "https://it.wikipedia.org/wiki?curid=1108938", "title": "Governo degli Stati Uniti", "text": ""}
{"id": "1108940", "revid": "287204", "url": "https://it.wikipedia.org/wiki?curid=1108940", "title": "Questa notte mi ha aperto gli occhi", "text": "Questa notte mi ha aperto gli occhi \u00e8 il terzo romanzo dello scrittore britannico Jonathan Coe, pubblicato per la prima volta nel 1990. Ogni capitolo del romanzo si apre con una citazione dalle canzoni del cantante inglese Morrissey, quasi tutte tratte dai testi scritti durante la sua carriera con gli Smiths. Lo stesso titolo italiano \u00e8 il titolo di una canzone degli Smiths: il titolo originale, invece, non contiene alcun riferimento al cantante o alla band.\nTrama.\nLa storia \u00e8 ambientata nella Londra dei primi anni '80. William, commesso di un negozio di dischi e tastierista di degli Alaska Factory, vive una vita di indecisioni: nella relazione con Madeline che stenta a partire; nella sua posizione all'interno del gruppo; nelle sue relazioni con gli altri e soprattutto con se stesso.\nIn una sera qualunque, William sar\u00e0 suo malgrado testimone di un omicidio. L'evento e la caccia agli assassini che ne conseguir\u00e0, gli dar\u00e0 la possibilit\u00e0 di ripensare alla propria vita e di aprire finalmente gli occhi."}
{"id": "1108945", "revid": "110157", "url": "https://it.wikipedia.org/wiki?curid=1108945", "title": "Frei (ex comune)", "text": "Frei \u00e8 un ex comune norvegese della contea di M\u00f8re og Romsdal. Il 1\u00ba gennaio 2008 \u00e8 stato unito al comune di Kristiansund.\nStoria.\nNel 955 si svolse la battaglia di Rastarkalv."}
{"id": "1108952", "revid": "110157", "url": "https://it.wikipedia.org/wiki?curid=1108952", "title": "Fr\u00e6na", "text": "Fr\u00e6na \u00e8 un ex comune norvegese della contea di M\u00f8re og Romsdal. Dal 1 gennaio 2020 fa parte del neoistituito comune di Hustadvika."}
{"id": "1108953", "revid": "1529788", "url": "https://it.wikipedia.org/wiki?curid=1108953", "title": "Parco del Ticino", "text": "Non esiste un unico \"Parco del Ticino\": il percorso fluviale del Ticino \u00e8 interamente coperto dai seguenti due parchi regionali:"}
{"id": "1108954", "revid": "1605525", "url": "https://it.wikipedia.org/wiki?curid=1108954", "title": "Circolo chiuso", "text": "Circolo chiuso \u00e8 un romanzo dello scrittore britannico Jonathan Coe, pubblicato nel 2004.\n\u00c8 il seguito de \"La banda dei brocchi\" e racconta le vicende dei personaggi gi\u00e0 visti nel precedente libro.\nTrama.\nGli anni settanta sono finiti e Benjamin Trotter e i suoi vecchi compagni di scuola del King William sono ormai diventati adulti. Siamo negli anni novanta e la vecchia banda dei brocchi non esiste pi\u00f9: Benjamin Trotter continua a ricordare la sua vecchia fiamma del liceo e l'egoista fratello Paul \u00e8 nel frattempo diventato un deputato laburista alle prese con problemi d'amore e attentati terroristici.\nMolti punti oscuri de \"La banda dei brocchi\" sono finalmente sviluppati e chiariti, riuscendo quindi a rendere i due libri un unico grande affresco della cultura anglosassone della seconda met\u00e0 del secolo."}
{"id": "1108955", "revid": "287204", "url": "https://it.wikipedia.org/wiki?curid=1108955", "title": "Fraena", "text": ""}
{"id": "1108957", "revid": "1843814", "url": "https://it.wikipedia.org/wiki?curid=1108957", "title": "Tina De Mola", "text": "Biografia.\nTina De Mola frequenta, spinta dalla famiglia, le scuole magistrali e, durante questo periodo, comincia a coltivare la passione per il canto lirico. Partecipa e vince nel 1941 un concorso per voci nuove che la porta a esibirsi in molte compagnie d'avanspettacolo nelle quali ha sempre pi\u00f9 spesso ruoli \"musicali\" e s'impone al pubblico come cantante, dimostrando le sue ottime qualit\u00e0. Entra poi in una compagnia di teatro di rivista dove conosce Renato Rascel, che poi diventer\u00e0 suo marito. In coppia con lui partecipa al film \"Pazzo d'amore\" e poi a numerose riviste come \"Quanto \u00e8 possibile\", \"Il ragno d'oro\" e la poco fortunata \"Allegretto ma non troppo\". Nel 1945 partecipa anche a \"Settenote\" insieme alle Sorelle Nava.\nNella stagione teatrale 1946-47 ritorna a lavorare con il marito in \"Cominci\u00f2 con Caino e Abele\" di Michele Galdieri e poi in \"Il cielo \u00e8 tornato sereno\", dal quale trae le canzoni \"Veleno\" (che poi dedicher\u00e0 radiofonicamente, in versione parodistica al calciatore Benito Lorenzi) e \"Il cielo \u00e8 tornato sereno\", che poi incider\u00e0 con il maestro Alberto Semprini. Nel 1948 fa parte del cast dello spettacolo \"Oklabama\" di Mario Amendola insieme a Erminio Macario e poi entra a far parte della compagnia di Ugo Tognazzi esordendo con lo spettacolo \"Quel treno si chiama desiderio\" di Giovanni D'Anzi. Porta in Germania una versione tedesca di \"Buond\u00ec zia Margherita\", per poi partire in una \"tourn\u00e9e\" in Messico con la rivista \"Carnevale di Venezia\". Si distacca quindi dalla compagnia incominciando a girare il Sud America con \"show\" di canzoni che la porteranno a esibirsi a Cuba, in Venezuela e in Colombia.\nNel 1954 ritorna in Italia dove riprende a lavorare con l'ormai ex marito Renato Rascel nei film \"Attanasio cavallo vanesio\" e \"Alvaro piuttosto corsaro\". Partecipa nel 1955 all'ultima rivista di Nino Taranto: \"Il terrone corre sul filo\" per poi approdare in televisione con spettacoli costruiti su reminiscenze provenienti dal teatro di rivista. Nel 1956 conduce con Nino Taranto il variet\u00e0 televisivo \"Lui, lei e gli altri\".\nQualche anno dopo decide di ritirarsi dalle scene. Nel 1976 conduce insieme a Gianni Agus la trasmissione radiofonica in quindici puntate \"Piccola storia dell'avanspettacolo\", per la regia di Carlo Di Stefano."}
{"id": "1108961", "revid": "125900425", "url": "https://it.wikipedia.org/wiki?curid=1108961", "title": "Smosh", "text": " \nGli smosh sono un gruppo comico di youtuber statunitensi, composto da Ian Hecox, Noah Grossman, Keith Leak II, Courtney Miller, Damien Haas, Olivia Sui e Shayne Topp, nato originariamente come duo creato da Ian e Anthony Padilla, che ha lasciato il gruppo nel 2017.\nIl loro canale ha visto per tre volte il coronamento per quello con pi\u00f9 iscritti sul sito: dal maggio al giugno 2006, dall'aprile 2007 al settembre 2008 e dal gennaio all'agosto 2013. Ad Agosto 2021 conta 25,1 milioni di iscritti e 9,9 miliardi di visualizzazioni totali. Possiedono diversi altri canali: Smosh Pit (ex Smosh 2nd Channel), Smosh Games, Shut Up! Cartoons, ElSmosh e Smosh France.\nStoria.\nFormazione.\nAnthony e Ian sono nati entrambi nel 1987 ed hanno frequentato l'American River College a Carmichael, presso la loro citt\u00e0 natale, Sacramento. All'incirca nel 2002 Anthony incomincia a postare animazioni flash su Newgrounds e di li a poco a lui si unisce Ian; i due realizzano quindi una serie di video comedy rap o rock demenziale relativi a videogiochi o cartoni animati, quali ad esempio \"Mortal Kombat\", \"Power Rangers\" o le \"Tartarughe Ninja\". Originariamente tali produzioni non sarebbero dovuto comparire su YouTube, e Smosh.com avrebbe dovuto essere un forum libero di un gruppo di amici della scuola superiore di Carmichael; visto il successo riscosso tra i conoscenti iniziano per\u00f2 nel 2005 la pubblicazione online.\nIl nome \"Smosh\" deriva da un errore di comprensione fonetica di Padilla; che fraintese la spiegazione di un amico inerente al \"mosh pit\".\n\"Pok\u00e9mon Theme Music Video\": 2005\u20132006.\nUno dei primi video del duo \u00e8 stato \"Pok\u00e9mon Theme Music Video\", pubblicato nel novembre 2005. Il video, una reinterpretazione in chiave comica della sigla inglese dell'anime \"Pok\u00e9mon\", ebbe pi\u00f9 di 24.7 milioni di visualizzazioni, diventando il video pi\u00f9 visto di YouTube all'epoca. Nel giugno 2007 il video \u00e8 stato rimosso a causa di un reclamo di violazione di copyright da parte di Shogakukan, sebbene siano tuttora presenti sul sito copie del video caricate da altri profili.\nLa popolarit\u00e0 raggiunta con il video porta il duo a comparire sull'edizione del 13 dicembre 2006 del \"TIME\" come \"Person of the Year: You\". In seguito la coppia amplia le sue produzioni ed incomincia a pubblicare una serie di sketch comici oltre agli abituali video musicali, che li porta nel marzo 2007 a vincere il premio per la migliore commedia alla premiazione degli YouTube Video Awards grazie a \"Smosh Short 2: Stranded\".\nIn seguito Ian e Anthony realizzano un video intitolato \"Pok\u00e9mon Theme Song Revenge\", dove reinterpretano la sigla della prima serie dei Pok\u00e9mon e distruggono la copyright che ha eliminato il loro video.\nSuccesso in YouTube: 2006-2012.\nNegli anni successivi il canale comincia a diversificarsi; nascono diverse serie quali \"Food Battle\" e \"The Damn Neighbor\". Dal 2009 cambiano la grafica del sito e decidono di inserire gli extra per ogni video.\nNel gennaio 2010, gli Smosh lanciano un blog relativo a una serie di curiosit\u00e0 sulla cultura popolare chiamato Smosh Pit; oltretutto danno vita alla web-serie \"Ian is Bored\", che pubblica diverse tipologie di video tra le quali \"Mail time with Smosh\" in cui Ian e Anthony aprono le lettere inviate dai fan, \"Lunchtime with Smosh\", nella quale i due mangiano pietanze particolari e rispondono a domande su Twitter, e \"Ask Charlie\", serie interattiva pubblicata tra maggio 2010 e dicembre 2011 con protagonista Charlie, un porcellino d'India antropomorfo dal linguaggio grossolano ed un marcato accento britannico. Altra serie di grande successo si rivela \"If (Blank) Was Real\".\nAll'inizio del 2010 inoltre, gli Smosh creano la \"iShut Up App\" per telefoni android, come parte della sponsorizzazione Google. Il prodotto viene in seguito venduto nei negozi di applicazioni iTunes. Contemporaneamente a ci\u00f2, viene pubblicato il primo album della coppia: \"Sexy Album\", che nei due anni successivi \u00e8 seguito prima da \"If Music Were Real\" e in seguito da \"Smoshtastic\". Nel novembre 2011 il video maggiormente visualizzato degli Smosh diviene \"Beef'n Go\".\nEspansione e film: 2012-2017.\nAll'inizio del 2012, il duo inaugura tre canali: \"El Smosh\", con video doppiati in spagnolo, \"Shut Up! Cartoons\", con vari video animati, e \"Smosh Games\", riguardanti gameplay, commentary, review ed articoli inerenti ai videogiochi. Hecox e Padilla sono inoltre stati ospiti di un episodio dello show statunitense \"Ask a Naked Guy\", nonch\u00e9 come doppiatori in una puntata della webserie comico-fantascientifica \"Red vs. Blue.\"\nNel febbraio 2013 gli Smosh rilasciano il videogioco per iPad, iPhone e iPod \"Super Head Esploder X.\" Il 24 luglio 2013, Ian ed Anthony annunciano attraverso il loro canale YouTube di aver iniziato una campagna di raccolta fondi su Indiegogo per la creazione di un videogioco ispirato a \"Food Battles\". Il gioco sar\u00e0 un platform/action tridimensionale disponibile inizialmente per PC, Android ed iOS. Il duo dichiara inoltre che per l'ideazione del gioco trarr\u00e0 spunto dalle loro serie preferite: \"The Legend Of Zelda\", \"Crash Bandicoot\" e \"The Witcher\". Dei fondi racimolati, i due hanno poi dato il 10% in beneficenza.\nNell'agosto 2013, il duo perde il primato del canale YouTube con pi\u00f9 iscritti, lasciando il posto allo svedese PewDiePie; il 30 novembre dello stesso anno esce il quarto album del duo: \"The Sweet Sound of Smosh\".\nNel febbraio 2014 \u00e8 pubblicata l'app che permette di accedere ai loro contenuti da dispositivi mobili e da Xbox One. Nello stesso anno viene ufficializzato il canale Smosh France che ripropone i contenuti del primo in lingua francese. Nel marzo lanciano nuovamente il network Smosh Games Alliance che riunisce diversi canali che trattano di videogiochi sotto una mutua collaborazione e retribuzione. Nel 2015 il duo annuncia che Noah Grossman, Keith Leak II, Courtney Miller, Olivia Sui e Shayne Topp (gruppo in seguito conosciuto come \"Smosh Squad\") entrano a far parte del cast regolare dei video di Smosh. In particolare dal maggio 2015 viene pubblicato ogni due settimane un episodio della web serie \"Every (Blank) Ever\".\nIl 18 settembre 2014 la Lionsgate annuncia di star sviluppando un film incentrato sul duo comico con Alex Winter alla regia e nel cast, oltre a Hecox e Padilla, gli YouTuber Jenna Marbles, Grace Helbig, Harley Morenstein, Shane Dawson, Markiplier e l'ex-wrestler Stone Cold Steve Austin. Il suddetto film \"\" arriva nelle sale il 23 luglio 2015.\nDal gennaio 2016 danno avvio ad una web sitcom sul canale principale nota come \"Part Timers\", che narra la storia di una sala giochi per bambini chiamata Pork E. Pine's. La serie presenta oltre a Grossman, Hecox e Padilla, i nuovi attori Cat Alter, Jade Martz, Casey Webb e Natalie Whittle, e viene pubblicato un episodio ogni luned\u00ec. Gli Smosh daranno inoltre la voce a due personaggi del film animato di \"Angry Birds\", in uscita il 20 maggio 2016.\nL'abbandono di Anthony.\nIl 14 giugno 2017, con un video apparso sul loro canale YouTube, Anthony annuncia l'uscita dal gruppo dopo oltre dieci anni, cos\u00ec da potersi dedicare completamente alla propria carriera da \"creator\".\nCanali.\nSmosh (youtube.com/smosh)\nIl canale principale che posta sketch comici e serie di video che vedono la partecipazione fissa di Noah Grossman, Ian Hecox, Keith Leak II, Courtney Miller, Anthony Padilla, Olivia Sui, and Shayne Topp. I video sono attualmente caricati ogni venerd\u00ec, luned\u00ec e ogni due marted\u00ec. I retroscena il giorno seguente ad ogni video. Nel febbraio 2017 conta pi\u00f9 di 22 milioni di iscritti e 6.2 miliardi di visualizzazioni totali. Ogni membro della Smosh Squad possiede a sua volta un canale indipendente.\nSmosh 2nd Channel (youtube.com/IanH)\nIl canale era originariamente noto come IanH e pubblicava vlog e video senza copione. Una volta modificato il nome pubblica diverse tipologie di video che vedono la partecipazione di tutto il cast di Smosh. Attualmente Hecox e Padilla si occupano di \"Smosh is Bored\" e \"Lunchtime with Smosh\" ogni luned\u00ec, la Smosh Squad dei \"Squad Vlogs\" ogni gioved\u00ec, Grossman di \"Put It In My Mouth\" o Miller e Sui di \"Smosh's Seriously Super Stupid Sleepover\" ogni sabato. \"Smosh Pit Weekly\" era una serie condotta da Takahashi dal 2011 al 2015, pubblicata i sabato. Nel febbraio 2017 conta pi\u00f9 di 5 milioni di iscritti e pi\u00f9 di un 1.3 miliardi di visualizzazioni totali.\nSmosh Games (youtube.com/SmoshGames)\nIl canale pubblica diversi video alla settimana che consistono in Let's Play o commenti a videogiochi. Padilla e Hecox appaiono raramente lasciando posto al cast regolare composto da Wesley \"Wes The Editor\" Johnson, David \"Lasercorn\" Moss, Joshua \"Jovenshire\" Ovenshire, Amra \"Flitz\" Ricketts, Matthew Sohinki e Mari Takahashi. Nel febbraio 2017 conta pi\u00f9 di 7 milioni di iscritti e pi\u00f9 di 2 miliardi di visualizzazioni totali.\nShut Up! Cartoons (youtube.com/ShutUpCartoons)\nIl canale pubblica serie animate da diversi creatori. Nel febbraio 2017 conta pi\u00f9 2 milioni di iscritti e pi\u00f9 di 380 milioni di visualizzazioni totali.\nElSmosh (youtube.com/ElSmosh)\nIl canale pubblica una scelta di video di Smosh o Smosh Games doppiati in spagnolo. Nel febbraio 2017 conta quasi 3 milioni di iscritti e pi\u00f9 di 650 milioni di visualizzazioni totali.\nSmosh France (youtube.com/TheFrenchSmosh)\nIl canale pubblica una scelta di video di Smosh o Smosh Games sottotitolati in francese, gestito dai fan. Nel febbraio 2017 conta 150\u00a0000 iscritti e quasi 19 milioni di visualizzazioni totali.\nSmosh Games Alliance (youtube.com/SmoshGamesAlliance)\nIl canale pubblica video di videogiochi caricati da fan per incentivare i canali altrui. Presenta inoltre diversi tutorial. Nel maggio 2016 conta pi\u00f9 180\u00a0000 di iscritti.\nAnthonyPadilla (youtube.com/AnthonyPadilla)\nIl canale, ormai in disuso, pubblicava vlog di Padilla. Nel febbraio 2017 conta pi\u00f9 1.2 milioni di iscritti.\nKalel (youtube.com/WatchUsLiveAndStuff)\nIl canale, correlato a Smosh dal giugno 2013 all'ottobre 2014, era originariamente noto come WatchUsLiveAndStuff e presentava vlog di Padilla con la sua fidanzata ufficiale Kalel. In seguito alla rottura della coppia, il canale rimane alla ragazza che pubblica video di vario genere, generando diverse controversie dal momento che ha deciso di eliminare tutti i video caricati precedentemente con il fidanzato (fortunatamente ricaricati dai fan da diversi altri canali). Nel maggio 2016 conta pi\u00f9 1.9 milioni di iscritti.\nNew AskCharlie EVERY WEDNESDAY (youtube.com/askcharlie)\nIl canale, ormai in disuso, dal maggio 2010 al dicembre 2011 pubblicava la serie AskCharlie. Nel maggio 2016 conta pi\u00f9 330\u00a0000 di iscritti"}
{"id": "1108962", "revid": "1573940", "url": "https://it.wikipedia.org/wiki?curid=1108962", "title": "Sahyadria denisonii", "text": "Sahyadria denisonii () \u00e8 un pesce d'acqua dolce, appartenente alla famiglia Cyprinidae.\nDistribuzione e habitat.\n\u00c8 un pesce endemico delle acque dolci indiane (regione del Kerala), dove abita corsi d'acqua veloci sulle colline (Achenkovil, Chaliyar,\nCheenkannipuzha un emissario del Velapattanam) La specie ha una superficie stimata di habitat di 8.805\u00a0km2. Vivono in clima subtropicale in acque di pH 6.8\u20137.8, durezza 5\u201325 dGH e temperatura 18\u201326\u00a0\u00b0C. C'\u00e8 rischio potenziale di estinzione in quanto \u00e8 una specie che ha avuto enorme successo nell'acquariofilia. Messo in lista come specie in pericolo.\n\u00c8 esportato dall'India dal 1996. Nel 1997, ha vinto il premio a 'Aquarama 1997' sotto la categoria 'New Species Category'. Dal 2007-08 costituisce circa il 60/65% di tutte le esportazioni di pesci ornamentali dall'India. Dal governo di Kerala \u00e8 partita una campagna per bandire le esportazioni e mettere la specie nel National Wlidlife Protection Act.\nNel 2010 la International Union for Conservation of Nature (IUCN) ha messo la specie nella lista rossa che protegge le specie viventi pi\u00f9 in pericolo dal 1963. Alla specie \u00e8 stato assegnato il grado di \"In pericolo\" per diverse ragioni, numero di individui adulti e superficie di habitat.\nDescrizione.\nIl corpo \u00e8 allungato, tipico dei Ciprinidi che vivono in acque veloci. La livrea prevede testa e dorso grigio verde con riflessi metallici, dalla bocca parte una linea orizzontale rosso vivo che attraversa la parte superiore dell'occhio e termina poco dopo l'attaccatura della pinna dorsale. Il ventre \u00e8 bianco argenteo. La pinna dorsale ha la parte iniziale rosso vivo, mentre il resto \u00e8 trasparente. La pinna caudale presenta alle estremit\u00e0 dei due lobi una macchia nera orlata di giallo. Le altre pinne sono trasparenti.\nEtologia.\nUna volta schiuse le uova, ogni esemplari ha vita solitaria, riunendosi in piccoli gruppi soltanto da adulti, per accoppiarsi.\nRiproduzione.\nNon si sa molto di questi pesci, sembra che depongano le uova 1-2 volte l'anno, una prima del monsone (giugno-luglio) e una verso dicembre/gennaio.\nAcquariofilia.\n\u00c8 pescato e allevato per la commercializzazione nei negozi di acquariofilia. \u00c8 relativamente recente la sua introduzione nel mondo acquariofilo. \u00c8 una specie che ama stare in gruppo. Sono pacifici ma sono conosciuti per la loro aggressivit\u00e0 in fase di alimentazione, specialmente se tenuti in spazi non adeguati. Mangiano vermi, gamberetti, carne, mangimi e alcuni vegetali. Un pesce similare il Puntius chalakudiensis \u00e8 talvolta scambiato con questa specie, ma \u00e8 pi\u00f9 grande, meno colorato e pi\u00f9 aggressivo di questa. Negli anni si sono susseguiti i tentativi di riproduzione in cattivit\u00e0 per questa specie, ma con scarso successo. Recentemente (2009) un lavoro di studio condotto al Fisheries College di Kerala da T.V. Anna Mercy ha portato alla riproduzione in cattivit\u00e0. Eguale successo \u00e8 stato conseguito dal Chester Zoo e da due acquariofili di Chennai i signori Venkatesh e Murali (come riportato su The Hindu dell'ottobre 2008). Questi contributi danno il via alla standardizzazione dei procedimenti per la riproduzione in cattivit\u00e0 e mantenere la specie in India."}
{"id": "1108963", "revid": "404338", "url": "https://it.wikipedia.org/wiki?curid=1108963", "title": "Ente morale", "text": ""}
{"id": "1108964", "revid": "33689", "url": "https://it.wikipedia.org/wiki?curid=1108964", "title": "Day surgery", "text": ""}
{"id": "1108968", "revid": "363629", "url": "https://it.wikipedia.org/wiki?curid=1108968", "title": "Circolazione sistemica", "text": ""}
{"id": "1108969", "revid": "33689", "url": "https://it.wikipedia.org/wiki?curid=1108969", "title": "Acclaim Games", "text": "Acclaim Games era una societ\u00e0 privata che produceva videogiochi, aveva sede a Beverly Hills in California.\nStoria.\nFu fondata nel 2006 in seguito al fallimento della Acclaim Entertainment.\nDavid Perry \u00e8 stato direttore creativo (Chief Creative Officer) della Acclaim Games e con la sua compagnia GameInvestors.com procur\u00f2 un grosso investimento nella Acclaim da parte della societ\u00e0 finaziaria Mayfield nel 2007.\nIl 26 agosto 2010 l'Acclaim Games \u00e8 stata chiusa, essendo stata acquistata dalla Playdom, a sua volta acquistata dalla Disney. Tramite il proprio sito web ha annunciato che \u00e8 stato interrotto il supporto per tutti i giochi, ad eccezione di \"9Dragons\", il quale ora \u00e8 distribuito dalla GamersFist, grazie al nuovo contratto con la Indy21, proprietaria del gioco.\nVideogiochi.\nQui di seguito elenchiamo i giochi precedentemente affiliati ad Acclaim:\nTutti i giochi pubblicati da Acclaim erano gratuiti e liberamente scaricabili dal sito dell'azienda, che si manteneva utilizzando gli acquisti di materiale \"premium\" da parte degli utenti."}
{"id": "1108970", "revid": "1718925", "url": "https://it.wikipedia.org/wiki?curid=1108970", "title": "Dii", "text": "I Dii (o Dioi) erano una popolazione tracia che viveva tra il fiume Nestos e i monti Rodopi.\nEssi erano conosciuti per la loro grande abilit\u00e0 nel combattimento e per la loro ferocia.\nUn gruppo di Dii fu ingaggiato come mercenari da Alcibiade per la spedizione Siciliana, ma quando furono ingaggiati la campagna era gi\u00e0 fallita ed essi dovettero fare una vera e propria \"Anabasi\" per tornare in Tracia, e appunto durante il loro ritorno attuarono una delle pi\u00f9 grandi atrocit\u00e0 della Guerra del Peloponneso mentre attraversavano la Beozia uccisero ogni cosa che respirasse sul loro cammino (compresi animali) e a loro volta incrociarono la cavalleria beota che respinsero con successo.\nQuesto ci viene narrato da Tucidide:\nErano i migliori soldati che il re Sitalce avesse a disposizione nel suo esercito, essi infatti erano incorporati nell'esercito Odrisio come mercenari o volontari."}
{"id": "1108974", "revid": "36426", "url": "https://it.wikipedia.org/wiki?curid=1108974", "title": "Santa Maria degli Angioli", "text": ""}
{"id": "1108975", "revid": "1610933", "url": "https://it.wikipedia.org/wiki?curid=1108975", "title": "Cardellino euroasiatico", "text": ""}
{"id": "1109001", "revid": "253269", "url": "https://it.wikipedia.org/wiki?curid=1109001", "title": "Robert Pine", "text": "Biografia.\n\u00c8 conosciuto per aver interpretato dal 1977 al 1983 il ruolo del Sergente Joseph \"Joe\" Getraer nella serie televisiva della NBC \"CHiPs\" e per il ruolo di Stephen Logan nella soap opera \"Beautiful\".\nHa avuto anche una parte in una puntata della serie televisiva \"Supercar\".\nHa avuto piccole parti in telefilm come \"\", \"Magnum, P.I.\", \"JAG - Avvocati in divisa \" , \"Six Feet Under\" e \"Grey's Anatomy\" mentre per il cinema ha ottenuto delle piccole parti in \"Independence Day\" e in \"Red Eye\".\nSposato dal 1969 con l'attrice Gwynne Gilford, ha due figli: Katherine (1972) e Chris (1980), entrambi attori."}
{"id": "1109002", "revid": "17351", "url": "https://it.wikipedia.org/wiki?curid=1109002", "title": "Sidearm", "text": ""}
{"id": "1109005", "revid": "247222", "url": "https://it.wikipedia.org/wiki?curid=1109005", "title": "Donatella Moretti", "text": "Biografia.\nPartecip\u00f2 quasi per caso al Cantagiro 1962 nel girone B dedicato agli esordienti e ne usc\u00ec vittoriosa (ottenendo inoltre il terzo posto nella classifica generale) senza aver ancora inciso il brano in concorso, intitolato \"L'abbraccio\", presentato il successivo 28 ottobre nella trasmissione \"Incontro con Neil Sedaka\", a cui presero parte anche Jimmy Fontana, Gianni Meccia, Rosy e Gianni Morandi.\nFu quindi messa sotto contratto dall'etichetta discografica RCA per la quale incise altri 45 giri e, l'anno seguente, il suo primo album \"Diario di una sedicenne\", un concept album arrangiato da Ennio Morricone e che contiene il suo brano di maggior successo \"Quando vedrete il mio caro amore\".\nNel 1964 partecip\u00f2 al Festival delle Rose 1964 con la canzone \"Ogni felicit\u00e0\" scritta da Loredana Ognibene, autrice dell'intero album \"Diario di una sedicenne\".\nPartecip\u00f2 altre quattro volte al Cantagiro, presentando i brani \"Cosa fai dei miei vent'anni\" (1963), \"La legge dell'amore\" (1964), \"Ti vedo uscire\" (1965, singolo che otterr\u00e0 anche un Disco d'oro in Spagna) e \"Chiaro di luna sul mare\" (1966), mentre nel 1967 prese parte al Festival di Sanremo con il brano \"Una ragazza\", proposto in abbinamento con Bobby Goldsboro ed eliminato dopo la prima serata.\nNel 1971, in occasione del passaggio alla casa discografica King, intraprese una collaborazione con alcuni dei pi\u00f9 importanti cantautori italiani che scrissero per lei gran parte dei brani del disco \"Storia di storie\", con le firme di Fabrizio De Andr\u00e9, Lucio Battisti, Mogol, Gino Paoli, Umberto Bindi, Giorgio Gaber, Sergio Endrigo, Bruno Lauzi, Sergio Bardotti.\nCollabor\u00f2 in seguito anche con Franco Califano, Franco Battiato, Fred Bongusto, Cristiano Malgioglio, Memo Remigi e Tony Cucchiara incidendo nel 1972 l'LP \"Conto terzi\"; nello stesso anno debutt\u00f2 come conduttrice televisiva (\"Senza tanti complimenti\", incontro con i cantautori registrato alla RAI di Milano e proseguito l'anno successivo dagli studi di Torino con il titolo \"E tu che ne dici?\"; sempre dal Centro di Produzione del capoluogo piemontese ella avrebbe poi presentato, nel 1975, \"Plurale femminile\", insieme a Milly. Partecip\u00f2 inoltre, con \"Io per amore\", a Canzonissima 1972.\nNel 1977, prodotta da Shel Shapiro, ottenne un buon successo con il brano \"Piano\", inciso sotto lo pseudonimo D.M. System Orchestra.\nDurante gli anni ottanta, pur continuando ad incidere dischi, si dedic\u00f2 soprattutto alla conduzione di programmi Radio Rai (tra cui \"Mille e una canzone\" e \"Carta bianca\", quest'ultimo accanto al giornalista sportivo Massimo De Luca).\nHa iniziato a interessarsi anche di canzoni per bambini incidendo nel 2000 l'album \"Zucchero filato\" in collaborazione con il maestro Luis Bacalov e Loriana Lana, per poi approdare alla musica sacra, un ambito che tuttora la vede in attivit\u00e0 fra dischi e recital.\nIl 19 giugno 2020 torna con l'album dal titolo \"2020\", arrangiato e prodotto da Luigi Piergiovanni e distribuito dalla sua \"Interbeat\", che \u00e8 stato anticipato dal singolo \"La cura\" accompagnato da un videoclip.\nDonatella Moretti \u00e8 laureata in Lingue."}
{"id": "1109007", "revid": "125016534", "url": "https://it.wikipedia.org/wiki?curid=1109007", "title": "Estetizzazione della violenza", "text": "Con estetizzazione della violenza, in campo artistico o televisivo e cinematografico, si intende una \u201cmessa in scena\u201d della violenza prolungata e rilevante. Secondo l'esperta di cinema Margaret Bruder (Universit\u00e0 dell'Indiana) i film che seguono questo \u00abregistro stilistico eccessivo\u00bb sono ricchi di \u00abimmagini, giochi visivi, e segni\u00bb che fanno riferimento a un intero apparato di convenzioni di genere, simboli culturali, e concetti chiaramente riconoscibili dagli spettatori.\nPotenza della rappresentazione.\nEstetizzazione della violenza nelle arti.\nIl mondo dell'arte in senso lato e, in particolare, le arti visive e la letteratura hanno estetizzato la violenza al punto da renderla una forma d'arte autonoma. Nel 1991, Joel Black, professore di letteratura dell'Universit\u00e0 della Georgia, ha affermato che: \u00abSe, tra tutte le azioni umane possibili, ce n'\u00e8 una che evoca l'esperienza estetica del sublime, di certo si tratta dell'omicidio\u00bb. Black not\u00f2 che \u00abSe l'omicidio pu\u00f2 essere una forma d'arte, allora l'omicida \u00e8 una sorta di artista \u2014 o un anti-artista \u2014 la cui arte si manifesta quale \u201cperformance\u201d e la cui specificit\u00e0 non consiste nel \u201ccreare\u201d, ma nel \u201cdistruggere\u201d\u00bb. L'idea dell'omicidio quale manifestazione di elementi estetici \u00e8 di vecchia data, e risale al 1890, quando Thomas De Quincey scrisse: \u00abQualunque cosa pu\u00f2 essere considerata da due punti di vista. L'omicidio, per esempio, potrebbero essere valutato sul piano morale [\u2026], tuttavia \u2013 lo confesso \u2013 questo \u00e8 il lato pi\u00f9 debole; viceversa potrebbe essere valutato da un punto di vista estetico, in relazione cio\u00e8 a ci\u00f2 che i tedeschi chiamano il \u201cbuon gusto\u201d\u00bb.\nEstetizzazione della violenza nella cultura di massa.\nAnche la cultura di massa \u2013 ovvero giornali, televisione, riviste, reportage \u2013 ha fortemente contribuito a estetizzare la violenza, grazie, per esempio, ai resoconti sensazionalistici di molti crimini o addirittura di certe azioni di guerra. Il libro di Maria Tatar, \"Lustmord: Sexual Murder in Weimar Germany\", analizza una serie di omicidi avvenuti nella Germania pre-hitleriana dal punto di vista della loro rappresentazione artistica, investigando le ragioni che hanno portato a quella estetizzazione della violenza \u00abche trasforma un corpo femminile mutilato in un oggetto che suscita fascino\u00bb.. Secondo il giornalista Patrice Petro, il libro della Tatar \u00e8 un esempio di studio \u00absulle tendenze contemporanee e le correnti d'avanguardia dell'arte tedesca, e mira a mettere in evidenza la relazione esistente tra genere sessuale, crimini, violenza e rappresentazione\u00bb. Secondo Leslie Kitchen invece, il libro \u00e8 un \u00abcontributo profondo e provocatorio alla nostra comprensione dei conflitti sessuali e dell'estetizzazione della violenza nella cultura contemporanea\u00bb. Ancora: Lilie Chouliaraki, nel suo articolo \"The Aesthiticization of suffering on television\" (2006), analizza alcuni fotogrammi di una scena di guerra. Lo scopo \u00e8 comprendere \u00able strategie di mediazione televisiva, che trasformano in \u2018notizia\u2019 la forte tensione e l'intensa sofferenza umana insite in un combattimento aereo\u00bb. In conclusione, secondo la Chouliaraki, \u00abil bombardamento di Baghdad durante la guerra in Iraq del 2003 \u00e8 stato filmato in campo lungo e con una forte connotazione narrativa, [ovvero] elementi che fanno leva su un'estetica dell'orrore\u00bb, e sulla \u00abbellezza inquietante\u00bb della scena stessa (Luc Boltanski). Ella sostiene quindi che, in televisione, \u00abl'estetizzazione della sofferenza si ottiene ricorrendo a uno specifico e complesso linguaggio visivo e verbale, che elimina l'aspetto doloroso e penoso della sofferenza umana, ma, che, contemporaneamente, non rinuncia agli effetti fantasmagorici di uno stra-ordinario \"taubleau vivant\"\u00bb. Ne deriva un'estetizzazione della sofferenza che, in apparenza, lascia inalterato il tono di oggettivit\u00e0 e imparzialit\u00e0 del messaggio, ma in verit\u00e0 funziona quale invito subliminale a favore della guerra stessa\u00bb.\nEstetizzazione della violenza nel cinema.\nI registi del XX secolo che hanno fatto ricorso al registro espressivo dell'estetizzazione della violenza sono molti. Secondo James Fox, Donald Cammell \u00abconsidera la violenza proprio come un'artista considera la pittura. Di quali elementi \u00e8 composta? Qual \u00e8 la sua natura e quale il suo fascino?\u00bb. Ad esempio, il personaggio di Hannibal Lecter, interpretato da Anthony Hopkins, \u00e8 un ex medico dedito al cannibalismo e circondato da un'aura particolare che lo rende affascinante, attraente e, insieme, spaventoso. \u00c8 una scelta estetica ben precisa; infatti, tale commistione tra la terribilit\u00e0 e l'intelligenza superiore (alias, una forma di bellezza in senso lato) \u00e8 tipica del concetto di sublime di epoca romantica. In entrambi i film, \"Il silenzio degli innocenti\" (1991) e \"Hannibal\" (2001), i rispettivi registi, Jonathan Demme e Ridley Scott, usano intenzionalmente un codice espressivo che mira a sollecitare l'eccitazione (l'entusiasmo, romanticamente inteso) proprio nel momento in cui Hannibal sta per uccidere (e mangiare) la propria vittima. Allo stesso modo, in \"Velluto blu\" di David Lynch, Frank Booth, \u00e8 un uomo violento fino all'eccesso ossessionato a dismisura da piccoli feticci (come appunto il \u201cvelluto blu\u201d del titolo) che assumono un ruolo da protagonisti proprio durante l'aggressione delle vittime. Ancora: la recensione di Xavier Morales di \"\" di Quentin Tarantino, intitolata \"Bellezza e violenza\", definisce il film \u00abun esempio di originale estetizzazione della violenza\u00bb. Egli afferma che questo film, \u00abuno dei pi\u00f9 violenti mai girati, [\u00e8] un territorio che lascia senza fiato, in cui arte e violenza si fondono in un'indimenticabile esperienza estetica\u00bb. Secondo Morales, \u00abTarantino riesce a fare esattamente ci\u00f2 che Alex De Large, in \"Arancia meccanica\" di Stanley Kubrick, sta solo cercando di realizzare: ovvero, presenta la violenza come una forma d'arte espressiva [...] essa \u00e8 talmente fisicamente gratificante, cos\u00ec impressionante visivamente ed eseguita con una tale meticolosit\u00e0 da sollecitare in profondit\u00e0 il nostro istinto e le nostre reazioni emotive, minando e indebolendo perfino qualunque altra possibile valutazione razionale. Tarantino riesce a trasformare un oltraggio alla morale in pura bellezza estetica; [...] come tutte le forme d'arte, anche la violenza serve uno scopo comunicativo che prescinde dalla sua valenza estetica\u00bb. Quando la protagonista, la Sposa, abile nella spada \u00absi fa largo con maestria facendo letteralmente a pezzi gli 88 folli, suoi antagonisti, \u00e8 evidente che essi rappresentano una sorta di tela su cui ella mette in scena la propria vendetta: se per un artista \u00e8 tipico esprimersi con il pennello e i colori, per lei \u00e8 naturale esprimersi con la spada e il sangue\u00bb.\nAnalisi dell'estetizzazione della violenza nei film.\nVi sono due categorie di critici che fino ad oggi si sono dedicati all'analisi di film violenti, le cui immagini vogliono provocare un piacere estetico negli spettatori: coloro che ritengono la rappresentazione della violenza come un meccanismo di superficie che mira a desensibilizzare gli spettatori alla brutalit\u00e0, aumentando la loro predisposizione all'aggressivit\u00e0; e coloro che considerano la violenza come un contenuto il cui scopo \u00e8 la catarsi e quindi la possibilit\u00e0 di \u00abun'accettabile sfogo di impulsi anti-sociali\u00bb. Secondo Adrian Martin, questa seconda categoria di critici rappresenta una sorta di risposta a una tendenza dilagante, quella di coloro che \u00abscreditano tutto, da \"Taxi Driver\" (Martin Scorsese, 1976) a \"Terminator 2 - Il giorno del giudizio\" (James Cameron, 1991), scorgendovi sempre un'influenza culturale desensibilizzate e disumanizzante\u00bb. Coloro che, invece, valutano la violenza su un piano estetico, sostengono che le scene cruente e scioccanti del grande schermo \u00abnon sono violenza reale, e non dovrebbero mai essere confuse con essa [\u2026] i film violenti sono intrattenimento, spettacolo, simulazioni \u2013 una metafora drammatica, o una catarsi necessaria, simile a quella provocata dal teatro elisabettiano\u00bb o, risalendo ancora pi\u00f9 indietro, da quello greco. \u00abSi tratta di pura fantasia, di una pura sollecitazione di sensazioni, e si basa su un proprio preciso codice, alcune specifiche leggi estetiche, e una particolare storia\u00bb.\nMargaret Bruder, docente di cinema all'Universit\u00e0 dell'Indiana e autrice di \"Aestheticizing Violence, or How To Do Things with Style\" propone una distinzione tra la violenza estetizzata e l'uso indiscriminato di scene sanguinarie e cruente che abbondano nei film di guerra e d'azione. Secondo la Bruder, \u00abper \u201cviolenza estetizzata\" non si pu\u00f2 intendere un semplice uso eccessivo della violenza\u00bb. Per esempio, pellicole come il film d'azione \"Die Harder\" sono molto violente, ma \u00abnon rientrano nella categoria della violenza estetizzata perch\u00e9 non seguono quel preciso codice stilistico\u00bb. I film che ricorrono a ci\u00f2 che ella chiama la \u00abviolenza stilizzata [appunto estetizzata] indugiano abbondantemente su armi da fuoco, sangue, esplosioni, sfruttando la messa in scena non tanto per sostenere una sequenza narrativa, quanto per creare un volontario e voluto \u201ceffetto spettacolo\u201d, sullo sfondo del quale le specificit\u00e0 della messa in scena visiva possono essere esibite al meglio\u00bb. I film caratterizzati da violenza estetizzata violano molte delle regole di montaggio e di regia \u201cnormali\u201d ovvero improntate al realismo; lo scopo \u00e8 spettacolarizzare l'azione che si svolge sullo schermo. I registi ricorrono spesso, per esempio, a un \u00abmontaggio veloce e azzardato [\u2026] a inquadrature improbabili ed eccessive\u00bb, o al \u201cralenti\u201d che enfatizzi l'impatto di un proiettile o lo zampillio del sangue. I film di John Woo sono un esempio di questo genere di pellicole. Gli spettatori traggono piacere proprio dal fatto che questi espedienti espressivi sono chiaramente riconoscibili; altrettanto evidente \u00e8 come Woo mutui da s\u00e9 stesso, ovvero dalla propria stessa produzione, quelle stesse convenzioni. Inoltre, questi film sono spesso e volentieri infarciti di continue \u201ccitazioni\u201d visive di altri lungometraggi che appartengono allo stesso genere, e sono comunque strapieni di marche e indici che, ancora una volta, mirano a segmentare, sospendere e interrompere il flusso narrativo, ovvero a lasciarlo in secondo piano, rispetto allo \u201cspettacolo in s\u00e9\u201d (es. \"Senza tregua\" (1993), \"Una vita al massimo\" (1993), \"Tombstone\" (1993)).\nNella storia.\nArte antica.\nNella repubblica ideale, Platone suggerisce di mettere al bando i poeti, in quanto la loro capacit\u00e0 di creare descrizioni esteticamente piacevoli dei comportamenti immorali avrebbe potuto corrompere la mente dei giovani. Platone, nei suoi scritti, si riferisce spesso alla poesia come a una forma di retorica, la cui influenza \u00e8 persuasiva e quindi spesso dannosa. Egli pensa che soprattutto la poesia tragica, non mediata dal pensiero filosofico, possa rappresentare un pericolo per lo spirito e per la comunit\u00e0, poich\u00e9 provoca e alimenta i disturbi psichici, o un generale stato patologico. Essa infatti induce uno stato di sogno, ovvero una condizione in cui la capacit\u00e0 di critica \u00e8 assente e nella quale ci si perde annegando in uno stato di dolore, afflizione, rabbia e risentimento. In pratica, per Platone, ci\u00f2 che viene visto a teatro, nell'ambiente domestico, o nelle proprie fantasie \u00e8 del tutto collegato a ci\u00f2 che di fatto viene poi compiuto nella vita reale.\nAl contrario, Aristotele, nella \"Politica\", sostiene ampiamente il continuo ricorso alla musica, al teatro e alla tragedia. Queste attivit\u00e0 rappresentano, infatti, un'occasione per gli individui di liberarsi delle proprie emozioni negative. Alla fine della \"Politica\" egli fa riferimento alla catarsi, ovvero a quanto pu\u00f2 accadere ascoltando un brano musicale che susciti paura o compassione: coloro che lo ascoltano possono essere \u201cposseduti\u201d da queste emozioni negative. Tuttavia, in seguito, secondo Aristotele, queste persone tornano al proprio stato normale, sperimentando perfino un senso di piacevole sollievo, proprio come se fossero state sottoposte a cure specifiche e a trattamenti purificanti. Allo stesso modo, la musica pu\u00f2 anche dare occasione di sperimentare una gioia semplice e pura.\nDal XV al XVII secolo.\nTra il XV e il XVI secolo, Hieronymus Bosch dipinge spesso demoni, figure met\u00e0 animali e met\u00e0 umane, o figure deformi e inquietanti che mirano a provocare un senso di paura e confusione. Il suo intento \u00e8 riuscire a rappresentare il lato diabolico dell'uomo.\nPieter Bruegel il Vecchio, invece, nel XVI secolo, traduce sulla tela quelle immagini terrificanti che rappresenta, in maniera decisamente estrema, il timore che la gente comune del suo tempo prova davanti all'idea dell'Apocalisse e dell'Inferno.\nAnche Mathis Gothart-Neithart, un artista conosciuto con il nome di Matthias Gr\u00fcnewald (1480-1528), si dedica ampiamente alla resa visiva delle emozioni pi\u00f9 intense, soprattutto se legate alla sofferenza. La sua versione della Crocifissione (1523-1525, Karlsruhe, Staatliche Kunsthalle), per esempio, non risparmia nemmeno gli astanti. Gr\u00fcnewald sembra portare alla luce in modo impietoso tutti i segni della terribile sofferenza e dell'agonia che la crudelt\u00e0 e la tortura dei carnefici hanno provocato, esprimendo in modo molto vivido ed efficace un senso di orrore e intenso dolore. L\"Altare di Issenheim\" (Colmar, Mus\u00e9e d'Unterlinden) mostra un'immagine particolarmente violenta di Ges\u00f9 sulla croce, \u00abcon il corpo ricoperto dalle ferite\u00bb, e la cui chiara focalizzazione \u00e8 la \u00absofferenza di Ges\u00f9 e la sua stessa morte\u00bb.\nDal XVIII al XIX secolo.\nA met\u00e0 del XVIII secolo, Giovanni Battista Piranesi, un incisore italiano, nonch\u00e9 architetto e archeologo, attivo dal 1740, produce una serie di acqueforti sul tema delle \"Prigioni\". Le figure umane sono raffigurati in posizione di estrema sofferenza o intrappolate come topi, in un ambiente simile a un labirinto, in una piena estetizzazione della violenza e della sofferenza.\nNel 1849, a seguito delle rivoluzioni che insanguinano le strade d'Europa \u2013 sebbene sedate dalle autorit\u00e0 che riconsolidano il potere istituito\u00a0\u2013 il compositore Richard Wagner scrive: \u00abProvo un irresistibile desiderio a praticare almeno un po' di terrorismo artistico\u00bb.\nA seguito dell'esplosione avvenuta all'interno della Camera dei Deputati, nel 1893 ad opera di Auguste Vaillant, sembra che Laurent Tailhade abbia pronunciato queste parole: \u00abQu'importent les victimes, si le geste est beau?\u00bb [Che importanza hanno le vittime, se \u00e8 stato un bel gesto?]. Invece, nel 1929, nel Secondo Manifesto del Surrealismo, Andr\u00e9 Breton afferma: \u00abL'acte surr\u00e9aliste le plus simple consiste, revolvers aux poings, \u00e0 descendre dans la rue et \u00e0 tirer au hasard, tant qu'on peut, dans la foule\u00bb [L'azione surrealista pi\u00f9 semplice consiste nel riversarsi nelle strade, con le pistole in pugno, e sparare a caso in mezzo alla folla, il pi\u00f9 possibile].\nTeoria dell'estetizzazione e semiotica.\nBaudrillard.\nJean Baudrillard, teorico francese post-moderno, afferma che se le societ\u00e0 moderne erano \u00aborganizzate intorno al concetto di produzione e consumo di beni e merci, le societ\u00e0 post-moderne sono organizzate intorno al concetto di simulazione e di gioco delle immagini\u00bb. In questo senso, nella \u00absociet\u00e0 postmoderna, mediatica e consumistica, tutto diventa immagine e segno, [o perfino] spettacolo\u00bb. Per Baudrillard, la \u00abcommercializzazione indifferenziata di tutto [tipicamente occidentale] si riveler\u00e0 essere stata, piuttosto, un'estetizzazione indifferenziata di tutto \u2013 ovvero la sua spettacolarizzazione cosmopolita, la sua trasformazione in immagini, la sua organizzazione semiologica\u00bb. Quale conseguenza, quindi, \u00abgli ambiti precedentemente divisi dell'economia, dell'arte, della politica, e della sessualit\u00e0, si fonderanno gli uni negli altri e l'arte penetrer\u00e0 tutte le sfere dell'esistenza\u00bb. Secondo Baudrillard, \u00abla nostra societ\u00e0 ha dato vita cos\u00ec a una generale estetizzazione: tutte le forme culturali \u2013 comprese quelle della contro-cultura \u2013 sono soggette a meccanismi di promozione, e tutte le modalit\u00e0 [ad esse connesse] di rappresentazione o non-rappresentazione ne fanno parte\u00bb.\nElementi di percezione e interpretazione.\nImmagini fisse.\nQuando un osservatore si trova di fronte a un quadro, a una fotografia o a un cartone animato, di fatto, si trova davanti a un'immagine statica. Questo semplice fatto potrebbe indurre a credere che le capacit\u00e0 analitiche necessarie all'interpretazione di quell'immagine fissa siano inferiori a quelle richieste per l'interpretazione di una scena filmica. Per esempio, se un fotografo scatta una sola foto della lotta di un agente durante l'arresto di un giovane, il significato denotativo che se ne potrebbe dedurre sarebbe: \u201cun fotografo scatta la foto, quando un uomo che indossa l'abito tipico di un agente di polizia sta lottando con un altro uomo di una certa specifica et\u00e0\u201d. D'altro canto, sul piano della connotazione il significato potrebbe oscillare tra: \u201cforze dell'ordine in azione\u201d e \u201clotta eroica per asservire un terrorista durante un tentativo di emissione di gas Sarin\u201d, o \u201cla polizia usa eccessiva forza per arrestare un dimostrante non violento\u201d, o anche \u201cuna stravagante festa in costume finisce male\u201d. L'attribuzione di uno specifico sottotesto \u00e8 a discrezione di colui che scriver\u00e0 il titolo, agli eventuali redattori e ai lettori.\nTuttavia, secondo Susan Sontag, alcune fotografie sono diventate dei \u201cpunti di riferimento etici\u201d, proprio perch\u00e9 sono state mostrate pi\u00f9 volte \u2013 per esempio le foto delle vittime di Bergen-Belsen e della loro liberazione (1977). Da questo punto di vista, il sottotesto di una certa immagine, sebbene connotativamente aperto, viene ristretto. Ci\u00f2 accade proprio in virt\u00f9 di una certa familiarit\u00e0 con l'immagine stessa e magari anche per un suo uso ricorrente ed eccessivo, ma soprattutto a causa delle credenze culturali dominanti relative all'Olocausto.\nFilm e Video.\nI reportage giornalistici.\nNell'esempio descritto sopra \u2013 la foto del poliziotto che arresta un uomo \u2013 il regista, il produttore o l'editore hanno grande spazio di manovra per ricontestualizzare la scena. Uno dei procedimenti pi\u00f9 tipici \u00e8 la frammentazione della ripresa, o una descrizione composta a partire da un punto di vista vantaggioso per l'emittente, o, ancora, montando le sue componenti a piacimento. In questo senso, quindi, il montatore di un film o di un video pu\u00f2 produrre una sequenza di immagini nient'affatto realistica. Le singole inquadrature vengono tagliate e riassemblate grazie a una serie di regole semiotiche specifiche, in modo da influenzare fortemente la lettura del pubblico. E comunque, anche senza l'intervento del montaggio o di una specifica alterazione, la stessa \u201cmise en scene\u201d di un film o di una registrazione video, e i suoi elementi non verbali possono essere trattati in modo da diventare espliciti, anche pi\u00f9 di quanto non lo siano a un ipotetico \u201clivello zero\u201d (imparziale) di percezione. In tal modo, si ottiene la possibilit\u00e0 di guidare il pubblico in quella che sar\u00e0 l'attribuzione finale di significato della scena stessa.\nInoltre, il valore (semiotico) di quel video in quanto segno sar\u00e0 determinato dalla sua relazione con altri segni del sistema (o contesto) nel quale \u00e8 inserito. Cos\u00ec, se il video \u00e8 incluso in un programma televisivo giornalistico di fama, esso acquisir\u00e0 un maggiore valore di indice, e il suo status sar\u00e0 pi\u00f9 facilmente considerato affidabile quale \u201cprova\u201d, per esempio, di un evento reale. In termini semiotici, le parole pronunciate da un presentatore televisivo saranno simboliche (ovvero specificamente segniche), e le immagini mostrate varranno sia come indici che come icone. Dunque, il valore semiotico generale del video cambier\u00e0 se esso verr\u00e0 trasmesso all'interno di un programma satirico o corredato da un certo titolo (es.: \u201condate di crimine nelle strade\u201d o \u201cun dimostrante assalito brutalmente dalla polizia\u201d). Questi elementi di contesto funzionano da indici, i quali possono aiutare l'osservatore ad accertare una certa plausibilit\u00e0 e credibilit\u00e0, o valore e verit\u00e0 di contenuto. La violenza mostrata sullo schermo pu\u00f2 essere \u201cestetizzata\u201d grazie al valore dei segni usati dal presentatore, o grazie ai titoli posti sullo schermo, o in virt\u00f9 di una relazione con qualunque altro tipo di segni pertinente e presente all'interno dello stesso macro-testo (il programma televisivo), o in altri testi ad esso affiancati (es.: il video sull'arresto viene preceduto da un servizio che riguarda comportamenti criminali e antisociali).\nFiction.\nSe la medesima scena viene allestita da un produttore televisivo o cinematografico, il pubblico sar\u00e0 naturalmente e intuitivamente predisposto a considerarla meno \u201creale\u201d: tutti sanno che la \u201cmise en scene\u201d \u00e8 resa in relazione alla sensibilit\u00e0 del regista o del produttore, e quindi, di fatto, \u00e8 \u201cfiltrata\u201d; le luci, i costumi, la costruzione, la recitazione, il montaggio e la colonna sonora verranno combinati tra loro per trasferire al pubblico le intenzioni del produttore.\nIn questo senso, i testi e le immagini relative a eventi criminali, alla violenza in genere e alla guerra veicolate all'interno dei mass-media si sono ormai consolidate in generi e usano convenzioni narrative specifiche, personaggi stereotipati, clich\u00e9 e metafore ricorrenti. \u00c8 interessante notare che alcune di queste convenzioni mirano proprio a \u201cnaturalizzare\u201d il contenuto e a farlo sembrare pi\u00f9 reale\u00a0\u2013 ma ci\u00f2 non toglie che siano \u201cartifici\u201d (ovvero, in senso semiotico, specifici comportamenti comunicativi). Viceversa, esistono altri meccanismi espressivi che mirano volutamente alla rottura di queste convenzioni di \u201crealismo\u201d (scorci, inquadrature di taglio, montaggio rapido, ralenti), creando gli effetti appunto tipici dell'estetizzazione della violenza.\nAnalisi di alcuni film.\n\"Sotto accusa\" \u00e8 un film che vuole lavorare sul piano della sensibilizzazione, ovvero una forma di modellazione del comportamento e dei valori sociali. Infatti, nella manifestazione esplicita dell'azione \u201cinaccettabile\u201d esso vuole suscitare una reazione dura e intransigente che allontani la possibilit\u00e0 di una qualunque imitazione o emulazione. Secondo Seymour Feshbach, questo genere di film potrebbe perfino stimolare una catarsi (1955; v. anche Feshbach &amp; Singer 1971), poich\u00e9 permette la scarica dell'aggressivit\u00e0 latente dello spettatore, riducendo la possibilit\u00e0 di comportamenti violenti. Tali conclusioni vorrebbero suggerire, quindi, che la rappresentazione realistica della violenza \u00e8 un bene dal punto di vista sociale e la sua messa in onda non dovrebbe essere limitata. Per contro, con la sua teoria della disibinizione, Leonard Berkowitz (1977, 1986) sostiene che in alcune persone, l'aggressivit\u00e0 viene naturalmente regolata e \u201crepressa\u201d, ma un ossessivo interesse per un immaginario violento fruito tramite il cinema o la televisione, potrebbe indebolire questa naturale capacit\u00e0 inibitoria, guidando al rilascio dell'aggressivit\u00e0, a quel punto percepita come accettabile. Tale visione \u00e8 del tutto affine alla cosiddetta teoria della desensibilizzazione, secondo la quale la fruizione di un immaginario violento condiziona gradualmente lo spettatore fino a condurlo alla percezione della violenza quale evento \u201cnormale\u201d, affievolendo, cos\u00ec, la sensibilit\u00e0 \u201cnaturale\u201d nei confronti dei comportamenti aggressivi presenti nella vita di ogni giorno.\nMattew Crowder analizza l'estetizzazione della violenza in \"Strange Days\", un film di Kathryn Bigelow (1995), in particolare in riferimento alle scene di stupro. La donna aggredita \u00e8 \u00abfilmata in tempo reale, ricorrendo a un'inquadratura soggettiva\u00bb.\n\"Strange Days\", infatti, racconta la storia di Lenny Nero, il quale vive vendendo un dispositivo tecnologico illegale che permette a chiunque lo possegga di registrare le proprie esperienze sensoriali, in modo che altri possano, in un secondo momento, ripetere quelle stesse esperienze e inserirle direttamente nel proprio cervello. Grazie a questo dispositivo, Max, uno stupratore, registra l'aggressione ai danni di Iris e consegna il minidisc all'ignaro Lenny. La figura di Max, \u00abcolui che ha perpetrato la violenza, e che ha il controllo dell'apparato di ripresa\u00bb \u00e8 una citazione dei killer psicopatici di altri film, quali \"L'occhio che uccide\" (Michael Powell, 1960), e \"Halloween, la notte delle streghe\" (John Carpenter, 1978). Anche in questo caso, Max, sembra percepire se stesso come una sorta di artista, il cui compito \u00e8 riprendere lo stupro e inviarlo poi a Lenny. \u00abLa prospettiva in soggettiva, scelta per filmare la scena di stupro \u00e8 decisamente spietata. La telecamera non si sposta mai dalla paura e dal panico di Iris, il cui corpo non \u00e8 solo imprigionato dal killer ignoto [non visibile], ma anche soggetto a questo sguardo fisso che non indietreggia davanti a nulla, in nessun momento. Dal punto di vista dello spettatore, esso rappresenta una forma di punizione perch\u00e9 rende colui che guarda [fuori o dentro lo schermo] complice dello stupro, anche in funzione della sua totale passivit\u00e0\u00bb. Secondo Crowder, \u00abil carattere della telecamera in soggettiva \u2013 elemento estetico del film \u2013 ovvero la sua natura sadica, voyeuristica e scopofilica, si rivela in tutta la sua depravazione\u00bb. \u00abL'esperienza estetica collegata alla scena di stupro \u00e8 quella di uno shock, di orrore, di dissociazione, di passivit\u00e0, proprio quale riflesso [sul piano della scelta estetica] del corpo indifeso di Iris mostrato come un semplice oggetto\u00bb. Il ricorso all'interno del film del video registrato rappresenta una significativa rottura dei tipici codici cinematografici hollywoodiani, ma soprattutto un espediente estetico di grande rilievo, poich\u00e9 rompe anche il normale meccanismo di identificazione con il personaggio o la narrazione\u00bb.\nCarla Peterson, professore dell'universit\u00e0 del Maryland, nel suo articolo \"Director joins boys' club - and it only costs her compassion\" (1995), critica fortemente la Bigelow per la scena di stupro definendo il film misogino, offensivo, e \u201caproblematico\u201d. Tuttavia, secondo Crowder, la Peterson malinterpreta la scena e tutto il film, poich\u00e9 la estrapola dal suo contesto, dimenticando cos\u00ec di prendere in considerazione quegli elementi circostanziali a cui era assegnato il ruolo di significanti critici, sia nei confronti di Hollywood che nei confronti del cinema in generale quale strumento di dominio maschilista. Al contrario, Crowder legge \"Strange Days\" in un contesto femminista, ed \u00e8 questa intonazione ad essere forse il suo pi\u00f9 \u00abpersuasivo effetto estetico\u00bb. Egli ritiene che il film possa essere visto come un discorso auto-referenziale, dove il cinema prende coscienza di s\u00e9, un discorso che, in parte \u00abconcerne l'atto di un giudizio estetico\u00bb; anzi, ancora, \u00abla sequenza narrativa del film pu\u00f2 essere interpretata quale allegoria del problema estetico e del valore\u00bb.\n\"Arancia meccanica\" \u00e8 un film del 1971 scritto, diretto e prodotto da Stanley Kubrick e tratto dal romanzo omonimo di Anthony Burgess. L'impianto narrativo, inserito sullo sfondo di un'Inghilterra futuribile (circa il 1995 come poteva essere immaginato nel 1965), segue la vita di Alex, il leader di una gang di adolescenti. Analizzando la pellicola, Alexander Choen, suggerisce che l'ultraviolenza del giovane protagonista \u00abrappresenta il punto di rottura stesso di una cultura [\u2026] I membri della gang perseguono una violenza futile e decontestualizzata quale mero intrattenimento e quale fuga dal vuoto della distopia della societ\u00e0 a cui appartengono\u00bb. Choen afferma che, nel film, \u00abla violenza della moderna tecnologia si riflette nell'ultraviolenza - la violenza cio\u00e8 al di l\u00e0 di se stessa\u00bb. La scena dell'uccisione della donna nella sua stessa casa \u00e8, secondo Choen, \u00abla scena di una morte estetizzata\u00bb: l'ambiente \u00e8 pieno di opere d'arte che esprimono un significato di forte sessualit\u00e0 ed anche di sottomissione. Essa, allora, rappresenta la \u00ablotta tra l'arte colta che ha estetizzato la violenza e il sesso quale forma d'arte autonoma, e l'indiscutibile e perfetta supremazia post-moderna dell'immagine\u00bb."}
{"id": "1109008", "revid": "10039421", "url": "https://it.wikipedia.org/wiki?curid=1109008", "title": "Nuova elettronica", "text": ""}
{"id": "1109018", "revid": "2227234", "url": "https://it.wikipedia.org/wiki?curid=1109018", "title": "Ad Gentes", "text": "Ad Gentes \u00e8 un decreto del Concilio Vaticano II \"sull'attivit\u00e0 missionaria della Chiesa\".&lt;br&gt;\nApprovato con 2.394 voti a favore e 5 contrari dai vescovi riuniti in Concilio fu promulgato dal papa Paolo VI il 7 dicembre 1965.&lt;br&gt;\nIl titolo \"Ad Gentes\" significa dal latino: \"alle nazioni\" e proviene dalle prime parole del decreto stesso.\nIl decreto \"Ad Gentes\" tratta dell'attivit\u00e0 missionaria della Chiesa. Invita i missionari ad una sempre maggiore inculturazione, esortandoli a vivere con i popoli che cercano di convertire. Incoraggia il coordinamento tra i missionari e le altre organizzazioni umanitarie che lavorano in paesi di missione.\nCollegamenti esterni.\ntesto del documento in italiano (dal sito del Vaticano)"}
{"id": "1109022", "revid": "1524960", "url": "https://it.wikipedia.org/wiki?curid=1109022", "title": "Villa Ghellini", "text": "Villa Ghellini \u00e8 una villa veneta sita a Villaverla, in provincia di Vicenza. Rappresenta il capolavoro di Antonio Pizzocaro.\nDescrizione.\nL'opera, progettata nel 1664, risulta incompiuta, in particolare nell'ala settentrionale, perch\u00e9 i lavori si interruppero nel 1679 a causa della morte dell'architetto e dei problemi finanziari della famiglia che l'aveva commissionata. La facciata principale del palazzo \u00e8 all'interno di un cortile a cui si accede dall'ingresso occidentale attraverso un'ampia arcata."}
{"id": "1109031", "revid": "729019", "url": "https://it.wikipedia.org/wiki?curid=1109031", "title": "La Maddalena (C\u00e9zanne)", "text": "La Maddalena \u00e8 un dipinto a olio su tela (165x124 cm) realizzato tra il 1865 ed il 1868 dal pittore Paul C\u00e9zanne. \u00c8 conservato nel Mus\u00e9e d'Orsay di Parigi.\nIl dipinto rappresenta Maria Maddalena mentre piange un corpo senza vita, probabilmente quello di Cristo."}
{"id": "1109035", "revid": "6066", "url": "https://it.wikipedia.org/wiki?curid=1109035", "title": "Friedrich Emil Max Von Stephanitz", "text": ""}
{"id": "1109036", "revid": "125998632", "url": "https://it.wikipedia.org/wiki?curid=1109036", "title": "Chris Kattan", "text": "Biografia.\nKattan nasce a Culver City, una cittadina poco distante da Los Angeles (in California), il 19 ottobre del 1970. Il padre, Kip King (nome d'arte di Jerome Charles Kattan), era un attore e doppiatore statunitense, nato e cresciuto a Chicago (nell'Illinois) da padre iracheno nativo di Bagdad e da madre polacca, entrambi d'origine ebraica, mentre la madre, Hajnalka E. Biro, era una modella ungherese originaria di Budapest e di religione buddista, impiegata principalmente a Londra, dove in un'occasione venne fotografata da Playboy. Kattan strascorse la sua infanzia a Bainbridge Island, dove si diplom\u00f2 nel 1989.\nCominci\u00f2 la sua attivit\u00e0 di comico nel 1993, riuscendo due anni dopo ad approdare al \"Saturday Night Live\": nella popolare trasmissione, si mise in luce sia come imitatore (tra i vip interpretati figurano tra gli altri Antonio Banderas, Al Pacino, Bill Gates e Ricky Martin) sia come creatore di personaggi originali: uno dei pi\u00f9 irriverenti fu senza dubbio Gay Hitler, una caricatura in chiave omosessuale del dittatore nazista.\nNel 1996 ebbe una piccola parte nella sitcom \"Grace Under Fire\", trasmessa dalla ABC. Dal 1998 \u00e8 anche attore cinematografico: il suo film d'esordio fu \"A Night at the Roxbury\", frutto del sodalizio artistico con il collega Will Ferrell, in cui i due protagonisti rispolverano i Fratelli Butabi, scapestrati figli di pap\u00e0 gi\u00e0 presentati al SNL. Nella pellicola \"Delgo e il destino del mondo\" (2008) presta la voce al personaggio di Filo.\nIl 28 giugno 2008 si \u00e8 sposato a Oakhurst (California) con la modella Sunshine Deia Tutt ma gi\u00e0 il 10 agosto successivo la coppia annunci\u00f2 l'intenzione di divorziare, cosa che avvenne nel febbraio 2009. Nel 2012 d\u00e0 alle stampe il libro \"Peepers, a canticle\"."}
{"id": "1109042", "revid": "3440", "url": "https://it.wikipedia.org/wiki?curid=1109042", "title": "Ragazza al pianoforte", "text": "Ragazza al pianoforte (\"L'overture del Tannh\u00e4user\") \u00e8 un dipinto a olio su tela (57 \u00d7 92\u00a0cm) realizzato nel 1869 circa dal pittore Paul C\u00e9zanne. \u00c8 conservato nel Museo dell'Ermitage di San Pietroburgo.\nIl quadro raffigura una ragazza seduta al pianoforte ed una donna pi\u00f9 anziana intenta a cucire.\nIl pittore vuole qui rendere omaggio a Richard Wagner, che ammirava profondamente, citando il \"Tannh\u00e4user\", opera del compositore tedesco rappresentata a Parigi per la prima volta nel 1861."}
{"id": "1109044", "revid": "92723", "url": "https://it.wikipedia.org/wiki?curid=1109044", "title": "Presbyterorum Ordinis", "text": "Presbyterorum Ordinis \u00e8 un decreto del Concilio Vaticano II \"sul ministero e la vita sacerdotale\".&lt;br&gt;\nApprovato con 2390 voti favorevoli e 4 contrari dai vescovi riuniti in Concilio fu promulgato dal papa Paolo VI il 7 dicembre 1965.&lt;br&gt;\nIl titolo \"Presbyterorum Ordinis\" significa dal latino: \"ordine dei presbiteri\" e deriva dalle prime parole del decreto stesso.\nIl decreto \"Presbyterorum Ordinis\" tratta della vita e dei compiti dei presbiteri all'interno della Chiesa cattolica.\nCollegamenti esterni.\ntesto del documento in italiano (dal sito del Vaticano)"}
{"id": "1109046", "revid": "1652635", "url": "https://it.wikipedia.org/wiki?curid=1109046", "title": "Larry Ellison", "text": "Secondo \"Forbes\", al 17 gennaio 2022, \u00e8 il quinto uomo pi\u00f9 ricco al mondo con un patrimonio di 120.1 miliardi di dollari.\nBiografia.\nEllison \u00e8 nato nel Bronx, New York da Florence Spellman, una ragazza di soli 19 anni, e da un pilota del US Air Force, reduce della seconda guerra mondiale che non potevano mantenerlo, infatti dopo soli nove mesi la madre chiese alla zia Lillian Spellman Ellison e a suo marito Louis Ellison di adottarlo, i due accettarono e il piccolo Larry venne trasferito a Chicago. \nLa casa degli Ellison era un piccolo appartamento a South Shore, un quartiere di Chicago abitato in maggior parte dalla classe medio-bassa. Ellison ricorda sempre con grande affetto la sua madre adottiva, mentre ricorda il padre adottivo come una figura austera e spesso troppo distante nei suoi confronti tanto da definire lo stesso figlio adottivo come un fallito e incapace inteso come un buono a nulla. Il padre adottivo era un ebreo russo (della Crimea), che adott\u00f2 il nome \"Ellison\" all'arrivo negli USA per ricordare Ellis Island, vale a dire il suo punto di ingresso nel paese. \nLarry era un bravo studente, ma troppo disinteressato e distratto per ottenere grandi risultati, lasci\u00f2 l'universit\u00e0 dell'Illinois alla fine del secondo anno, e non consegu\u00ec la laurea a causa della morte della madre adottiva. Dopo la delusione universitaria conobbe l'amico Chuck Weiss e cominci\u00f2 ad appassionarsi al mondo dell'informatica.\nLarry incontrer\u00e0 la sua madre biologica per la prima volta solo all'et\u00e0 di 48 anni.\nCarriera.\nNel corso degli anni '70, dopo una breve esperienza presso la Amdahl Corporation, Ellison inizi\u00f2 a lavorare per la Ampex Corporation. I suoi progetti includevano un database per la CIA, che chiam\u00f2 \"Oracle\". Ellison per questo database fu ispirato da un articolo scritto da Edgar F. Codd sui database relazionali chiamato \"Un database relazionale per le grandi banche dati condivise\". Nel 1977, fond\u00f2 la \"Software Development Laboratories\" con due soci e un investimento di 2.000 $, dei quali 1200 erano suoi.\nNel 1979 l'azienda cambi\u00f2 il nome in \"Relational Software Inc.\", e nel 1982 divent\u00f2 la \"Oracle Systems Corporation\" dopo aver progettato il suo prodotto di punta, il database Oracle. Ellison aveva sentito parlare del data base \"Sistema IBM R \", basato anch'esso sulle teorie di Codd, e voleva che Oracle fosse compatibile con esso, ma IBM lo viet\u00f2, rifiutando di condividere il codice del sistema R con Oracle. La versione iniziale di Oracle fu chiamata Oracle 2.\nNel 1990, Oracle licenzi\u00f2 il 10% dei suoi lavoratori (circa 400 persone), per la crisi aziendale. Questa crisi, che port\u00f2 l'Oracle quasi al fallimento, avvenne a causa della strategia di marketing di Oracle \"up-front\", dove gli addetti alla vendita esortarono i potenziali clienti ad acquistare la maggior quantit\u00e0 possibile dei loro prodotti in una sola volta. Gli addetti alle vendite poi controllavano il valore delle vendite nel trimestre in corso, aumentando cos\u00ec i loro bonus. Questo \u00e8 diventato un problema quando le vendite successivamente non andarono completamente a buon fine. Ellison afferm\u00f2 che l'Oracle era incappata in \"un incredibile errore di business\".\nSebbene IBM avesse dominato per anni il mercato dei database relazionali dei mainframe con i DB2 e SQL / DS , ritard\u00f2 l'uscit\u00e0 di un database relazionale di UNIX e di Windows. Questo lasci\u00f2 la porta aperta per Sybase, Oracle, Informix.\nDal 1990 al 1993, Sybase fu l'azienda che ebbe la pi\u00f9 rapida crescita economica grazie ai database , ma presto incapp\u00f2 in una crisi . Nel 1996 Sybase si fuse con Powersoft. Nel 1993, Sybase vendette i diritti dei suoi database per il sistema operativo Windows alla Microsoft Corporation, che oggi prendono il nome di \"SQL Server\".\nNel 1994, Informix super\u00f2 Sybase e divenne il pi\u00f9 importante rivale di Oracle. La guerra intensa tra il CEO di Informix Phil White e Ellison fu talmente intensa da finire anche in prima pagina nei quotidiani della Silicon Valley. Nell'aprile 1997, Informix annunci\u00f2 un importante deficit delle entrate e ottimi guadagni. Nel 2001 Informix venne assorbita dall'IBM .\nCon la sconfitta di Informix e Sybase, Oracle godette di dominanza e prosperit\u00e0 nell'industria dei database fino all'ascesa della \"Microsoft SQL Server\" alla fine degli anni '90 e con l'acquisizione di IBM della Informix Software nel 2001 per completare il loro DB2 database.\nNel 1996, Ellison entr\u00f2 a far parte del consiglio di amministrazione di Apple per volere di Steve Jobs e rassegn\u00f2 le proprie dimissioni nel 2002.\nNell'aprile 2009, dopo una battaglia con IBM e Hewlett-Packard , Oracle ha annunciato la sua intenzione di acquistare Sun Microsystems. Il 2 luglio 2009, per il quarto anno consecutivo, con l'Oracle Ellison guadagn\u00f2 altri 7 milioni di stock option. Il 22 agosto 2009, \u00e8 stato riferito che ad Ellison sarebbe stato pagato solo 1 dollaro per l\u2019anno fiscale 2010 - un milione di dollari in meno del 2009. Nel 2010 l\u2019Unione Europea approva l'acquisizione di Oracle di Sun Microsystems e ha affermato che tale acquisizione \"ha la possibilit\u00e0 di rivitalizzare le attivit\u00e0 importanti per creare prodotti nuovi e innovativi\". L'acquisizione di Sun ha anche dato la possibilit\u00e0 all'Oracle di migliorare il popolare MySQL database open source, che Sun aveva acquisito nel 2008.\nIl 9 agosto 2010, Ellison in una convention critic\u00f2 duramente la Hewlett-Packard per aver licenziato il loro CEO Mark Hurd, scrisse che \"il consiglio ha preso la peggiore decisione proprio come quando quegli idioti della Apple licenziarono Steve Jobs molti anni fa.\" Successivamente, il 6 settembre, Oracle assunse Mark Hurd e lo fece Co-Presidente insieme a Safra Catz. Ellison mantenne la posizione di CTO e di presidente. Il 10 marzo 2010 Forbes classifica Ellison come il sesto uomo pi\u00f9 ricco del mondo e il terzo americano pi\u00f9 ricco, con un patrimonio netto di 28 miliardi di dollari. Il 27 luglio 2010, il Wall Street Journal scrisse che Ellison \u00e8 il dirigente pi\u00f9 pagato negli ultimi dieci anni, raccogliendo un compenso totale di 1,84 miliardi di dollari. \nNel settembre 2011, Ellison \u00e8 nella classifica di Forbes come il quinto uomo pi\u00f9 ricco del mondo e ancora il terzo americano pi\u00f9 ricco, con un patrimonio netto di circa 36,5 miliardi di dollari. Nel settembre 2012, Ellison \u00e8 nella classifica di Forbes con la posizione di terzo uomo pi\u00f9 ricco del mondo, dietro a Bill Gates e Warren Buffett, con un patrimonio netto di 44 miliardi di dollari. A partire da ottobre 2012, Ellison viene posizionato dietro a David Hamilton Koch come l'8\u00aa persona pi\u00f9 ricca del mondo. Nel 2013, secondo Capital, Ellison ha guadagnato 94,6 milioni di dollari.\nEllison possiede investimenti in Salesforce.com, NetSuite, Quark Biotechnology Inc. e Astex Pharmaceuticals. \nVita privata.\nLarry Ellison \u00e8 stato sposato 4 volte. Tra il 1967 ed il 1974 \u00e8 stato sposato con Adda Quinn e dal 1977 al 1978 con Nancy Wheeler Jenkins. Dal 1983 al 1986, \u00e8 stato con Barbara Boothe, da cui ha avuto due figli: Megan Ellison (1986), fondatrice e presidente della Annapurna Pictures, e David Ellison (1983), fondatore e presidente della Skydance Productions.\nDal 18 dicembre 2003 fino a settembre 2010 \u00e8 stato sposato con la scrittrice Melanie Craft.\nBarche.\n\u00c8 un grande appassionato di barche. Nel 2004 ha acquistato uno dei piu grandi yacht del mondo, il \"Rising Sun\", che ha poi venduto nel 2010 a David Geffen.\nEllison \u00e8 il fondatore, nonch\u00e9 armatore dell'imbarcazione di America's Cup, BMW Oracle Racing.\nAerei.\nEllison possiede diversi jet ed ha ottenuto il brevetto di pilota. Possiede almeno due jet militari: un SIAI-Marchetti S-211, aereo da addestramento italiano, ed un caccia russo MiG-29 dismesso.\nPropriet\u00e0 immobiliari.\nNel 1995 Ellison ha acquistato una villa a Woodside, California, per circa 15 milioni di dollari. Nell'arco di 9 anni ha poi speso circa circa 200 milioni per ristrutturare completamente l'immobile ispirandosi all'architettura giapponese feudale. Tra il 2004 ed il 2005 ha comprato 12 propriet\u00e0 a Malib\u00f9 per un totale di 180 milioni.\nAgli inizi del 2010, Ellison ha comprato la \"Beechwood Mansion\", casa estiva della famiglia Astor, a Newport, Rhode Island, per 10,5 miliioni di dollari. La villa \u00e8 stata trasformata in un museo di arte.\nNel 2012, Ellison acquisisce il 98% dell'isola hawaiana di Lanai, la sesta isola pi\u00f9 estesa dell\u2019intero arcipelago. Dove abita dal 2020.\nSport.\nIl 23 dicembre 2009 ha acquisito per la somma di 100 milioni di dollari il complesso tennistico Indian Wells Tennis Garden e l'organizzazione del torneo BNP Paribas Open.\nHa tentato senza successo di comprare due squadre: una di Basket NBA, i Golden State Warriors e una di Football i San Francisco 49ers, ma entrambe le volte non ha concluso l'affare."}
{"id": "1109047", "revid": "339392", "url": "https://it.wikipedia.org/wiki?curid=1109047", "title": "CNSU", "text": ""}
{"id": "1109048", "revid": "287204", "url": "https://it.wikipedia.org/wiki?curid=1109048", "title": "Courbet (disambigua)", "text": ""}
{"id": "1109052", "revid": "1170830", "url": "https://it.wikipedia.org/wiki?curid=1109052", "title": "Alexander Selkirk", "text": "Sottufficiale della Royal Navy, visse da naufrago per quattro anni e quattro mesi, dall'ottobre 1704 al 2 febbraio 1709, dopo essere stato abbandonato dal suo capitano nei mari del sud dell'oceano Pacifico su un'isola deserta facente parte dell'arcipelago Juan Fern\u00e1ndez. Sopravvissuto a questa prova, si arrese a una malattia tropicale una decina di anni pi\u00f9 tardi, mentre serviva a bordo della HMS \"Weymouth\", al largo dell'Africa occidentale.\nSelkirk era un giovane indisciplinato e si un\u00ec ai bucanieri che incrociavano verso il Pacifico del Sud durante la guerra di successione spagnola. Una di queste spedizioni era imbarcata sulla \"Cinque Ports\", una delle navi corsare agli ordini di William Dampier. Quando la nave approd\u00f2 per approvvigionamenti presso le isole Juan Fern\u00e1ndez, Selkirk giudic\u00f2 correttamente che l'imbarcazione fosse ormai inadeguata al servizio e chiese di essere lasciato nell'arcipelago.\nQuando fu finalmente salvato dal pirata inglese Woodes Rogers, Selkirk era ormai diventato esperto nella caccia e nell'uso delle scarse risorse che aveva trovato sull'isola. Dopo il suo ritorno in Inghilterra, la storia della sua sopravvivenza fu ampiamente pubblicizzata, ed \u00e8 probabile che la sua figura abbia fornito l'ispirazione per il personaggio immaginario \"Robinson Crusoe\" di Daniel Defoe.\nLa giovinezza e la carriera nella pirateria.\nNato nel 1676 da un calzolaio e conciatore di pelli di Lower Largo, nella regione di Fife, in Scozia, Selkirk dimostr\u00f2 fin da giovane un carattere litigioso e indisciplinato. Nel mese di agosto 1693 fu convocato una prima volta dal locale consiglio ecclesiastico dei presbiteri anziani per il suo \"indecente comportamento in chiesa\", ma fu giudicato \"non sembrare adatto a essere mandato per mare\". Ritornato a Largo nel 1701, torn\u00f2 nuovamente all'attenzione delle autorit\u00e0 della chiesa per aver picchiato i suoi fratelli.\nMolto presto s'imbarc\u00f2 come corsaro nelle spedizioni verso i Mari del Sud e nel 1703 prese parte alla spedizione del famoso corsaro ed esploratore William Dampier, che salp\u00f2 da Kinsale in Irlanda l'11 settembre. Dampier era capitano del galeone \"St. George\", mentre Selkirk era imbarcato sul \"Cinque Ports\", agli ordini del capitano Thomas Stradling. Da quel momento si pensa che Selkirk abbia iniziato ad acquisire una notevole esperienza in mare. Le navi avevano a bordo lettere di corsa del Lord grand'ammiraglio che autorizzavano le loro navi mercantili armate ad attaccare i nemici della Gran Bretagna nella guerra di successione in quel momento in corso contro la Spagna.\nNel febbraio del 1704, dopo un tempestoso doppiaggio di Capo Horn, i corsari combatterono una lunga battaglia contro il \"St Joseph\", un vascello francese ben armato, solo per lasciarselo sfuggire e permettergli di avvertire i suoi alleati spagnoli del loro arrivo nel Pacifico. Anche un raid sulla citt\u00e0 mineraria d'oro panamense di Santa Mar\u00eda non riusc\u00ec, perch\u00e9 la loro forza da sbarco cadde vittima di un'imboscata. La facile cattura della \"Asunci\u00f3n\", una nave mercantile pesantemente stipata, rinfranc\u00f2 le speranze di saccheggio dell'equipaggio, e Selkirk fu incaricato di spartire il bottino e di gestire il diritto di preda sul vascello catturato. Dampier s'impadron\u00ec delle necessarie provviste di vino, brandy, zucchero e di farina; poi improvvisamente lasci\u00f2 la nave libera, sostenendo che il guadagno non valeva lo sforzo di trattenerla. Nel maggio del 1704 Stradling decise di abbandonare Dampier e di veleggiare da solo.\nL'abbandono sull'isola deserta.\nNell'ottobre seguente, dopo che le due navi si erano separate per il diverbio fra Stradling e Dampier, il \"Cinque Ports\" fece una sosta sull'isola di \"M\u00e1s a Tierra\", nell'arcipelago disabitato di Juan Fern\u00e1ndez, 670\u00a0km al largo delle coste cilene, per fare scorta di viveri e acqua. A quel punto Selkirk manifest\u00f2 al capitano le sue preoccupazioni circa le capacit\u00e0 di navigazione del galeone e probabilmente avrebbe voluto fare le riparazioni necessarie prima di riprendere il mare, spingendosi a dichiarare che avrebbe preferito rimanere a Juan Fern\u00e1ndez piuttosto che continuare a navigare su una nave pericolosa e che imbarcava acqua. Selkirk prov\u00f2 anche a convincere alcuni compagni a disertare con lui e a restare sull'isola, confidando nell'imminente arrivo di un'altra nave. Nessuno per\u00f2 fu d'accordo e Stradling, stanco dei continui problemi che causava e ben lieto di liberarsi di un piantagrane, prese Selkirk alla lettera e lo sbarc\u00f2 sull'isola con un moschetto, della polvere da sparo, un'accetta e alcuni strumenti da falegname, un coltello, un piatto da cucina, una Bibbia, un materasso e alcuni vestiti. Selkirk quasi immediatamente ritorn\u00f2 sulla sua posizione, ma non venne ascoltato e il \"Cinque Ports\" salp\u00f2, lasciandolo solo sull'isola di \"M\u00e1s a Tierra\". Vi sarebbe rimasto per quattro anni e quattro mesi.\nIl \"Cinque Ports\", come paventato da Selkirk, fece poi effettivamente naufragio, affondando al largo dell'odierna Colombia. Stradling e alcuni uomini del suo equipaggio sopravvissero alla perdita della nave, ma furono costretti a consegnarsi agli spagnoli. I sopravvissuti furono deportati a Lima, in Per\u00f9, dove subirono una dura prigionia.\nLa sopravvivenza.\nSelkirk rimase inizialmente sul litorale dell'isola, per paura dei suoni provenienti dall'entroterra, che pensava fossero emessi da bestie feroci. In questo primo periodo si ripar\u00f2 in una piccola caverna, cibandosi di aragoste e molluschi e scrutando ogni giorno l'orizzonte nella speranza di avvistare una nave che potesse soccorrerlo. Soffr\u00ec di profonda solitudine, depressione e rimorso per il suo comportamento. Alla fine fu spinto a rifugiarsi all'interno dall'arrivo sulla spiaggia di una colonia di rumorosi elefanti marini, spintisi sull'isola per la stagione dell'accoppiamento.\nQui la sua vita miglior\u00f2 radicalmente, perch\u00e9 riusc\u00ec a procacciarsi una grande variet\u00e0 di nuovi cibi: carne e latte dalle capre selvatiche introdotte da navigatori precedenti, e inoltre rape, cavoli e pepe selvatici, che gli offrirono una dieta meno monotona e pi\u00f9 speziata. I ratti, anch'essi probabilmente sbarcati con precedenti navigatori, furono all'inizio un problema perch\u00e9 mordevano Selkirk durante la notte e non gli permettevano di dormire. Tuttavia Selkirk riusc\u00ec a semi-addomesticare dei gatti selvatici che posero fine a questa difficile situazione.\nSelkirk fece un uso straordinario dell'equipaggiamento che aveva preso dalla nave e di quello che riusc\u00ec a realizzare con i materiali trovati sull'isola. Forgi\u00f2 un nuovo coltello ricavandolo dai cerchi di alcuni barili lasciati sulla spiaggia da navi approdate precedentemente, ricav\u00f2 due capanne dagli alberi di pepe e impieg\u00f2 il moschetto e il coltello per cacciare e tosare le pecore e ripulire le loro carcasse. Tuttavia, una volta terminata la polvere da sparo, fu costretto a inseguire le sue prede a piedi. Fu in una di queste occasioni che precipit\u00f2 in un dirupo, ferendosi gravemente e perdendo conoscenza per circa 24 ore. Fortunatamente la preda attut\u00ec la sua caduta, risparmiandogli probabilmente la rottura della schiena.\nQuando i vestiti di Selkirk si logorarono definitivamente, ne confezion\u00f2 di nuovi con pelli di capra, servendosi di un chiodo per cucire. In questa occasione si rivelarono utilissime le lezioni apprese dal padre conciatore quando era bambino. I piedi di Selkirk divennero invece cos\u00ec callosi che quando le sue scarpe divennero inutilizzabili le reput\u00f2 inutili.\nDedic\u00f2 inoltre molto tempo alla lettura della Bibbia e al canto dei salmi, ricevendone benefici per il suo umore e per la conoscenza dell'inglese.\nPrima che Selkirk riuscisse a lasciarla, due diverse navi ancorarono presso l'isola e poi ripresero il largo. Si trattava tuttavia di imbarcazioni battenti bandiera spagnola e Selkirk, in quanto corsaro scozzese, se catturato avrebbe dovuto subire torture ed esecuzione. Perci\u00f2 si nascose ma, in una delle due occasioni, fu scoperto e braccato da alcuni marinai. I suoi inseguitori arrivarono cos\u00ec vicino ad acciuffarlo da urinare a un certo punto contro l'albero sul quale si era nascosto, senza riuscire per\u00f2 a vederlo. Frustrati, lasciarono perdere e poco dopo salparono.\nIl salvataggio e il ritorno in patria.\nIl tanto atteso salvataggio di Selkirk giunse il 2 febbraio 1709, con l'arrivo della nave corsara \"Duke\", timonata proprio dal William Dampier della precedente spedizione, accompagnata dalla nave \"Duchess\". Selkirk venne ritrovato dalla squadra di sbarco guidata da Thomas Dover. Dopo quattro anni e quattro mesi senza alcun contatto umano, Selkirk dimostr\u00f2 una gioia incontrollata per l'arrivo dei suoi \"liberatori\". Mentre il comandante del \"Duke\", Woodes Rogers, lo nominava scherzosamente \"Governatore dell'isola\", l'ormai atletico e agile naufrago dimostr\u00f2 la sua riconoscenza riuscendo a catturare due o tre capre al giorno e fornendo cibi freschi che contribuirono a ripristinare la salute degli uomini di Rogers, che cominciavano gi\u00e0 a soffrire di scorbuto.\nIl capitano Rogers rimase impressionato dal vigore fisico di Selkirk, ma anche dalla pace della mente che aveva raggiunto mentre viveva sull'isola, osservando: \u00abSi pu\u00f2 constatare che la solitudine e l'isolamento dal mondo non sono poi uno stato di vita cos\u00ec insopportabile, come la maggior parte degli uomini immagina, specialmente quando le persone vi ci sono chiamate o gettate dentro in maniera inevitabile, com'era accaduto a quest'uomo\u00bb. Rogers manifest\u00f2 concretamente a Selkirk la sua stima facendone il secondo ufficiale della \"Duke\", affidandogli poi il comando di una delle navi oggetto di bottino, la \"Increase\", prima che venisse riscattata dagli spagnoli.\nSelkirk torn\u00f2 alla pirateria con l'intenzione di prendersi la sua rivincita. A Guayaquil, nell'odierno Ecuador, guid\u00f2 un equipaggio di barche lungo il fiume Guayas dove una serie di ricchi signori spagnoli erano fuggiti e li derub\u00f2 di tutto l'oro e i gioielli che avevano nascosto nei loro vestiti. La sua parte nella caccia al tesoro dei galeoni spagnoli lungo la costa del Messico port\u00f2 alla cattura del famoso \"Nuestra Se\u00f1ora de la Encarnaci\u00f3n y Desenga\u00f1o\", poi ribattezzato \"Bachelor\", sul quale serv\u00ec come \"sailing master\", navigando verso le Indie orientali olandesi sotto il capitano Dover. Selkirk complet\u00f2 la circumnavigazione del globo doppiando il capo di Buona Speranza come \"sailing master\" della \"Duke\", arrivando ai \"Downs\" al largo della costa inglese il 1\u00ba ottobre 1711. Era rimasto lontano da casa per otto anni.\nUltimi anni ed eredit\u00e0.\nL'esperienza di Selkirk come naufrago suscit\u00f2 molta attenzione in Inghilterra. Rogers incluse un resoconto dell'esperienza di Selkirk in un libro dedicato alla sua spedizione corsara, intitolato \"A cruising voyage round the world: first to the South-Sea, thence to the East-Indies, and homewards by the Cape of Good Hopeworld\" e pubblicato nel 1712.\nL'eminente saggista Richard Steele intervist\u00f2 Selkirk sulla sua solitaria permanenza, scrivendo poi l'anno dopo un famoso articolo sulla sua storia, apparso su \"The Englishman\". Nel racconto Selkirk sembrava aver goduto di una vita di agi e celebrit\u00e0, grazie alla sua parte di bottino saccheggiata dalla \"Duke\" e ammontante a circa 800 sterline dell'epoca (equivalenti a circa 108\u00a0000 sterline odierne). Tuttavia, le controversie legali rendevano all'epoca incerto il pagamento di qualsiasi somma.\nDopo pochi mesi a Londra, ricominci\u00f2 a comportarsi come aveva sempre fatto. Nel settembre del 1713 fu infatti accusato di aver aggredito un maestro d'ascia a Bristol, rischiando una detenzione di due anni. Per sfuggire al probabile arresto fece quindi ritorno a Lower Largo, dove incontr\u00f2 Sophia Bruce, una giovane lattaia. All'inizio del 1717 si trasferirono insieme a Londra, ma non esiste documentazione riguardo a un loro eventuale matrimonio. Selkirk fu in ogni caso presto nuovamente in mare, dopo essere stato arruolato nella Royal Navy e durante una visita a Plymouth nel 1720 si spos\u00f2 invece con la vedova di un locandiere, di nome Frances Candis. Stava infine servendo come \"master's mate\" a bordo della HMS \"Weymouth\", impegnata in missione di pattugliamento contro la pirateria lungo la costa occidentale dell'Africa, quando la morte lo colse il 13 dicembre 1721, soccombendo alla febbre gialla che aveva flagellato l'equipaggio lungo il viaggio. La sua salma fu sepolta in mare.\nQuando Daniel Defoe pubblic\u00f2 \"The Life and Strange Surprising Adventures of Robinson Crusoe\" nel 1719, pochi lettori avrebbero potuto non notare la somiglianza con l'esperienza di Selkirk. Un'illustrazione sulla prima pagina delle prime edizioni del romanzo, secondo le parole dell'esploratore moderno Tim Severin, mostra \u00abun uomo piuttosto malinconico che si trova sulla riva di un'isola, fissando intensamente l'entroterra\u00bb. La figura \u00e8 abbigliata con il caratteristico cappellino di pelliccia di capra, con i piedi e le tibie scoperte, sebbene nel racconto di Defoe l'isola di Crusoe non si trovi nelle medie latitudini del Pacifico meridionale, ma 4\u00a0300\u00a0km pi\u00f9 a nord nei Caraibi, dove l'abbigliamento di pelliccia non sarebbe confortevole a causa del caldo tropicale. Questa incongruenza support\u00f2 la credenza popolare che Selkirk fosse stato il modello per il personaggio di finzione, forse quello principale, anche se gli studiosi letterari moderni oggi accettano che questa fosse \"solo una delle tante narrazioni di sopravvivenza di cui Defoe era al corrente\".\nNella cultura di massa.\nNel cinema.\n\"Selkirk, the Real Robinson Crusoe\" \u00e8 un film di Walter Tournier girato in \"stop motion\" e basato sulla vita di Selkirk. Distribuito dalla The Walt Disney Company, \u00e8 stato trasmesso simultaneamente in anteprima in Argentina, Cile e Uruguay il 2 febbraio 2012. \u00c8 stato il primo lungometraggio animato prodotto in Uruguay.\nCommemorazioni.\nL'11 dicembre 1885, vicino al sito della casa natale di Selkirk sulla Main Street a Lower Largo, dopo un discorso di commemorazione tenuto da Lord Aberdeen vennero svelate una statua di bronzo del naufrago e una targa in sua memoria.\nNel 1869 l'equipaggio della HMS \"Topaze\" pose una targa di bronzo in un punto chiamato \"Selkirk's Lookout\" (\"Belvedere di Selkirk\") su una montagna di M\u00e1s a Tierra per celebrare il suo soggiorno.\nIl 1\u00ba gennaio 1966 il presidente cileno Eduardo Frei Montalva ribattezz\u00f2 \"Isla M\u00e1s a Tierra\" (l'isola pi\u00f9 vicina alla costa continentale del Cile) in Isola di Robinson Crusoe, come il personaggio immaginario di Daniel Defoe, per attirare i turisti. L'altra isola principale dell'arcipelago isole Juan Fern\u00e1ndez, conosciuta come \"Isla M\u00e1s Afuera\" (l'isola pi\u00f9 esterna), divenne l'isola Alejandro Selkirk, nonostante Selkirk non la vide mai poich\u00e9 si trovava a 180 chilometri a ovest dal luogo del suo abbandono.\nRitrovamenti archeologici.\nUna spedizione archeologica nelle isole Juan Fern\u00e1ndez del febbraio 2005 ritrov\u00f2 un frammento in lega di rame identificato come proveniente da una coppia di calibri a compasso per la navigazione, datato XVIII secolo (o tardo XVII secolo). Selkirk \u00e8 l'unica persona conosciuta che sia stata sull'isola in quel periodo; inoltre esistono testimonianze che egli avesse in possesso quegli strumenti. Il manufatto \u00e8 stato ritrovato negli scavi in un sito non lontano dal punto in cui si ritiene che Selkirk abbia vissuto."}
{"id": "1109053", "revid": "22643", "url": "https://it.wikipedia.org/wiki?curid=1109053", "title": "Diocesi di Terni", "text": ""}
{"id": "1109054", "revid": "1005847", "url": "https://it.wikipedia.org/wiki?curid=1109054", "title": "S\u00fcleyman Demirel", "text": "\u00c8 stato pi\u00f9 volte Primo Ministro della Turchia e Presidente della Repubblica dal 16 maggio 1993 al 16 maggio 2000.\nIl 15 febbraio 1956 \u00e8 stato iniziato in massoneria nella Loggia \"Bilgi\" di Ankara, appartenente alla Gran Loggia di Turchia.. Quando nel 1964 la sua candidatura alla presidenza del Consiglio fu messa in pericolo perch\u00e9 i suoi avversari conservatori denunciavano come anti-turca la sua appartenenza massonica, il Gran maestro aggiunto della Gran Loggia di Turchia, Necdet Egeraan, non ha esitato ad attestare in un documento che egli non era membro della massoneria."}
{"id": "1109056", "revid": "339392", "url": "https://it.wikipedia.org/wiki?curid=1109056", "title": "Preghiera di Dozul\u00e9", "text": ""}
{"id": "1109058", "revid": "116095389", "url": "https://it.wikipedia.org/wiki?curid=1109058", "title": "Kitaj-gorod", "text": "Citt\u00e0 del Catai () \u00e8 uno storico quartiere di mercanti a Mosca, circondato da mura medievali, in gran parte ricostruite. La piazza Rossa lo separa dal Cremlino moscovita.\nL'etimologia del nome non \u00e8 chiara. Mentre \"gorod\" \u00e8 il termine russo per \"citt\u00e0\", \"Kitaj\" potrebbe corrispondere al Catai, ovvero alla Cina, ma anche derivare da un'antica parola riferita allo steccato ligneo utilizzato nella costruzione delle mura.\nLe mura furono erette nel 1536-1539 da un architetto italiano conosciuto con lo pseudonimo di Petrok Malyj, Pietro Annibali di Roma che originariamente realizz\u00f2 13 torri e 5 porte. Potrebbe essersi ispirato al bolognese Aristotele Fioravanti.\nNel quartiere si trova la seicentesca Chiesa della Trinit\u00e0 di Nikitniki."}
{"id": "1109064", "revid": "1033892", "url": "https://it.wikipedia.org/wiki?curid=1109064", "title": "James Denton", "text": "\u00c8 noto per aver interpretato la parte di Mike Delfino nella serie televisiva dell'ABC \"Desperate Housewives\" (2004\u20132012) e il Dr. Sam Radford sul Hallmark Channel nella serie \"Good Witch\" (2015\u2013attuale).\nBiografia.\nGli inizi.\nDenton \u00e8 nato il 20 gennaio 1963 a Nashville nel Tennessee, ed \u00e8 cresciuto nei pressi di Goodlettsville, nel Tennessee, secondo di tre figli. Il padre, J.T. Denton (1930\u20131993), era un dentista e aveva prestato servizio nelle Forze Armate. La madre, Mary Jean Woolslair Denton, mor\u00ec di un tumore al seno nel 2002. Denton \u00e8 stato cresciuto nella fede battista della quale divenne ministro per la musica presso la Chiesa Metodista Unita di Westmoreland.\nDenton si diplom\u00f2 alla Goodlettsville High School e frequent\u00f2 poi l'Universit\u00e0 del Tennessee, dove divenne membro della confraternita studentesca Sigma Alpha Epsilon. Si laure\u00f2 in televisione/giornalismo e ottenne il diploma in pubblicit\u00e0. Prima di diventare attore vendeva pubblicit\u00e0 per due stazioni radio. Inizi\u00f2 l'attivit\u00e0 di attore all'et\u00e0 di 23 anni presso il teatro della comunit\u00e0 di Nashville. Si trasfer\u00ec infine in California, per diventare un attore a tempo pieno. All'inizio della carriera il suo pseudonimo era Jamie Denton.\nCarriera.\nNel 1997 James Denton prese parte al film di John Woo \"Face/Off - Due facce di un assassino\" e, sempre nello stesso anno, recit\u00f2 nel film \"Questo pazzo sentimento\" insieme a Keith Marks. Fece poi parte del \"cast\" della serie \"Jarod il camaleonte\" dove interpretava Mr. Lyle, inoltre recit\u00f2 il ruolo del giudice Augustus Ripley in \"Philly\", serie che venne cancellata dopo una sola stagione.\nDal 2002 al 2003 divenne protagonista della serie ABC \"Codice Matrix\" recitando la parte dell'agente del Dipartimento della Sicurezza Interna John Kilmer. Nel 2004 prese parte alla serie \"Desperate Housewives - I segreti di Wisteria Lane\" interpretando il ruolo di Mike Delfino.\nA partire dal 2015 entr\u00f2 nel \"cast\" della serie televisiva \"Good Witch\" dove recitava la parte del dottor Sam Radford, inoltre nel 2016 prese parte alla quarta e ultima stagione di \"Devious Maids - Panni sporchi a Beverly Hills\", interpretando il ruolo del produttore cinematografico Peter Hudson.\nVita privata.\nSi \u00e8 sposato due volte: prima con l'attrice Jenna Lyn Ward dal 1997 al 2000; poi dal 2002 con la sceneggiatrice Erin O'Brien da cui ha avuto due figli: Sheppard (2003) e Malin (2005).\nDoppiatori italiani.\nNelle versioni in italiano dei suoi film, James Denton \u00e8 stato doppiato da:"}
{"id": "1109065", "revid": "93556", "url": "https://it.wikipedia.org/wiki?curid=1109065", "title": "Fahri Korut\u00fcrk", "text": "Biografia.\n\u00c8 stato un ufficiale della Marina Militare Turca, in cui arriv\u00f2 al grado di ammiraglio, ricoprendo la carica di comandante in capo della Marina dal 1957 al 1960, per poi essere nominato ambasciatore e dal 1968 senatore. \nFu eletto dall'Assemblea nazionale presidente della Repubblica per un mandato che and\u00f2 dal 6 aprile 1973 al 6 aprile 1980."}
{"id": "1109066", "revid": "174925", "url": "https://it.wikipedia.org/wiki?curid=1109066", "title": "Monarchia spagnola", "text": "La monarchia spagnola (in spagnolo: \"monarqu\u00eda espa\u00f1ola\") \u00e8 il sistema monarchico parlamentare della Spagna. Il re o la regina di Spagna (\"rey de Espa\u00f1a)\" \u00e8 il comandante in capo delle forze armate spagnole. Il potere del sovrano \u00e8, per\u00f2, puramente simbolico, poich\u00e9 tutti gli atti, per essere validi, devono essere controfirmati dal primo ministro spagnolo, dai ministri competenti o dal presidente del Congresso dei deputati. Tuttavia, la monarchia spagnola ha avuto un ruolo importante nel passaggio dal Franchismo alla democrazia nel corso degli anni settanta, ed \u00e8 stata fondamentale nel reprimere il tentativo di colpo di Stato del 1981.\nDescrizione.\nLa monarchia \u00e8 istituita sulla base degli articoli dal 56 al 65 del titolo II della Costituzione spagnola del 1978, nella quale \u00e8 chiamata corona di Spagna (\"corona de Espa\u00f1a\"). Il sovrano \u00e8 chiamato semplicemente \"re di Spagna\". Un titolo molto pi\u00f9 lungo, contenente una lista di oltre venti regni, non viene quasi mai usato neppure nell'ambito della diplomazia, anche se \u00e8 ufficialmente riconosciuto nell'articolo 56 della Costituzione.\nLa residenza ufficiale del sovrano \u00e8 il Palazzo reale di Madrid (\"Palacio real de Madrid\"), anche se la famiglia reale vive al palazzo della Zarzuela, sempre a Madrid.\nL'attuale sovrano \u00e8 Sua Maest\u00e0 il re Filippo VI di Spagna.\nL'erede al trono di Spagna detiene il titolo di principe delle Asturie, principe di Girona e principe di Viana, gli altri figli del re quello di infante di Spagna.\nTitolo completo.\nIl titolo completo del sovrano di Spagna, anche se desueto, \u00e8 il seguente:\nQuesti titoli non sono esplicitamente richiamati nella Costituzione spagnola, anche se essa sottolinea che il re di Spagna ha diritto a utilizzare tutti gli altri titoli assegnati alla Corona (\"los dem\u00e1s que correspondan a la Corona\"). I titoli sopracitati sono quelli che furono utilizzati da Alfonso XIII, i quali, su base costituzionale, possono essere usati anche dal moderno sovrano."}
{"id": "1109069", "revid": "119982", "url": "https://it.wikipedia.org/wiki?curid=1109069", "title": "Lawrence Ellison", "text": ""}
{"id": "1109070", "revid": "113029880", "url": "https://it.wikipedia.org/wiki?curid=1109070", "title": "Cevdet Sunay", "text": "\u00c8 stato un ufficiale dell'esercito turco, in cui arriv\u00f2 al grado di generale, per essere poi eletto presidente della Repubblica, esercitando il suo mandato dal 28 marzo 1966 al 28 marzo 1973."}
{"id": "1109071", "revid": "767487", "url": "https://it.wikipedia.org/wiki?curid=1109071", "title": "Monty Oxy Moron", "text": "I gruppi precedenti di cui ha fatto parte includono i Punk Floyd e i Dr. Spacetoad Experience con Captain Sensible. Gillan ha pubblicato pochi album negli anni ottanta."}
{"id": "1109075", "revid": "152528", "url": "https://it.wikipedia.org/wiki?curid=1109075", "title": "Montgomery Gillan", "text": ""}
{"id": "1109076", "revid": "968255", "url": "https://it.wikipedia.org/wiki?curid=1109076", "title": "Terrapieno (C\u00e9zanne)", "text": "Terrapieno \u00e8 un dipinto a olio su tela (80x129 cm) realizzato nel 1870 dal pittore Paul C\u00e9zanne. \u00c8 conservato nella Neue Pinakothek di Monaco.\nLo stile del paesaggio rivela il contatto di C\u00e9zanne con gli impressionisti.\nC\u00e9zanne si rif\u00e0 in quest'opera anche ai grandi lavori del realista Gustave Courbet."}
{"id": "1109085", "revid": "1005847", "url": "https://it.wikipedia.org/wiki?curid=1109085", "title": "Cel\u00e2l Bayar", "text": "Primi anni.\nFiglio di un professore e capo religioso turco originario di Lom, nell'allora Bulgaria ottomana, dopo gli studi lavor\u00f2 prima come impiegato presso un tribunale e poi presso la Banca Ziraat e pi\u00f9 tardi presso la Deutsche Orientbank di Bursa.\nCarriera politica.\nNel 1908 si un\u00ec ai volontari dell'Ittihad Terakki Cemiyeti (Comitato di Unione e Progresso) organizzazione politica del Giovani turchi diventandone un importante esponente.\nNel 1919, Bayar venne eletto al parlamento dell'Impero ottomano a Istanbul, come deputato di Saruhan (oggi Manisa) ed essendo contrario alla nuova costituzione voluta dal sultano nel 1920 si un\u00ec ad Ankara a Mustafa Kemal e al Movimento di indipendenza diventando un membro attivo di \"M\u00fcdafaa-i Hukuk Cemiyeti\" (Associazione per la Difesa dei Diritti di Anatolia e Rumelia), organizzazione politica sorta dopo la prima guerra mondiale e venne eletto deputato di Bursa nella Grande Assemblea Nazionale. Nello stesso anno divenne Viceministro dell'Economia e il 27 febbraio 1921 venne nominato Ministro dell'Economia. Nel 1922 Bayar fece parte della delegazione turca alla conferenza di pace di Losanna. Nelle elezioni del 1923 venne eletto al parlamento come deputato della circoscrizione di Smirne e il 26 agosto 1924 fond\u00f2 ad Ankara la Banca di Turchia (turco: T\u00fcrkiye Bankas\u0131) della quale fu direttore fino al 1932.\nIl 25 ottobre 1937 venne nominato primo ministro dal Presidente Mustafa Kemal Atat\u00fcrk dopo che \u0130smet \u0130n\u00f6n\u00fc aveva lasciato l'incarico, mantenendo la carica di primo ministro alla morte di Atat\u00fcrk avvenuta il 10 novembre 1938, ma le differenze di opinioni con il nuovo presidente \u0130smet \u0130n\u00f6n\u00fc lo portarono a dimettersi dall'incarico il 25 gennaio 1939.\nFino al 1945 continu\u00f2 a far parte del Partito Repubblicano del Popolo (turco: \"Cumhuriyet Halk Partisi\") per fondare il 7 gennaio 1946 il Partito Democratico, un partito conservatore di tendenza economica liberale insieme ad Adnan Menderes, Mehmet Fuad K\u00f6pr\u00fcl\u00fc e Refik Koraltan. Il Partito Democratico ottenne alle elezioni del 14 maggio 1950 al parlamento turco 408 seggi su 487 al parlamento, in quelle che furono le prime elezioni libere della storia turca. Il parlamento elesse Celal Bayar, presidente del partito, alla carica di Presidente della Turchia. Bayar venne successivamente rieletto nel 1954 e nel 1957, rimanendo in carica fino al 1960. Nello stesso Adnan Menderes fu primo ministro.\nColpo di Stato.\nIl 27 maggio 1960, le forze armate con un golpe rovesciarono il governo del Partito Democratico e Cel\u00e2l Bayar venne arrestato insieme al primo ministro Adnan Menderes e ad altri membri del Partito Democratico e del governo. Essi vennero processati davanti ad un tribunale speciale, nominato dalla giunta militare, nell'isola di Yass\u0131ada nel Mar di Marmara a partire dal giugno dello stesso anno. Il ministro degli interni Nam\u0131k Gedik sfugg\u00ec al processo suicidandosi immediatamente dopo l'arresto, lo stesso giorno del colpo di stato. Cel\u00e2l Bayar con altri 15 membri del Partito Democratico vennero processati per alto tradimento e violazione della costituzione e condannato a morte dal Tribunale Superiore di Giustizia il 15 settembre 1961. La sentenza venne eseguita nel carcere di \u0130mral\u0131 mediante impiccagione per il primo ministro Menderes, per il ministro degli Esteri Fatin R\u00fc\u015ft\u00fc Zorlu e per il Ministro delle finanze Hasan Polatkan, mentre per Cel\u00e2l Bayar e altri 12 membri del Partito Democratico la pena venne commutata nel carcere a vita. Cel\u00e2l Bayar venne rinchiuso nel carcere di Kayseri, ma venne rilasciato il 7 novembre 1964 a causa delle cattive condizioni di salute.\nUltimi anni.\nNel 1966 Bayar benefici\u00f2 dell'indulto e nel 1974 riacquist\u00f2 pienamente i diritti politici, ma rifiut\u00f2 la carica di senatore a vita.\nCel\u00e2l Bayar \u00e8 morto il 22 agosto 1986 a Istanbul all'et\u00e0 di 103 anni.\nRiconoscimenti.\nNel 1958 ricevette la Laurea honoris causa dall'Universit\u00e0 libera di Berlino. A Manisa l'Universit\u00e0 Cel\u00e2l Bayar, istituita nel 1992, porta il suo nome."}
{"id": "1109087", "revid": "767487", "url": "https://it.wikipedia.org/wiki?curid=1109087", "title": "Stu West", "text": ""}
{"id": "1109089", "revid": "62004", "url": "https://it.wikipedia.org/wiki?curid=1109089", "title": "Marcos Cafu", "text": ""}
{"id": "1109094", "revid": "59151", "url": "https://it.wikipedia.org/wiki?curid=1109094", "title": "B\u00fclent Ecevit", "text": "\u00c8 stato il massimo rappresentante del Partito Popolare Repubblicano ed in seguito del Partito della Sinistra Democratica, di cui assieme ad alcuni fuoriusciti dell'ala pi\u00f9 a sinistra del PPR fu fondatore, nonch\u00e9 cinque volte Primo Ministro della Turchia.\nBiografia.\nB\u00fclent Ecevit nacque ad Istanbul il 28 maggio del 1925, figlio di Ahmet Fahri Ecevit, un medico originario di Kastamonu (nella regione del Mar Nero), docente di medicina forense presso l'Universit\u00e0 di Ankara, che, in seguito, cominci\u00f2 ad occuparsi anche di politica, militando nel Partito Popolare Repubblicano di Kastamonu tra il 1943 ed il 1950, e di Fatma Nazl\u0131, una pittrice istanbuliota, tra le prime donne turche a dedicarsi professionalmente alla pittura. \nStando a quanto asser\u00ed in vita, suo padre era, forse, di origini in parte curde, mentre sua madre di origini bosgnacche.\nNel 1944, Ecevit si diplom\u00f2 presso il \"Robert College\" di Istanbul, per poi conseguire la laurea presso la prestigiosa \"School of Oriental and African Studies\" dell'Universit\u00e0 di Londra, e poi cominci\u00f2 a lavorare come traduttore presso il responsabile della Press Publication (Bas\u0131n Yay\u0131n Genel M\u00fcd\u00fcrl\u00fc\u011f\u00fc). Si spos\u00f2 con una sua compagna di classe, Rah\u015fan Aral, nel 1946. Si rec\u00f2 quindi negli Stati Uniti a met\u00e0 degli anni cinquanta, presso una struttura governativa e oper\u00f2 quindi in due quotidiani della Carolina del Nord.\nVita politica.\nEcevit fu eletto al parlamento turco per la prima volta nel 1957 e ne fu membro tra il 1960 e il 1961. Ecevit serv\u00ec in veste di ministro del Lavoro e della Sicurezza sociale dal 1961 al 1965, contribuendo all'approvazione del diritto di sciopero e di sottoscrivere contratti collettivi di lavoro. Nel 1966 divenne Segretario generale del Partito Popolare Repubblicano (turco: \"Cumhuriyet Halk Partisi\", CHP). Nel 1971 si dimise in segno di protesta nei confronti della decisione del suo partito di appoggiare il governo provvisorio istituito dall'intervento dei militari. Nel 1972 succedette a \u0130smet \u0130n\u00f6n\u00fc in qualit\u00e0 di leader del partito e divent\u00f2 Primo ministro in una coalizione col Partito della Salvezza Nazionale di Necmettin Erbakan. Questo governo viene ricordato per aver ordinato l'invasione turca di Cipro il 20 luglio 1974.\nL'operazione si concluse nell'agosto di quell'anno, data in cui le truppe turche avevano occupato il 37% del territorio dell'isola, cui nove anni pi\u00f9 tardi segu\u00ec l'istituzione di uno Stato turco \"de facto\": la Repubblica Turca di Cipro del Nord nel 1983. B\u00fclent Ecevit ricord\u00f2 di aver saputo solo nel 1974 dell'esistenza dell'Operazione Gladio, un piano militare segreto (\"stay-behind\") messo a punto in ambito NATO, e di aver sospettato che la branca turca (definita \"kontrgerilla\", ossia \"controguerriglia\") di \"Gladio\" fosse stata responsabile del massacro di Piazza Taksim del 1\u00ba maggio 1977 a Istanbul, nel corso della quale cecchini spararono su un raduno di mezzo milione di lavoratori turchi uccidendone 38 e ferendone varie centinaia. Il suo partito del CHP sconfisse il Partito della Giustizia (AP) nelle elezioni legislative turche del 1977, conseguendo il 41% dei voti. Questa vittoria avvenne dopo i luttuosi eventi del 1\u00ba maggio e l'affermazione cos\u00ec netta del CHP fu interpretata come la risposta della sinistra politica turca.\nA seguito del colpo di Stato militare del 1980, condotto a termine dal Generale Kenan Evren, Ecevit fu incarcerato e sospeso a vita da qualsiasi attivit\u00e0 politica, cos\u00ec come ogni altro leader politico turco del tempo. Un referendum nel 1987 cancell\u00f2 tale misura ed egli divenne Presidente del Partito della Sinistra Democratica (turco: \"Demokratik Sol Parti\", DSP), succedendo a sua moglie, Rah\u015fan Ecevit, che ne aveva garantito l'esistenza mentre era ancora valida la misura presa nei suoi confronti dal regime militare. Il partito tuttavia non riusc\u00ec a entrare in parlamento nelle elezioni legislative del 1987, non avendo superato l'alta soglia di sbarramento prevista del 10%, e nel 1991 ottenne 7 seggi nel nuovo parlamento. Le fortune del DSP cambiarono con le elezioni del 1995, quando il partito ottenne 75 seggi (su 550).\nDopo due governi di breve durata (guidati da Mesut Y\u0131lmaz e Necmettin Erbakan), Ecevit divenne uno dei vice primi ministri dell'ultimo Gabinetto di Mesut Y\u0131lmaz. Nel 1998-99 fu per breve periodo Primo ministro ad interim nel periodo precedente alle elezioni generali del 1999. In tale tornata elettorale - aiutato anche dal fatto che Abdullah \u00d6calan, capo del movimento separatista curdo di Turchia (PKK) era stato fatto prigioniero dai servizi segreti turchi, tradotto in Turchia dove poi sarebbe stato condannato a morte (pena commutata nell'ergastolo dopo la decisione turca di ripudiare la condanna a morte dal suo ordinamento giuridico, come risposta alle pressioni europee, in vista di un possibile futuro ingresso della Turchia nella Comunit\u00e0 Europea) - il partito di Ecevit ottenne un ampio numero di seggi in parlamento, tale da rendendogli possibile di diventare ancora una volta Primo ministro in una coalizione col Partito della Madrepatria (turco: \"Anavatan Partisi\", ANAP) di Mesut Y\u0131lmaz e col Partito del Movimento Nazionalista (turco: \"Milliyet\u00e7i Hareket Partisi\", MHP) di Devlet Bah\u00e7eli.\nIl governo di Ecevit decise un certo numero di riforme miranti a stabilizzare l'economia turca in vista dei negoziati con la Comunit\u00e0 Europea, rinunciando nel 2000 alla costruzione di una centrale nucleare. B\u00fclent Ecevit, molto malato a causa dell'et\u00e0 viene ricoverato in ospedale il 4 maggio 2002 e si trova per due mesi nell'impossibilit\u00e0 di far fronte ai suoi incarichi. Il 25 giugno 2002 alcuni deputati del suo partito gli chiesero di dimettersi e il Primo ministro convoc\u00f2 dunque elezioni anticipate che si svolsero il 3 novembre 2002. Il suo partito quasi scomparve, raccogliendo appena l'1,22% dei suffragi, a tutto vantaggio dell'AKP di Recep Tayyip Erdo\u011fan. Ecevit, visibilmente in fase di declino, si ritir\u00f2 dalla vita politica attiva nel 2004.\nB\u00fclent Ecevit non fu solo un politico, bens\u00ec un poeta e scrittore. Studi\u00f2 Sanscrito, Bengali e Inglese nell'Universit\u00e0 di Londra (School of Oriental and African Studies), e tradusse vari lavori di Rabindranath Tagore, T. S. Eliot e Bernard Lewis in Turco. Tradusse anche il grande poema in lingua sanscrita del Bhagvad Gita in Turco (si veda, e.g., questo articolo). Ecevit, che aveva studiato anche presso il Robert College statunitense, uno dei pi\u00f9 prestigiosi licei di Istanbul, fu in grado di realizzare tali lavori, con ottimi esiti, malgrado non si fosse mai laureato in un'universit\u00e0: fatto questo che gli imped\u00ec pure di candidarsi alla Presidenza della Repubblica di Turchia.\nEcevit fu ospedalizzato nell'Ospedale militare di G\u00fclhane ad Ankara e gli fu indotto un coma farmacologico dopo essere stato colpito da emorragia cerebrale il 18 maggio 2006. Mor\u00ec il 5 novembre 2006 alle 20:40 (UTC) per collasso respiratorio senza aver ripreso conoscenza. Fu inumato nel Cimitero nazionale turco (turco \"Devlet Mezarl\u0131\u011f\u0131\") di Ankara, dopo un funerale di Stato l'11 novembre, cui parteciparono circa un milione di persone, provenienti dalle 81 province della Turchia."}
{"id": "1109097", "revid": "1132780", "url": "https://it.wikipedia.org/wiki?curid=1109097", "title": "Muscle car", "text": "La muscle car (letteralmente in italiano \"auto muscolosa\") \u00e8 un tipo di automobile ad alte prestazioni, di successo soprattutto negli Stati Uniti, che, a differenza delle hot rod rappresentanti un prodotto artigianale degli appassionati, \u00e8 un normale prodotto industriale messo a listino dalle varie case automobilistiche.\nDescrizione.\nUna tipica muscle car \u00e8 caratterizzata da un motore anteriore longitudinale solitamente V8, trazione posteriore, una carrozzeria 2 porte, 4 posti e una elevata cilindrata del propulsore; quindi \u00e8 molto potente, aggressiva e veloce (in particolare in rettilineo, mentre nelle curve non si riesce a godere a pieno della sua potenza) e ha una linea in genere molto squadrata e brutale; un'altra caratteristica delle muscle car \u00e8 di avere un lungo cofano rispetto alla parte posteriore della macchina.\nIl termine principalmente si riferisce a modelli statunitensi, australiani, sud africani e italiani caratterizzati da motori di elevata cilindrata prodotti tra il 1964 e il 1978.\nLe muscle car, cos\u00ec definite peraltro solo recentemente visto che durante gli anni di produzione erano semplicemente definite \"supercar\", solitamente appartengono ad una classe di veicoli con carrozzeria coup\u00e9 a 2 porte, di media grandezza ma equipaggiati con propulsori principalmente V8 e con trazione posteriore.\nNon essendo tuttavia una categoria ben definita, specialmente la differenziazione con le Pony car, a seconda delle varie riviste automobilistiche, sono molte le auto che sono state inserite postume tra le muscle car."}
{"id": "1109099", "revid": "116335249", "url": "https://it.wikipedia.org/wiki?curid=1109099", "title": "Mesut Y\u0131lmaz", "text": " \u00c8 stato pi\u00f9 volte Primo ministro."}
{"id": "1109105", "revid": "125723820", "url": "https://it.wikipedia.org/wiki?curid=1109105", "title": "I Simpson - Il film", "text": "I Simpson - Il film (\"The Simpsons Movie\") \u00e8 un film d'animazione del 2007 diretto da David Silverman e prodotto da Gracie Films. &lt;br&gt;Si tratta del primo adattamento cinematografico interamente dedicato alla serie televisiva animata de \"I Simpson\".\nCronologicamente, la pellicola si colloca tra la fine della diciottesima stagione e l'inizio della diciannovesima stagione della serie.\nTrama.\nI Green Day si esibiscono sul lago di Springfield. Dopo aver finito di cantare la sigla della serie, il \"frontman\" del gruppo si rivolge ai presenti per parlare dell'ambiente. I cittadini di Springfield, dopo un breve silenzio, iniziano a lanciare lattine e sassi contro la barca sulla quale si stava esibendo la band, causandone l'affondamento.\nIl giorno dopo, durante una funzione in memoria dei componenti del gruppo, in preda a una sorta di visione mistica, Nonno Simpson pronuncia strane parole di sventura, preannunciando che un disastro colpir\u00e0 Springfield. Quello stesso pomeriggio, Homer sfida Bart ad andare nudo in skateboard fino al Krusty Burger; il ragazzo accetta, ma viene arrestato per oltraggio al pudore e il padre deve andare a recuperarlo al fast food, approfittandone per consumare un pasto. Mentre si gusta il suo panino, Homer vede un maialino che sta per essere ucciso e lo porta a casa trattandolo come un figlio; in seguito lo chiamer\u00e0 Spider Pork, nonostante l'opposizione di Marge che vede nel suino una delle profezie pronunciate dal nonno. Bart, sentendosi trascurato dal padre, viene consolato da Ned Flanders, loro vicino di casa, il quale, offrendogli una tazza di cioccolata calda, riesce a instaurare un legame paterno con il ragazzo. Lisa intanto gira per le case della citt\u00e0 per parlare dell\u2019inquinamento del lago di Springfield, venendo sempre respinta. In compenso incontra Colin, un ragazzo irlandese appassionato come lei di scienza, innamorandosene.\nQualche giorno pi\u00f9 tardi, Lisa tiene un incontro nella sala congressi del municipio, dove illustra la situazione catastrofica in cui versa il lago e riesce a convincere la cittadinanza a ripulirlo. Qualche giorno dopo, Homer si reca in discarica per disfarsi di un silo pieno degli escrementi del maialino. Non volendo aspettare getta il silo nel lago, inquinandolo peggio di prima. Il responsabile dell'Ente Protezione Ambientale (EPA) Russ Cargill, constatando che Springfield sia una minaccia per l'ambiente, propone cinque soluzioni drastiche per risolvere il problema, e il Presidente degli Stati Uniti ne sceglie una, ossia rinchiudere la cittadina e i suoi abitanti in un'enorme cupola di vetro trasparente per evitare che l'inquinamento dilaghi. I cittadini, rimasti intrappolati, cercano in tutti i modi di uscire, ma ogni tentativo risulta vano.\nLa sera stessa, al telegiornale, viene rivelato che l'inquinamento del lago \u00e8 legato al silo gettato da Homer. Gli abitanti di Springfield, a eccezione dei Flanders, si infuriano e danno la caccia ai Simpson per ucciderli. Essi provano a scappare con la macchina, ma vengono catturati e gli abitanti tentano di impiccarli. Riescono per\u00f2 a fuggire grazie a Maggie, che nella sabbiera del giardino di casa ha scoperto un tubo di scarico collegato all'esterno della cupola. Ricercati dal governo e dai loro concittadini, i Simpson devono allontanarsi dalla citt\u00e0: dopo essersi rifugiati in un vicino hotel, Homer propone alla famiglia di trasferirsi in Alaska per ricominciare una nuova vita lontano da tutti.\nIntanto i disordini in citt\u00e0 aumentano a causa della mancanza dei beni di prima necessit\u00e0: la goccia che fa traboccare il vaso \u00e8 la fine delle riserve di caff\u00e8, e ne risulta una rivolta che porta i cittadini a cercare di infrangere la superficie di vetro. Cargill si reca nuovamente dal presidente e riesce a convincerlo che la citt\u00e0 dev'essere annientata. I bambini e Marge, venuti a conoscenza del piano del governo, decidono di salvare la citt\u00e0. Homer inizialmente si rifiuta, ma pi\u00f9 tardi decide di tornare anch'egli a Springfield. Intanto Marge, Bart, Lisa e Maggie cercano di tornare a Springfield, ma vengono arrestati e ricondotti in una Springfield ormai ridotta in rovine dal prolungato isolamento e dalla mancanza di risorse per gli abitanti.\nDa un'apertura praticata sulla sommit\u00e0 della cupola viene calata una piccola ma potentissima bomba a orologeria, e gli abitanti decidono di arrampicarsi pur di sfuggire alla distruzione; Homer arriva, si arrampica sull'apertura superiore dall'esterno e si cala dalla fune, provocando la caduta degli abitanti che stavano cercando di fuggire. Quando il tempo sta per scadere, Homer, che nel frattempo si \u00e8 riconciliato con Bart, scala la parete della cupola a bordo di una moto e lancia l'ordigno fuori dal buco appena prima dello scadere del timer. L'esplosione che segue disintegra la cupola. Cargill, furioso, tenta di sparare a Homer e Bart, ma viene colpito in testa da un masso lanciato da Maggie. Scongiurato il pericolo, gli abitanti si scusano con Homer, che si riappacifica anche con Marge e si allontana insieme a lei baciandola sulla motocicletta, lasciando gli abitanti di Springfield a ricostruire la citt\u00e0.\nProduzione.\nLa produzione del lungometraggio \u00e8 avvenuta durante la lavorazione della serie televisiva, nonostante le affermazioni degli addetti ai lavori secondo cui il film sarebbe stato realizzato solo alla fine della messa in onda in TV. In realt\u00e0, voci sulla realizzazione di un possibile lungometraggio basato su \"I Simpson\" circolavano fin dalle prime stagioni.\nJames L. Brooks ha affermato che in origine la trama dell'episodio \"Kampeggio Krusty\" (primo episodio della quarta stagione) sarebbe dovuta sfociare in un film, ma i problemi riscontrati nella realizzazione della sceneggiatura hanno ostacolato il progetto. Varie difficolt\u00e0, tra cui la mancanza di una sceneggiatura adeguata a un film, hanno causato la posticipazione del progetto.\nColonna sonora.\nLa colonna sonora del film, composta da Hans Zimmer, \u00e8 stata pubblicata su CD il 24 luglio 2007 dalla Adrenaline Music. Nel CD \u00e8 compresa \"Spider Pig\", parodia di \"Spider-Man Theme Song\", interpretata nel film da Homer Simpson. Non \u00e8 inclusa invece la versione della sigla di apertura cantata dai Green Day.\nDistribuzione.\nIl film \u00e8 stato distribuito nelle sale cinematografiche in quasi tutto il mondo dal 25 luglio 2007, mentre in Italia l'uscita \u00e8 stata posticipata al 14 settembre, risultando la penultima nazione nel mondo a vedere il film.\nTrailer allegati.\nIl primo teaser del film fu diffuso dalla Apple il 31 marzo 2006. Al termine del teaser compare la data \"July 27, 2007\". Lo stesso video fu trasmesso negli Stati Uniti, in televisione, nel corso dell'episodio de \"I Simpson\" del 2 aprile.\nDue successivi trailer iniziano con una parodia dei film tridimensionali, che ha protagonista un coniglio, interrotta bruscamente da un'apparizione del barista Boe. Nella seconda met\u00e0 del video, nel primo trailer, appare Homer che tenta di abbattere un camion blindato con una palla demolitrice che finisce per colpirlo. Nel secondo trailer, Homer tenta di piantare un chiodo tra due tegole del tetto, infilzandosi il martello nell'occhio destro, mentre suo figlio, Bart, lo deride. Successivamente tenta di colpire Bart col martello ma sfonda il tetto e finisce all'interno della casa.\nIl terzo trailer, invece, si apre con un disegno della faccia di Homer (la voce: \"una linea verr\u00e0 tracciata e quindi colorata in giallo\"), per proseguire nelle scene dove guida degli husky, ma alla fine viene sbranato dagli stessi. Nella scena successiva, Ned mostra a Bart gli stati confinanti con Springfield: Ohio, Nevada, Maine e Kentucky (in realt\u00e0 questi stati non sono confinanti tra loro). Ora prende posto il signor Burns, che davanti a Winchester, Apu e il Dr. Hibbert, afferma che con i due bottoni che ha dietro la scrivania, pu\u00f2 sguinzagliare i segugi o dare l'energia alla citt\u00e0. L'inquadratura si sposta sulla famiglia, che su un'asta di legno cerca di passare nella casa dei Flanders, con tutta la folla sotto che grida: \"Vogliamo Homer! Vogliamo Homer!\". Homer poi viene appeso con una corda sull'albero e chiede scusa. A seguire una carrellata dei personaggi. Tra questi, la famiglia, Burns, Smithers, Krusty, Boe, gli amici di Homer, Winchester. Poi Bart va nella chiesa di Springfield e abbraccia Ned che lo aspetta. La voce in sottofondo afferma che \"Il destino del mondo sar\u00e0 in bilico\". Poi Bart, guardando dal cornicione, vede Homer che gioca con un maialino. Subito dopo un pezzo tratto dal secondo trailer. Il trailer finisce con il logo \"The Simpsons Movie\" in tre dimensioni, e conferm\u00f2 l'uscita nelle sale in quasi tutto il mondo tra il 25 e il 27 luglio 2007.\nAccoglienza.\nIncassi.\nAttraverso un concorso indetto dalla Fox Network e dal quotidiano \"USA Today\", la \"premi\u00e8re\" mondiale del film \u00e8 avvenuta nella Springfield del Vermont. Negli Stati Uniti, il film ha incassato nel primo weekend di programmazione un totale di 74 milioni di dollari, risultando di gran lunga il film con il maggior incasso di quel fine settimana. Inoltre, \"I Simpson \u2013 Il film\" ha sorpassato \"\" al primo posto nella classifica dei film di maggior successo tratti da una serie televisiva. Fuori dagli USA, il film ha incassato nella prima settimana di programmazione 96 milioni di dollari; in particolare, 27.8 di questi solo nel Regno Unito.\nIn Italia il film \u00e8 stato ben accolto raggiungendo in soli tre giorni di programmazione circa 5.943.400 \u20ac. \"I Simpson - Il film\" \u00e8 stato il film pi\u00f9 visto nelle sale italiane nella prima settimana di programmazione battendo il record precedentemente stabilito da \"Shrek terzo\", e rimanendo inoltre in testa al box office fino alla quarta settimana di programmazione.\nComplessivamente, il film ha incassato globalmente 527.071.022 $.\nSeguito.\nIl primo episodio della diciannovesima stagione dei Simpson, \"Gli piace volare e d'oh... lo fa!\", si apre con una sorta di sequel al film, con la citt\u00e0 di Springfield distrutta e in fase di ricostruzione, Bart che scrive alla lavagna \"Non aspetter\u00f2 altri venti anni per fare un film\", i cinque protagonisti che ritornano alla loro casa in fase di ricostruzione e quando si recano in sala sul divano trovano il maiale di Homer e in sottofondo si sente la canzone \"Spider-Man Theme Song\". Riguardo a un seguito per il cinema, Matt Groening ha detto di essere certo della sua futura realizzazione, ma di non avere nessuna indicazione sui tempi necessari per realizzarlo e, viste le tempistiche decennali con cui si \u00e8 svolta la produzione concomitante con lo sviluppo degli episodi televisivi, i lavori per un seguito dovrebbero partire una volta conclusosi il ciclo della serie televisiva.\nNel luglio 2017, Silverman e Jean hanno dichiarato che il sequel era nelle prime fasi di sviluppo, mentre sottolineava che la produzione a pedaggio della prima foto occupava tutto il personale. Il 10 agosto 2018 \u00e8 stato riferito che un sequel de \"I Simpson - Il film\" \u00e8 in fase di sviluppo.\nIl 22 luglio 2019 Matt Groening ha dichiarato al Comic-Con di non avere \"dubbi\" sul fatto che la Disney produrr\u00e0 probabilmente un sequel un giorno.\nNel luglio 2021, Jean ha dichiarato che le discussioni per il potenziale sequel si erano bloccate a causa della pandemia di COVID-19."}
{"id": "1109116", "revid": "287204", "url": "https://it.wikipedia.org/wiki?curid=1109116", "title": "Joelson", "text": "Biografia.\nIl 28 maggio 2012 viene messo agli arresti domiciliari a causa della vicenda Scommessopoli.\nL'11 settembre seguente la Commissione disciplinare ritiene congrua la sua richiesta di patteggiamento a 2 anni e 6 mesi di squalifica e diecimila euro di ammenda.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva.. \u00c8 fratello di Pi\u00e1 ex calciatore brasiliano.\nCarriera.\nCalciatore.\nHa sempre giocato nel campionato italiano. \u00c8 cresciuto calcisticamente nel vivaio dell'Atalanta, dove era giunto dal Brasile insieme al fratello Pi\u00e1, di un anno pi\u00f9 grande.\nHa esordito nel calcio professionistico con il , societ\u00e0 in cui era giunto in prestito e dove \u00e8 subito riuscito a conquistare la promozione in Serie C1. Dopo un'altra stagione a Pavia, nel 2004 \u00e8 passato in Serie B all', che lo ha acquisito a titolo definitivo dall'Atalanta. Dopo due stagioni, dal gennaio del 2007, non \u00e8 stato pi\u00f9 impiegato, anticipando cos\u00ec la separazione dalla societ\u00e0 bergamasca, che avviene a fine stagione con il trasferimento del giocatore alla .\nHa debuttato in Serie A il 26 agosto 2007, in Reggina-, giocando da titolare. Ha realizzato il suo primo gol in Serie A l'11 novembre 2007 in Reggina- (2-0).\nIl 21 agosto 2008 la cede il giocatore in prestito con diritto di riscatto della met\u00e0 al , in Serie B (con cui segna il primo gol il 24 ottobre nella trasferta di Empoli e la sua prima tripletta il 6 dicembre ad ). L'annata pisana dell'attaccante sudamericano \u00e8 stata caratterizzata da alcuni infortuni muscolari.\nNell'agosto 2009, dopo avergli fatto disputare una gara di campionato, la lo cede in prestito al .\nIl 31 agosto 2010, nell'ultimo giorno di calciomercato, la Reggina lo cede al Benevento a titolo definitivo. Esordisce con il Benevento il 19 settembre 2010, nella partita Benevento-Siracusa, subentrando al 70' a Clemente.\nIl 31 gennaio 2011 passa alla .\nDopo esser rimasto senza squadra, il 13 novembre 2011 firma per il , ricongiungendosi cos\u00ec con il fratello. Segna il primo gol in maglia giallobl\u00f9 il 25 febbraio 2012, realizzando la rete del provvisorio 0-2 nella vittoriosa trasferta di Siracusa. In seguito la squadra fallisce.\nIl 26 gennaio 2015, conclusa la squalifica di due anni e mezzo per calcioscommesse, viene ingaggiato dal , in Serie D. Nelle tre stagioni seguenti gioca nella medesima categoria, rispettivamente con i bergamaschi di e e i bresciani del Ciliverghe Mazzano.\nAllenatore.\nMapello.\nIl 15 Luglio 2021 viene annunciato come nuovo allenatore della squadra del Mapello, militante in Eccellenza.\nStatistiche.\nPresenze e reti nei club.\n\"Statistiche aggiornate al 26 gennaio 2015.\""}
{"id": "1109121", "revid": "1318658", "url": "https://it.wikipedia.org/wiki?curid=1109121", "title": "Necmettin Erbakan", "text": "\u00c8 stato Primo ministro dal 28 giugno 1996 al 30 giugno 1997.\nBiografia.\nErbakan nacque a Sinope, sulla costa del Mar Nero, nel nord della Turchia. Suo padre Mehmet era giudice della prestigiosa famiglia Kozano\u011flu originaria della Cilicia, mentre la madre era originaria di Sinope e la seconda moglie di Mehmet Sabri.\nDopo gli studi superiori a Istanbul, si laure\u00f2 presso la Facolt\u00e0 di Ingegneria Meccanica presso l'Universit\u00e0 tecnica di Istanbul nel 1948 e consegu\u00ec un dottorato di ricerca in ingegneria meccanica presso l'Universit\u00e0 Tecnica di Aquisgrana. Dopo il ritorno in Turchia, Erbakan divenne docente presso l'Universit\u00e0 tecnica di Istanbul e venne nominato professore nel 1965 presso la stessa universit\u00e0. Dopo aver lavorato per qualche tempo in posizioni di rilievo nel settore, pass\u00f2 alla politica venendo eletto deputato a Konya nel 1969. Fu membro della congregazione di \u0130skenderpa\u015fa, una comunit\u00e0 sufi appartenente alla confraternita naqshbandi, dalla quale provennero molti dei primi membri dei suoi partiti. L'esperienza politica di Erbakan fu avviata con il benestare di Mehmet Zahit Koktu, una delle principali figure di riferimento della congregazione di \u0130skenderpa\u015fa.\nNel 1970 fond\u00f2 la sua prima formazione politica, il Partito dell'Ordine Nazionale, membro del Mill\u00ee G\u00f6r\u00fc\u015f, che fu vietato nel 1971. Nel 1972 fond\u00f2, insieme a vecchi dirigenti del Partito dell'Ordine Nazionale, il Partito di Salvezza Nazionale. Fu sotto i colori di questa formazione che Erbakan fu vice-Primo ministro in tre diverse coalizioni dal 1974 al 1978.\nIn seguito al colpo di Stato militare del 12 settembre 1980 fu arrestato e gli fu notificato nel 1982 il divieto di esercitare attivit\u00e0 politiche nel corso dei dieci anni che seguirono. Tale divieto gli fu tolto nel 1987. Lo stesso anno Erbakan fu eletto Presidente del Partito del Benessere, sotto i cui colori fu Primo ministro tra il 1996 e il 1997.\nIl 30 giugno 1997 si dimise su pressione dei militari; il RP fu allora vietato e Erbakan si vide notificare un nuovo divieto di svolgere attivit\u00e0 politica per cinque anni. In seguito Necmettin Erbakan \u00e8 stato componente del Partito della Felicit\u00e0. \u00c8 deceduto nel febbraio 2011 all'et\u00e0 di 84 anni, dopo che era stato ricoverato a gennaio per un'infezione. Erbakan \u00e8 stato sepolto nel cimitero di Merkezefendi a Istanbul.\nLe formazioni politiche a cui Erbakan prese parte erano tutte accomunate da alcune caratteristiche: la pi\u00f9 importante era una visione dell'Islam in senso politico, vissuto non come una questione personale, come sostenuto da Atat\u00fcrk, ma come una religione presente non solo nelle scelte quotidiane, ma anche in quelle politiche. Un ritorno a un Islam puro, con le sue regole, valori e ruoli. Le idee di Erbakan, approfondite nei suoi libri, furono esposte nel programma del Mill\u00ee G\u00f6r\u00fc\u015f (\"Visione nazionale\"). Dopo un periodo, quello kemalista, in cui la Turchia si era avvicinata sensibilmente all'Europa e all'Occidente, Erbakan teorizz\u00f2 un nuovo percorso che la riavvicinasse alla sua identit\u00e0 islamica e ottomana."}
{"id": "1109122", "revid": "767487", "url": "https://it.wikipedia.org/wiki?curid=1109122", "title": "Pinch", "text": "Biogradfia.\n\u00c8 entrato nel gruppo nel 1999 ed \u00e8 di Grantham, Lincolnshire, Regno Unito dove ha frequentato la King's School e dove ha fondato il gruppo degli English Dogs. Pinch \u00e8 attualmente impiegato alla House of Blues Inc. e lavora come stage manager per una delle sue affiliate. \u00c8 sposato con la neo-burlesque Mimi LeMeaux."}
{"id": "1109124", "revid": "152528", "url": "https://it.wikipedia.org/wiki?curid=1109124", "title": "Andrew Pinching", "text": ""}
{"id": "1109125", "revid": "339392", "url": "https://it.wikipedia.org/wiki?curid=1109125", "title": "In\u00e0cio Joelson", "text": ""}
{"id": "1109127", "revid": "78273", "url": "https://it.wikipedia.org/wiki?curid=1109127", "title": "Museo Puskin di Mosca", "text": ""}
{"id": "1109130", "revid": "1005847", "url": "https://it.wikipedia.org/wiki?curid=1109130", "title": "Tansu \u00c7iller", "text": "Biografia.\nDiplomatasi al College femminile americano di Arnavutk\u00f6y (Istanbul), studi\u00f2 poi nel dipartimento di Economia del Robert College, dove ottenne una laurea triennale. Gi\u00e0 formatasi in istituzioni statunitensi in Turchia, si trasfer\u00ec poi negli USA, dove ottenne un dottorato all'Universit\u00e0 del Connecticut e prosegu\u00ec poi gli studi con un post-dottorato alla Universit\u00e0 Yale.\nLa carriera politica.\nTornata in Turchia nel 1974, divenne docente di Economia all'Universit\u00e0 del Bosforo e consulente per le questioni economiche di S\u00fcleyman Demirel, storico leader politico del Partito della Retta Via (DYP). Verso la fine degli anni Ottanta, sarebbe stato proprio Demirel a chiederle di entrare nel partito, nonostante non avesse precedenti esperienze poliiche. Alle elezioni parlamentari del 1991, vinte dal DYP, \u00c7iller fu eletta alla Grande Assemblea Nazionale, il parlamento turco, a Istanbul. Divenne poi ministro di Stato responsabile per l'economia.\nNel Congresso straordinario del giugno 1993, \u00c7iller divenne leader del Partito della Retta Via, in cerca di una nuova guida dopo che Demirel aveva assunto la carica di presidente della Repubblica, prendendo il posto di Turgut \u00d6zal, morto mentre era in carica.\nIl primo governo guidato da una donna.\nDal 25 giugno 1993 al 6 marzo 1996, \u00c7iller ricopr\u00ec, prima e ultima donna, la carica di Prima ministra in Turchia. Il suo mandato si apr\u00ec, come gi\u00e0 la sua elezione a leader del DYP, tra grande interesse. Per la prima volta una donna otteneva prima la guida del partito e poi il posto di ministro, e la percezione generale era di una svolta verso una politica pi\u00f9 giovane e dinamica.\nDal punto di vista economico, \u00c7iller riusc\u00ec a ottenere un accordo per entrare a far parte dell'Unione doganale dell'Unione europea, che fu percepito come un passo verso l'ingresso della Turchia nell'UE. A far da contraltare, una pesante crisi economica nel 1994. Diversi fattori, tra i quali contrasti con i vertici della Banca centrale, che portarono alle dimissioni di due governatori, contribuirono a una generale perdita di credibilit\u00e0 della Turchia. La crisi port\u00f2 con s\u00e9 una forte crescita dell'inflazione, importanti scioperi e risult\u00f2 nell'adozione di un pacchetto di austerit\u00e0.\nSul piano dei diritti, il dibattito che port\u00f2 all'accordo con l'UE tocc\u00f2 spesso anche temi come la necessit\u00e0 di una democratizzazione e liberalizzazione della Turchia. La coalizione di governo era stata formata anche sulla promessa di maggiore attenzione ai diritti umani, ma il governo fall\u00ec nell'assicurare una risoluzione del conflitto con il Partito dei Lavoratori del Kurdistan, che aveva gi\u00e0 molto pesato soprattutto sulle province orientali del paese. La morte di \u00d6zal aveva d'altro canto lasciato il PKK senza un interlocutore. La nuova leadership aveva presto appoggiato con decisione una soluzione militare. Con \u00c7iller al governo prima il Partito Laburista Popolare (HEP) e poi il DEP, entrambi rappresentanti delle istanze curde in parlamento, furono dissolti per anticostituzionalit\u00e0. In questo periodo uomini d'affari e politici curdi furono uccisi in circostanze spesso mai chiarite.\nNel settembre 1995, verso fine mandato, la coalizione che aveva fino a quel punto retto l'esecutivo venne meno per contrasti legati all'adozione del pacchetto di austerit\u00e0. Una nuova coalizione port\u00f2 la Turchia fino alle elezioni anticipate, indette per dicembre dello stesso anno.\nL'apertura agli islamisti.\nLe elezioni locali del 1994 furono centrali nel far comprendere come lo scenario politico turco fosse mutato. Il Partito del Benessere, di ispirazione islamista, era in netta crescita e al comando di 29 grandi citt\u00e0, tra le quali Ankara e Istanbul. D'altro canto le tradizionali forze della destra turca, il Partito della Retta Via e il Partito della Madrepatria (ANAP), avevano affrontato le elezioni parlamentari su fronti opposti a dispetto delle similarit\u00e0 ideologiche. ANAP e DYP formarono infine, nel marzo 1996, una coalizione che collass\u00f2 in pochi mesi.\nDiverse ragioni, tra le quali una serie di accuse contro \u00c7iller per appropriazione indebita e per avere ingerito nella privatizzazione di due compagnie del settore elettrico e automobilistico, la convinsero infine a cercare un'alleanza con il Partito del Benessere, offrendo a Necmettin Erbakan il posto di primo ministro in un governo di coalizione, e tenendo per s\u00e9 le cariche di vice prima ministra e ministra degli Esteri nel 54\u00b0 governo turco. La scelta di allearsi con Erbakan rappresent\u00f2 un testacoda rispetto alla promessa di contrastare il fondamentalismo islamico. Per Sakall\u0131o\u011flu, fu anche l'inizio del declino del DYP e di \u00c7iller, che rest\u00f2 tuttavia in grado di influenzare la politica turca per i numeri che era in grado di controllare in parlamento.\n\u00c7iller rimase deputata all'Assemblea nazionale fino al 2002. Quando il Partito della Retta Via non riusc\u00ec a superare lo sbarramento al 10% alle elezioni nazionali, si ritir\u00f2 dalla politica attiva."}
{"id": "1109131", "revid": "110157", "url": "https://it.wikipedia.org/wiki?curid=1109131", "title": "Bagnante", "text": "Bagnante (\"Le baigneur\") \u00e8 un dipinto a olio su tela (127x96,8\u00a0cm) realizzato nel 1885 circa dal pittore Paul C\u00e9zanne. \u00c8 conservato nel The Museum of Modern Art di New York.\nIn questo periodo C\u00e9zanne dipinse molte figure, maschili e femminili, semi-nude, al bagno."}
{"id": "1109133", "revid": "118834266", "url": "https://it.wikipedia.org/wiki?curid=1109133", "title": "Le nozze (Chagall)", "text": "Le nozze \u00e8 un dipinto a olio su tela (99,5\u00d7188,5\u00a0cm) realizzato nel 1911 dal pittore Marc Chagall. \u00c8 conservato al Centre Pompidou - Mus\u00e9e National d'Art Moderne di Parigi.\nDescrizione.\nIl quadro con \"Le nozze\" risale, come ormai si tende a ritenere, alla primavera del 1911 e comunque entro il 1912 (nonostante la data 1910 apposta dal pittore). L'opera fu dipinta poco dopo l'arrivo a Parigi del giovane Chagall, che aveva gi\u00e0 rappresentato a San Pietroburgo il \"Matrimonio russo\" (1909, Zurigo, Stiftung Sammlung E. G. B\u00fchrle), e spesso torn\u00f2 sul tema. Il dipinto si distacca per\u00f2 da tutti gli altri e soprattutto dal precedente: i colori, non pi\u00f9 monotoni e malinconicamente giocati sui toni bruni, rammentano ora le vibrazioni cromatiche di Robert Delaunay o gli smaltati colori fauves di Derain e Matisse, per quanto all'epoca questi artisti \u00abparigini\u00bb avessero ormai virato verso stilistiche individuali. Nonostante mostri influenze cubiste nella frammentazione delle forme, Chagall ci fa respirare in un modo tutto suo l'atmosfera russa delle nozze, in una cittadina \u00abshtetl\u00bb come la sua Vitebsk. La coppia \u00e8 preceduta da musicisti, fra cui l'immancabile violinista, e si dirige verso una porta con l'insegna in cirillico (\u00abLafka\u00bb, \u00abnegozio\u00bb). Tornano altre figure gi\u00e0 sperimentate (come il portatore d'acqua), mentre la donna che indica la porta del negozio \u00e8 forse la madre del pittore, che a Vitebsk gestiva una bottega di alimentari. Il quadro ha sempre destato sorpresa per l'insolita disposizione in orizzontale, scandita e ripartita, forse anche simbolicamente, in pi\u00f9 parti. Si \u00e8 anche detto che Chagall si \u00e8 qui ispirato ai \"Funerali di Ornans\" di Courbet (1849), da lui molto amato, all'epoca al Louvre, ora al Mus\u00e9e d'Orsay."}
{"id": "1109138", "revid": "2091899", "url": "https://it.wikipedia.org/wiki?curid=1109138", "title": "Ferdinando Manlio", "text": "Biografia.\nLa data di nascita del nostro \u00e8 pressoch\u00e9 sconosciuta: il Grossi afferma che sia nato intorno al 1499 e studia presso Giovanni da Nola, ma queste informazioni non sono del tutto certe. Fu documentato a partire dal 1537, la sua figura fu, nella storiografia architettonica e artistica, separata da quella di Ferdinando Maglione. La confusione nacque con la figura del pittore che esegu\u00ec la pala d'altare dell'Annunciazione nella chiesa dell'Annunziata ad Aversa, tale attribuzione fu effettuata in base ad un documento del 1539, relativo all'architetto che ricevette la commissione della cona marmorea nella chiesa.\nL'attivit\u00e0 del Manlio fu tuttavia circoscritta nel clima architettonico dettato dai modelli mormandei diffusi peraltro dalle maestranze cavesi operanti sul territorio. Fu autore, in collaborazione con l'architetto di origini senesi Giovanni Benincasa, del piano di rinnovo urbano promosso da Don Pedro De Toledo: fu una delle pi\u00f9 grandi pianificazioni urbane attuate nel XVI secolo. Gi\u00e0 nel 1537 furono avviati i lavori riguardanti i bastioni che univano Castel Sant'Elmo, Castel dell'Ovo e Castel Nuovo, mentre dal 1543 iniziarono i lavori di espansione della citt\u00e0 verso il Vomero con la costruzione della nuova strada intitolata al vicer\u00e9 Pedro de Toledo. L'intervento prevedeva la creazione di numerose fontane che avevano la funzione di approvvigionamento e di arredo urbano nella nuova arteria che aveva la funzione di cerniera tra la citt\u00e0 antica e il quartiere militare dei Quartieri Spagnoli. Contemporaneamente fu commissionato al Manlio, con la collaborazione del Benincasa, la trasformazione del Castel Capuano da residenza ducale a tribunale della citt\u00e0: la cosiddetta \"Vicaria Nuova\".\nTra il 1540 e il 1547 fu autore del rifacimento rinascimentale della Basilica della Santissima Annunziata Maggiore, l'intervento realizzato dal Manlio fu ampiamente descritto nelle guide cinquecentesche e secentesche prima di essere distrutto dall'incendio del 1757. Contemporaneamente fu il progettista della Basilica di San Giacomo degli Spagnoli: la chiesa, priva dell'originaria facciata rinascimentale, conserva pressoch\u00e9 integro l'interno. Nel quarto decennio del XVI secolo, su commissione del vicer\u00e9 don Pedro de Toledo, progett\u00f2 il palazzo vicereale di Pozzuoli. Attraverso un Regio Decreto del 1545 fu nominato ingegnere della corte reale. Ebbe diverse commissioni dalla corte vicereale dopo la nomina come la progettazione del Palazzo Stigliano fuori dalla porta di Chiaia. Gli venne affidato dal vicer\u00e9 il compito di controllare tutti gli interventi realizzati in citt\u00e0 in quel periodo. In qualit\u00e0 di ingegnere militare trasform\u00f2, dal 1547, Castel Nuovo da residenza vicereale a bastione e nel 1548 fu il turno della Crypta Neapolitana che venne ripavimentata ed allargata. Lavor\u00f2 a Capua dal 1552 alle fortificazioni e al Castello, mentre a Napoli, con il Benincasa, progett\u00f2 il palazzo Vicereale. Il palazzo e caratterizzato dalla facciata a scarpata e dalle torri angolari. Nel 1555 ebbe un figlio, Timoteo, che divenne matematico ma mor\u00ec prematuramente a soli 19 anni nel 1572. Nel 1559 progett\u00f2, per conto del vicer\u00e9 Pedro Afan de Ribera, Via Monteoliveto e progett\u00f2 anche l'intervento urbanistico di Via Nolana."}
{"id": "1109144", "revid": "123688920", "url": "https://it.wikipedia.org/wiki?curid=1109144", "title": "Nastagio degli Onesti, terzo episodio", "text": "Nastagio degli Onesti, terzo episodio \u00e8 un dipinto a tempera su tavola (82x142 cm) di Sandro Botticelli, databile al 1483 e conservato nel Museo del Prado di Madrid.\nStoria.\nLa tavola fa parte di una serie di quattro pannelli, forse commissionati da Lorenzo il Magnifico nel 1483 per farne dono a Giannozzo Pucci in occasione del suo matrimonio con Lucrezia Bini di quell'anno. Gi\u00e0 conservati a palazzo Pucci, nella seconda met\u00e0 dell'Ottocento vennero dispersi: tre oggi si trovano al Prado (dal 1941) ed uno solo, l'ultimo, \u00e8 ritornato nella sua collocazione originaria dopo essere stato, tra l'altro, nella Collezione Watney di Charlbury presso Londra.\nDescrizione e stile.\nLa novella di Nastagio degli Onesti si trova nel \"Decameron\" di Giovanni Boccaccio (giornata quinta, novella ottava) e venne scelta per il contenuto a lieto fine di una vicenda d'amore, in cui una donna, figlia di Paolo Traversari, che rifiutava la corte di Nastagio, si ricrede assistendo alla punizione infernale di un'altra donna macchiata del suo stesso peccato di irriconoscenza verso l'amante.\nIl terzo episodio in particolare \u00e8 di nuovo ambientato nella pineta attorno a Ravenna, citt\u00e0 dove ha sede la vicenda, dove Nastagio ha organizzato un banchetto per mostrare ai suoi parenti e ai Traversari, famiglia della donna che non corrisponde il suo amore, la punizione ciclica delle due anime dell'inferno. Nello stesso punto rappresentato nelle altre due tavole, con alcuni alberi tagliati per far spazio alla tavolata, ha sede il banchetto, sullo sfondo di un incannicciato adorno sul bordo superiore da un festone di frutta e foglie su cui si trovano, da sinistra, gli stemmi Pucci, Medici e Pucci-Bini. All'improvviso irrompe la fanciulla sbranata dai cani inseguita dal cavaliere con la spada e la corazza dorata, che gettano nel panico i commensali che tentano di fuggire. Le donne sulla sinistra in particolare scattano in piedi cos\u00ec improvvisamente da rovesciare il tavolo con tutte le vivande davanti a loro, nonostante Nastagio, girato di spalle in primo piano, stia cercando di rassicurare gli astanti. Un musico fa per tirare i tamburi addosso ai cani, mentre un altro ha abbandonato il proprio liuto sulla tavola.\nIn seguito il cavaliere spiegher\u00e0 la sua triste vicenda, causata dal suo suicidio per amore e dal mancato pentimento della donna che non corrispose i suoi sentimenti, la quale ogni venerd\u00ec \u00e8 uccisa col cuore dato in pasto ai cani, per poi risorgere e ricominciare il drammatico inseguimento. A quelle parole la donna amata da Nastagio si pente e, ammirando i suoi modi, decide di sposarlo, come \u00e8 raffigurato a destra, dove presso alcune tende si vede la riconcicliazione tra Nastagio e la donna.\nAmorosa \u00e8 la cura dei dettagli, con un particolare interesse storico nella rappresentazione del mobilio e delle stoviglie.\nLa scena ha una spiccata vena narrativa, con la rappresentazione di due scene contemporanee che richiese lo sdoppiamento del personaggio di Nastagio. Se la concezione delle quattro scene \u00e8 dovuta al maestro, l'esecuzione venne in parte delegata agli assistenti di bottega, in particolare Bartolomeo di Giovanni (prime tre scene) e Jacopo del Sellaio (ultima scena).\nL'armonica ambientazione delle tavole \u00e8 tra gli effetti pi\u00f9 gradevoli, con effetti di unit\u00e0 spaziale. I colori sono tersi e l'ambientazione naturale \u00e8 misuratamente controllata. In questa scena gli alberi dagli alti fusti verticali creano una sorta di griglia con il paesaggio marittimo a svolgimento orizzontale sullo sfondo, con un notevole sfondamento in profondit\u00e0. La drammaticit\u00e0 convive con l'eleganza formale delle slanciate figurine, con movenze aggraziate di persone e animali, in una magica sospensione tra favola e realt\u00e0."}
{"id": "1109146", "revid": "3115", "url": "https://it.wikipedia.org/wiki?curid=1109146", "title": "Thomas Kyd", "text": "Educato alla Merchant Taylors' School, studi\u00f2 musica e teatro (o pi\u00f9 propriamente, la letteratura teatrale). Le notizie biografiche sono scarse: fu un famoso drammaturgo ed i coevi lo ricordarono menzionandolo, ma poco \u00e8 riportato dai documenti dell'epoca. Durante i suoi ultimi anni fu arrestato per le idee liberali dovute alla sua educazione innovativa. Prest\u00f2 servizio presso alcuni nobili ma mor\u00ec pieno di debiti.\nDi Kyd rimane un solo testo, fondamentale per il teatro inglese: \"The Spanish Tragedie\" (\"La tragedia spagnola\"), nel quale il drammaturgo elabora i temi della tragedia di vendetta. I toni del dramma, in linea con la produzione inglese dell'epoca, risentono delle atmosfere cupe e sanguinarie, indice di un gusto per l'estetica spettacolare, assai differente dalla coeva produzione drammaturgica europea. \nNel 2009 Brian Vickers ha pubblicato il risultato di un'analisi informatica effettuata con un programma in grado di rilevare i plagi al testo dell'\"Edoardo III\": l'analisi suggerisce che il 40% dell'opera sarebbe stata scritta da William Shakespeare, il resto da Thomas Kyd."}
{"id": "1109147", "revid": "1789233", "url": "https://it.wikipedia.org/wiki?curid=1109147", "title": "Nastagio degli Onesti, quarto episodio", "text": "Nastagio degli Onesti, quarto episodio \u00e8 un dipinto a olio su tavola (83x142 cm) di Sandro Botticelli, databile al 1483 e conservato nella collezione privata a palazzo Pucci a Firenze.\nStoria.\nLa tavola fa parte di una serie di quattro pannelli, forse commissionati da Lorenzo il Magnifico nel 1483 per farne dono a Giannozzo Pucci in occasione del suo matrimonio con Lucrezia Bini di quell'anno. Gi\u00e0 conservati a palazzo Pucci, nella seconda met\u00e0 dell'Ottocento vennero dispersi: tre oggi si trovano al Prado ed uno solo, l'ultimo, \u00e8 ritornato nella sua collocazione originaria dopo essere stato, tra l'altro, nella Collezione Watney di Charlbury presso Londra.\nDescrizione e stile.\nLa novella di Nastagio degli Onesti si trova nel \"Decameron\" di Giovanni Boccaccio (giornata quinta, novella ottava) e venne scelta per il contenuto a lieto fine di una vicenda d'amore, in cui una donna, figlia di Paolo Traversari, che rifiutava la corte di Nastagio si ricrede assistendo alla punizione infernale di un'altra donna macchiata del suo stesso peccato di irriconoscenza verso l'amante.\nL'ultimo episodio \u00e8 maestosamente ambientato sotto una serie di archi di trionfo, dove ha sede il banchetto di nozze tra Nastagio e la figlia di Paolo Traversari. Pi\u00f9 che la vena narrativa, in questo episodio preme all'autore di rappresentare con sfarzo la celebrazione della ricca borghesia fiorentina, ponendo l'accento sulle preziose stoviglie da parata poste sul tavolino al centro, sull'abbondanza delle vivande portate da eleganti servitori, sull'eleganza delle vesti, sullo sfarzo dell'architettura. \nLo sfondo mostra infatti una sorta di loggia aperta sul paesaggio, con pilastri di pietra scura dai capitelli dorati su cui si impostano gli archi. Al centro dei pilastri, nei portafiaccola, sono stati inseriti rami di mirto, simbolo dell'amore, mentre pi\u00f9 in alto campeggiano, da sinistra, gli stemmi Pucci, Medici e Pucci-Bini. Pi\u00f9 arretrato si trova un vero e proprio arco di trionfo all'antica con triplo fornice e bassorilievi sull'attico, ispirato a quelli visti a Roma da Botticelli nel suo recente viaggio per affrescare alcune scene della Cappella Sistina. \nSe la concezione delle quattro scene \u00e8 dovuta al maestro, l'esecuzione venne in parte delegata agli assistenti di bottega, in particolare Bartolomeo di Giovanni (prime tre scene) e Jacopo del Sellaio (ultima scena)."}
{"id": "1109149", "revid": "36426", "url": "https://it.wikipedia.org/wiki?curid=1109149", "title": "Nastagio degli Onesti, secondo episodio", "text": "Nastagio degli Onesti, secondo episodio \u00e8 un dipinto a tempera su tavola (82x138 cm) di Sandro Botticelli, databile al 1483 e conservato nel Museo del Prado di Madrid.\nStoria.\nLa tavola fa parte di una serie di quattro pannelli, forse commissionati da Lorenzo il Magnifico nel 1483 per farne dono a Giannozzo Pucci in occasione del suo matrimonio con Lucrezia Bini di quell'anno. Gi\u00e0 conservati a palazzo Pucci, nella seconda met\u00e0 dell'Ottocento vennero dispersi: tre oggi si trovano al Prado (dal 1941) ed uno solo, l'ultimo, \u00e8 ritornato nella sua collocazione originaria dopo essere stato, tra l'altro, nella Collezione Watney di Charlbury presso Londra.\nDescrizione e stile.\nLa novella di Nastagio degli Onesti si trova nel \"Decameron\" di Giovanni Boccaccio (giornata quinta, novella ottava) e venne scelta per il contenuto a lieto fine di una vicenda d'amore, in cui una donna, figlia di Paolo Traversari, che rifiutava la corte di Nastagio si ricrede assistendo alla punizione infernale di un'altra donna macchiata del suo stesso peccato di irriconoscenza verso l'amante.\nIl secondo episodio in particolare \u00e8 di nuovo ambientato nella pineta attorno a Ravenna, citt\u00e0 dove ha sede la vicenda, e mostra Nastagio che, dopo aver assistito all'apparizione di una donna sbranata da cani e inseguita da un cavaliere armato, fugge inorridito. Mentre il cavaliere termina il suo assassinio aprendo la donna sulla schiena per strapparle il cuore che d\u00e0 poi in pasto ai cani (sulla destra), sullo sfondo la vicenda sta ricominciando nuovamente.\nCome verr\u00e0 spiegato poi nel corso della novella si tratta di un'apparizione di anime dell'Inferno. Il cavaliere suo avo Guido degli Anastagi, come ha modo di spiegare al protagonista, si era infatti suicidato dopo essere stato respinto dalla donna che amava, e per questo \u00e8 stato condannato, con la sua amata morta impenitente della sofferenza procuratagli, a riapparire ogni venerd\u00ec nello stesso luogo per tanti anni quanti erano stati i mesi in cui la donna ne aveva deriso il sentimento, uccidendola e poi riprendendo il supplizio appena essa risorgeva.\nDa sinistra si vedono alcuni cervi che si abbeverano a una fonte, poi Nastagio che si volta con le braccia alzate dallo spavento, mentre al centro avviene il supplizio, con sullo sfondo il riavvio dell'inseguimento; a destra sta il cavallo in attesa, mentre all'estremit\u00e0, dove si vede anche un cervo nello sfondo, stanno i due cani da caccia che azzannano con bramosia il cuore della donna.\nLa scena ha una spiccata vena narrativa, con la rappresentazione di due scene contemporanee che richiese lo sdoppiamento del personaggio di Nastagio. Se la concezione delle quattro scene \u00e8 dovuta al maestro, l'esecuzione venne in parte delegata agli assistenti di bottega, in particolare Bartolomeo di Giovanni (prime tre scene) e Jacopo del Sellaio (ultima scena).\nL'armonica ambientazione delle tavole \u00e8 tra gli effetti pi\u00f9 gradevoli, con effetti di unit\u00e0 spaziale. I colori sono tersi e l'ambientazione naturale \u00e8 misuratamente controllata. In questa scena gli alberi dagli alti fusti verticali creano una sorta di griglia con il paesaggio marittimo a svolgimento orizzontale sullo sfondo, con un notevole sfondamento in profondit\u00e0. La drammaticit\u00e0 convive con l'eleganza formale delle slanciate figurine, con movenze aggraziate di persone e animali, in una magica sospensione tra favola e realt\u00e0."}
{"id": "1109150", "revid": "125983161", "url": "https://it.wikipedia.org/wiki?curid=1109150", "title": "Sonny Anderson", "text": "Carriera sportiva.\nGiocatore.\nClub.\nDopo gli inizi in Brasile, Sonny ha giocato nel Servette, nell'Olympique Marsiglia, nel Monaco, nel Barcellona, nel Villarreal e nell'Olympique Lione, squadra di cui \u00e8 divenuto una leggenda e con la quale non ha mai interrotto i rapporti: ancora adesso, che la sua carriera \u00e8 terminata, lavora nell'Olympique Lione, come allenatore degli attaccanti.\nSonny \u00e8 considerato l'elemento che ha dato il la alla folta comunit\u00e0 brasiliana che ha caratterizzato gli anni vincenti del Lione; inoltre \u00e8 noto poich\u00e9 utilizzava i calzettoni tirati su fin sopra le ginocchia: questa abitudine ha ispirato Thierry Henry, che ha iniziato a far lo stesso come tributo a Sonny.\nNazionale.\nIl brasiliano ha vestito la maglia della nazionale verdeoro per sette volte, mettendo a segno un solo gol, in un'amichevole nel 1997.\nAllenatore.\nNel 2006 entra a far parte dello staff dell'Olympique Lione, prima come allenatore delle giovanili e poi come preparatore della prima squadra. Il 30 maggio 2011 diventa allenatore del Neuch\u00e2tel Xamax, ma viene esonerato dopo appena due partite."}
{"id": "1109153", "revid": "339392", "url": "https://it.wikipedia.org/wiki?curid=1109153", "title": "Swiss Super League", "text": ""}
{"id": "1109154", "revid": "765509", "url": "https://it.wikipedia.org/wiki?curid=1109154", "title": "Full Moon - Canto d'amore", "text": " \u00e8 un manga \"sh\u014djo\" scritto e disegnato da Arina Tanemura, pubblicato in Giappone sulla rivista \"Ribon\" di Sh\u016beisha dal gennaio 2002 al giugno 2004. In Italia \u00e8 stato pubblicato da Planet Manga dal gennaio al luglio 2007.\nIn contemporanea col manga, ne \u00e8 stato realizzato un anime in 52 episodi dallo Studio Deen, andato in onda in Giappone su TV Tokyo tra l'aprile 2002 e il marzo 2003. In Italia \u00e8 inedito.\nTrama.\nMitsuki Koyama \u00e8 una ragazzina di 12 anni, dotata di una buona voce, che desidera diventare una cantante come il padre, ma \u00e8 affetta da un cancro alla gola, che pu\u00f2 essere curato solo asportando le corde vocali. Una sera, Mitsuki vede sbucare dal suo poster astronomico sulla Luna piena, attaccato alla parete, due \"shinigami\" (messaggeri di morte), Takuto e Meroko, che solo lei riesce a vedere. I due formano il gruppo \"Negi Ramen\" (o \"Spring Onion Noodles\") e hanno il compito di prendere l'anima della ragazza al momento della morte e di impedire a chiunque di salvare la sua vita. Mitsuki, scoprendo dai due che morir\u00e0 nell'arco di un solo anno proprio a causa del tumore, si convince di doversi affrettare a diventare a tutti i costi una cantante famosa. Per poter superare il provino da idol, per\u00f2, la ragazzina dovrebbe avere per regolamento minimo 15 anni: fa cos\u00ec un patto con Takuto per essere trasformata in una ragazza di 16 anni. Da sedicenne la gola della ragazza sembra tornata sana e capace cos\u00ec di cantare ad alta voce senza alcuna difficolt\u00e0. Grazie al suo talento Mitsuki vince l'audizione ed inizia cos\u00ec la sua carriera nella musica sotto il nome di 'Full Moon' (traduzione inglese di \"Mitsuki\") per nascondere la sua vera identit\u00e0.\nNella vita di Mitsuki \u00e8 presente anche Eichi Sakurai, un ragazzo di 16 anni con cui aveva vissuto nell'orfanotrofio (quando lui era quattordicenne), e da cui si era dovuta distaccare a causa della sua adozione che lo aveva costretto a trasferirsi in America. I due ragazzini si erano ripromessi che entrambe avrebbero realizzato i loro sogni: Eichi sarebbe diventato astronomo e lei una cantante.\nMitsuki, dunque, non solo ha intenzione di realizzare il suo sogno, ma ha anche il desiderio di cantare per sperare che Eichi, ascoltando le sue canzoni, ritorni in Giappone nuovamente e potergli cos\u00ec confessare i propri sentimenti prima della sua morte.\nManga.\nIl manga \u00e8 stato pubblicato sulla rivista \"Ribon\" a partire dal gennaio 2002 e successivamente serializzato in 7 tank\u014dbon dal giugno dello stesso anno al luglio 2004. Nel gennaio 2012 la serie \u00e8 stata ristampata in 4 volumi in formato bunkoban.\nIn Italia \u00e8 stato pubblicato dalla Planet Manga a partire dal gennaio al luglio 2007, in 7 volumi fedeli all'originale. \u00c8 arrivato anche negli Stati Uniti da Viz Media.\nAnime.\n\"Full Moon wo sagashite\" \u00e8 stato adattato in una serie anime di 52 episodi dallo Studio Deen, andati in onda tra l'aprile 2002 e il marzo 2003 su TV Tokyo. L'anime si distanzia molto dal manga, pur mantenendo la trama di fondo.\nCD.\nLa colonna sonora della serie animata \u00e8 stata pubblicata sotto l'etichetta EMI Music Japan.\nOAV.\nUn OAV, dal titolo e dalla durata di 10 minuti, \u00e8 stato distribuito nel novembre 2002 con l'uscita del numero mensile della rivista \"Ribon\", in cui \u00e8 stato pubblicato il manga."}
{"id": "1109155", "revid": "767487", "url": "https://it.wikipedia.org/wiki?curid=1109155", "title": "Lu Edmunds", "text": "Edmunds ha suonato nei Public Image Ltd, The Damned e nei The Mekons cos\u00ec come nelle tracce dei Shriekback, Billy Bragg, e Kirsty MacColl. Ha anche suonato diversi strumenti nel gruppo 3 Mustaphas 3 sotto lo pseudonimo Uncle Patrel Mustapha Bin Mustapha. Edmunds suona la chitarra, basso, tastiera bass-pulur, bozok, bouzouk, saz, C\u00fcmb\u00fc\u015f, flauto Norvegese, t\u00fcng\u00fcr, batteria e Cornamusa."}
{"id": "1109157", "revid": "1501558", "url": "https://it.wikipedia.org/wiki?curid=1109157", "title": "Campionato europeo di calcio Under-21 2007", "text": "Il Campionato di calcio europeo Under-21 2007, 16\u00aa edizione del Campionato europeo di calcio Under-21 organizzato dalla UEFA, si \u00e8 svolto nei Paesi Bassi dal 10 al 23 giugno 2007, quindi in un periodo eccezionalmente vicino a quello della precedente edizione. A partire dal 2007 infatti, si \u00e8 stabilito che il Campionato europeo di calcio Under-21 si svolga negli anni dispari; gli anni pari restano invece dedicati alle fasi finali dei tornei calcistici riservati alle nazionali maggiori (i Mondiali e gli Europei). L'edizione 2007 del Campionato europeo di calcio Under-21 \u00e8 stata vinta dall'Olanda.\nLe fasi di qualificazione hanno avuto luogo tra il 12 aprile e l'11 ottobre 2006 e hanno designato le otto nazionali finaliste. Per questa edizione la UEFA ha deciso di cambiare la ciclicit\u00e0 del torneo, collocandolo negli anni dispari, per fargli guadagnare visibilit\u00e0 rispetto alle manifestazioni per le squadre maggiori che si svolgono negli anni pari. A causa dunque dell'estrema vicinanza con l'edizione precedente (solo un anno), il formato di qualificazione \u00e8 stato rivoluzionato e accorciato.\nLa fase finale nei Paesi Bassi si \u00e8 svolta in due gironi all'italiana da quattro squadre ciascuno con partite di sola andata. Le due vincenti (Olanda e Serbia) e le due seconde (Belgio e Inghilterra) si sono incrociate nelle partite di semifinale.\nLa finale si \u00e8 disputata il 23 giugno 2007 tra le formazioni dell'Olanda e della Serbia.\nStadi.\nSono 4 gli stadi scelti per ospitare la manifestazione:\nSpareggio per i Giochi olimpici.\nLe quattro nazionali semifinaliste si qualificano automaticamente alle Olimpiadi di Pechino 2008, con l'eccezione dell'Inghilterra, in quanto i suoi giocatori potrebbero partecipare solo come parte del Regno Unito. Avendo l'Inghilterra raggiunto le semifinali, si rese necessario uno spareggio tra Portogallo e Italia, le due squadre che si sono piazzate al terzo posto dei rispettivi gironi, per assegnare il quarto posto disponibile per la partecipazione alle Olimpiadi estive del 2008."}
{"id": "1109160", "revid": "13", "url": "https://it.wikipedia.org/wiki?curid=1109160", "title": "Lutite", "text": ""}
{"id": "1109162", "revid": "196390", "url": "https://it.wikipedia.org/wiki?curid=1109162", "title": "Lu\u00eds Gonz\u00e1lez", "text": ""}
{"id": "1109165", "revid": "57342", "url": "https://it.wikipedia.org/wiki?curid=1109165", "title": "Giacomo Vittone", "text": "Biografia.\nGiacomo Vittone nasce il 13 dicembre 1898 a Torino, comincia fin da giovanissimo a dipingere presso lo studio dei fratelli Gatti di Torino. Qui conosce molti artisti contemporanei, ma nel 1917 viene arruolato e mandato sul Carso dove vivr\u00e0 in prima persona la prima guerra mondiale e la ritirata da Caporetto. Dopo la guerra lavora presso alcune ditte fino al 1926, anno in cui viene assunto da un istituto di credito ed inizia la carriera bancaria. \nSi sposa a Pola in Istria nel 1928. Nel 1935 si trasferisce per lavoro a Riva del Garda. Sul Garda riprende con vigore la sua passione artistica e stringe amicizia con molti artisti attivi in quel periodo: Dal Lago, Pizzini, Simeoni ecc. Nella sua ricerca di stimoli da trasportare in arte si innamora di un suggestivo borgo medioevale vicino al lago di Tenno sopra Riva del Garda, Canale di Tenno, all'epoca quasi abbandonato. Nel 1945 comincia a firmare i suoi quadri con lo pseudonimo \"Pictor dominicus\" o semplicemente \"Dominicus\" e viene nominato curatore del museo civico di Riva del Garda e si impegna alla ricostruzione di questa istituzione, aggiungendovi il primo nucleo della biblioteca civica e facendone il perno della cultura rivana. Si dedica anche alla vita culturale e sociale sul Garda Trentino. Nel 1955 riceve la medaglia d'oro dal comune di Riva del Garda per benemerenze culturali ed artistiche. Nel 1963 si trasferisce ad Ostia presso la figlia, nel 1971 dopo la morte della moglie, riprende a firmare le sue opere con il suo vero nome Giacomo Vittone. Muore quasi centanario nel 1995 ad Ostia.\nOpere.\nL'intensa opera di Vittone si sviluppa dall'Espressionismo con tratti impressionistici fino a spaziare nel ricerca di materiali e colori nuovi. Interessante il materiale di sfondo su cui dipinge: semplici pagine di giornale. Ha affrescato i cortili interni della Rocca di Riva del Garda e ci ha lasciato innumerevoli quadri custoditi dalle amministrazioni comunali da musei regionali e da numerosi privati.\nFondazione Casa degli Artisti \"Giacomo Vittone\".\nA Canale di Tenno si trova oggi un centro culturale detto \"Casa degli Artisti \"Giacomo Vittone\"\". Il centro \u00e8 nato tra il 1966 e il 1968 da un'idea di Giacomo Vittone incoraggiata da molti artisti locali. Oggi gestito da una Fondazione chiamata in suo onore \"Giacomo Vittone\", \u00e8 compartecipato dai sei comuni dell'Alto Garda Trentino e sostenuto dalla Regione Trentino-Alto Adige. Scopo della fondazione \u00e8 di incentivare iniziative artistiche e culturali di carattere pittorico, con attenzione alla cultura alpina e alla cooperazione fra differenti regioni europee. In questa residenza medioevale rustica, restaurata nel 2006, si tengono convegni, corsi ed ospitalit\u00e0 per artisti; soggiorni e progetti educativi con scuole d'arte ed esposizioni in onore delle arti visive dei maestri di tutti i tempi."}
{"id": "1109168", "revid": "1318658", "url": "https://it.wikipedia.org/wiki?curid=1109168", "title": "Primo aviere capo scelto", "text": "Il 1\u00ba aviere capo scelto \u00e8 il 4\u00b0grado della categoria graduati dell'Aeronautica Militare.\n\u00c8 stato istituito nel 1995 (decreto legislativo 12 maggio 1995, n.196 \u00abAttuazione dell'art. 3 della legge 6 marzo 1992, n. 216, in materia di riordino dei ruoli, modifica alle norme di reclutamento, stato ed avanzamento del personale non direttivo delle Forze armate. Superiore al primo aviere capo ed inferiore al primo aviere capo scelto Qualifica Speciale dell'Aeronautica Militare.\nIl distintivo di grado del 1\u00ba aviere capo scelto \u00e8 costituito da 1 fondo blu rettangolare di mm 6,2 x 4,6 con sopra un gallone chiuso ai vertici superiori da un arco dello stesso colore (rosso cupo), 2 galloncini (rosso cupo), 2 righette (oro)."}
{"id": "1109169", "revid": "827882", "url": "https://it.wikipedia.org/wiki?curid=1109169", "title": "Bogoljubovo", "text": "Bogoljubovo (Russo: \u0411\u043e\u0433\u043e\u043b\u044e\u0301\u0431\u043e\u0432\u043e) \u00e8 un insediamento urbano dell'Oblast' di Vladimir, Russia, situato a circa 10\u00a0km a nord-est di Vladimir.\nIl villaggio fu costruito tra il 1158 e il 1165 per ordine del Principe Andrea Bogoljubskij nel luogo dove il fiume Nerl' sfocia nel Kljazma. Credenze popolari, supportate dal clero ortodosso locale, credono che Bogoljubovo fosse stata eretta nel punto dove ad Andrea comparve in visione la Vergine Maria. Qui il Principe decise di stabilire la propria residenza e in questo luogo fu assassinato da una congiura di boiardi nel 1174. Dopo la sua morte fu costruito un convento. Nel 1177 il villaggio fu attaccato e saccheggiato dal Principe Gleb di Rjazan. Negli anni trenta del XIII secolo i Mongoli distrussero le fortificazioni, relegando l'insediamento ad un ruolo di secondo piano nella storia russa. Nel XVII secolo fu costruito un monastero che, ampliato nel XIX secolo, fu chiuso dopo la Rivoluzione del 1917 e in seguito riaperto nel 1992. Dal 1997 Bogoljubovo ospita due monasteri, uno maschile e uno femminile."}
{"id": "1109170", "revid": "599013", "url": "https://it.wikipedia.org/wiki?curid=1109170", "title": "Cdm", "text": ""}
{"id": "1109175", "revid": "1516087", "url": "https://it.wikipedia.org/wiki?curid=1109175", "title": "Centesimo di lira italiana", "text": "Il centesimo di lira (0,01 L.), volgarmente detto \"centesimino\", \u00e8 stato il pi\u00f9 piccolo taglio delle monete in lire italiane. Come le monete da 2, 5 e 10 centesimi coeve, era fatto di una lega di bronzo composta per il 960\u2030 di rame e per il 40\u2030 di stagno. Le monete da 1 centesimo furono coniate tra il 1861 e il 1918, per poi essere ritirate dalla circolazione nel 1924.\nOrigine.\nLa riforma monetaria napoleonica.\nAl fine di mettere ordine al sistema monetario francese, il 15 agosto 1795 la Convenzione nazionale introdusse l'uso della base decimale e del bimetallismo, sistema che fu attuato solo nel 1803 da Napoleone. Come unit\u00e0 fondamentale fu adottato il franco d'argento; i multipli di valore superiore a 5 franchi furono coniati in oro, mentre per i centesimi si concesse l'uso del rame. A seguito della campagna d'Italia guidata da Napoleone, nel 1805 nacque il Regno d'Italia che, essendo di fatto una dipendenza francese, assunse il nuovo sistema monetario a base decimale. Fu quindi creata la lira italiana, una moneta totalmente equivalente al franco francese e per questo utilizzabile sia in Francia che in Italia. La moneta, che rappresentava la centesima parte della lira, fu coniata a partire dal 1807 nelle zecche di Bologna, Venezia e Milano, che in particolare divenne anche la zecca in cui furono preparati tutti i conii del regno. La moneta pesava , aveva un diametro di ed era composta da una lega di rame 950\u2030. Il centesimo fu coniato ufficialmente fino al 1813, ma probabilmente la sua emissione continu\u00f2 anche dopo la battaglia di Waterloo; infatti, a causa della mancanza dei nuovi conii, gli austriaci continuarono a utilizzare la zecca di Milano fino al 1819 per emettere le monete napoleoniche di rame e d'argento.\nLa Restaurazione.\nCon la restaurazione delle monarchie europee, molte delle riforme napoleoniche furono abolite in favore di un ritorno al passato. L'Impero austriaco, che governava l'Italia settentrionale con il Regno Lombardo-Veneto, in sostituzione della lira napoleonica decret\u00f2 l'emissione della lira austriaca, una moneta agganciata e in doppia circolazione con il fiorino austriaco. Cos\u00ec come il fiorino, anche la nuova lira non seguiva la base decimale; i suoi multipli infatti erano lo scudo e la sovrana, rispettivamente del valore di 6 e 40 lire austriache. Nonostante ci\u00f2, i sottomultipli della lira seguivano la base decimale; infatti, come il fiorino era suddiviso in 100 soldi, anche la lira si componeva di 100 centesimi. Grazie a questo sistema monetario, a partire dal 1822 nelle zecche di Milano e Venezia si diede avvio alla coniazione delle monete da 1 centesimo di lira austriaca, che avevano misure differenti da quelle napoleoniche. Queste monete entrarono in circolazione seguendo un regime di corso forzoso; non era quindi possibile convertirle in oro o argento e inoltre il pagamento tra privati con questa moneta fu limitato a un quarto di lira.\nNonostante la Restaurazione e l'abolizione delle riforme napoleoniche, alcuni stati italiani continuarono a usare il sistema monetario decimale; tra questi il Regno di Sardegna di Vittorio Emanuele I. Nel Regno di Sardegna la coniazione di monete di rame da 1 centesimo di lira cominci\u00f2 nel 1826 con Carlo Felice; la moneta aveva caratteristiche differenti da quella napoleonica: pesava infatti e aveva un diametro di . Durante il regno di Carlo Alberto, tra il 22 febbraio 1847 e il 15 maggio 1848 furono riutilizzati i conii di Carlo Felice per sopperire alla mancanza di moneta spicciola, mentre con Vittorio Emanuele II non furono emesse monete di questo taglio fino alla fondazione del Regno d'Italia. Nel 1842 per la circolazione in Sardegna furono coniate monete da 1 centesimo di di diametro e di peso, misure che saranno poi adottate in quello che sar\u00e0 il Regno d'Italia.\nOltre al Regno di Sardegna, anche il Ducato di Parma e Piacenza mantenne il sistema decimale napoleonico e nel 1830, durante il regno di Maria Luisa d'Austria, si coniarono monete da 1 centesimo con le stesse caratteristiche di quelle del Regno di Sardegna. Questa moneta fu coniata anche nel 1854 con l'effigie di Carlo III in soli esemplari, di cui si suppone ne siano sopravvissuti 20.\nIl Risorgimento.\nTerminata la rivoluzione del 1848, il Regno Lombardo-Veneto pass\u00f2 sotto il governo dei rivoluzionari e nacquero cos\u00ec il Governo provvisorio di Milano e la Repubblica di San Marco. A seguito di questi avvenimenti, il Regno di Sardegna diede inizio alla prima guerra di indipendenza e i due neonati governi rivoluzionari sostituirono la lira austriaca con una nuova monetazione basata sulla lira sabauda. In particolare la Repubblica di San Marco, con il decreto n. 565 del 15 gennaio 1849, coni\u00f2 alla zecca di Venezia monete da 1 centesimo di lira corrente, con misure diverse rispetto a quelle sabaude; la moneta, pur essendo di rame, aveva un diametro di e pesava . Il Risorgimento entr\u00f2 nel vivo quando l'insorta Legazione delle Romagne tra il 1859 e il 1860, per evitare di continuare a usare la moneta papale, inizi\u00f2 a coniare le monete da 1 centesimo riutilizzando i vecchi conii di Carlo Felice del 1826. Anche il governo provvisorio della Toscana coni\u00f2 nuova moneta e cos\u00ec nel 1860 incaric\u00f2 la Ditta Ralph Heaton di Birmingham di battere nuove monete da 1 centesimo riportanti l'anno 1859, utilizzando il formato sardo del 1842.\nRegno d'Italia.\nVittorio Emanuele II.\nA seguito della seconda guerra d'indipendenza e dell'unione della Lombardia al Regno di Sardegna, avvenuta il 10 novembre 1859 con la pace di Zurigo, il ministro delle finanze di Vittorio Emanuele II, Giovanni Battista Oytana, intervenne al fine di unificare il sistema monetario italiano. Con l'emanazione del Regio decreto 20 novembre 1859, n. 3773, si decret\u00f2 il ritiro dalla circolazione delle monete preunitarie di rame e di bronzo e la loro sostituzione con nuove monete da 1, 2 e 5 centesimi recanti al dritto il ritratto di Vittorio Emanuele II. Con questo decreto, inoltre, si stabil\u00ec che le nuove monete dovessero contenere almeno il 95% di rame, anche se la composizione corretta fu poi stabilita con il Decreto luogotenenziale del 15 dicembre 1860 che impose l'uso di una lega di bronzo composta per il 960\u2030 di rame e per il 40\u2030 di stagno. Nel documento furono anche decise le dimensioni della moneta da 1 centesimo, che doveva avere un diametro di e un peso di .\nCon la proclamazione del Regno d'Italia le nuove monete di bronzo da 1 centesimo, incise da Giuseppe Ferraris e raffiguranti Vittorio Emanuele II, acquisirono corso legale il 1\u00ba agosto 1861 e fino al 1\u00ba novembre 1862 si oper\u00f2 in un sistema di doppia circolazione. Le monete di bronzo potevano essere cambiate dallo Stato in quantit\u00e0 illimitata, mentre per i pagamenti tra privati non era consentito superare il valore di 1 lira. La coniazione delle monete da 1 centesimo, a dispetto della data riportata (1861), cominci\u00f2 solamente nel 1862 e queste furono battute dalla zecca di Milano e da quella di Napoli, che ne coni\u00f2 molte con la data corretta 1862. Le monete della zecca partenopea generalmente sono caratterizzate da un conio stanco e dall'impronta del dritto sul rovescio; inoltre il loro peso varia tra , per quelle datate 1861 e per quelle del 1862. Queste leggere difformit\u00e0 del peso si possono riscontrare anche nelle coniazioni successive di Umberto I e di Vittorio Emanuele III. Tra quelle coniate a Milano \u00e8 stata rinvenuta una variante estremamente rara (R4), che riporta una M capovolta al posto del consueto segno di zecca. Altre monete da 1 centesimo furono poi coniate nel 1868 dalla zecca di Milano e da quella di Torino, pur riportando la data 1867.\nUmberto I.\nCon la morte di Vittorio Emanuele II avvenuta il 9 gennaio 1878, il primogenito Umberto I divenne re d'Italia. Secondo quanto riporta la \"Rivista italiana di numismatica\" del 1891, la coniazione delle monete da 1 centesimo con l'effigie di Vittorio Emanuele II continu\u00f2 anche durante il regno di Umberto I; si stima infatti che la zecca di Milano abbia coniato monete da 1 centesimo datate 1867 tra il 1883 e il 1892, escludendo gli anni 1884 e 1890.\nPer questa ragione la coniazione delle monete da 1 centesimo raffiguranti Umberto I e incise da Filippo Speranza cominci\u00f2 solamente a partire dal 1895, quando fu riconosciuta la mancanza in circolazione delle monete da 1, 2 e 5 centesimi. L'emissione di queste monete fu regolata da un decreto del 13 ottobre 1894 che stabiliva il ritiro e la demonetizzazione di di monete da 10 centesimi logore, al fine di coniare alla zecca di Roma nuove monete da 1, 2 e 5 centesimi per lo stesso valore. La moneta da 1 centesimo con l'effigie di Umberto I fu coniata annualmente fino al 1900 (escluso il 1898), anno di uccisione del re; in particolare in questo anno si autorizz\u00f2 nuovamente la fusione di di monete da 10 centesimi al fine di coniare nuove monete da 1 centesimo.\nVittorio Emanuele III.\nA meno di un anno dall'incoronazione del nuovo re fu emanato il decreto riguardante la coniazione delle monete con il ritratto di Vittorio Emanuele III. Lo stile della moneta da 1 centesimo ricalcava perfettamente quello dei suoi predecessori e con continuit\u00e0 fu scelto anche lo stesso autore delle monete del padre, Filippo Speranza. Questa moneta fu coniata annualmente dal 1902 al 1905 e un piccolo quantitativo anche nel 1908, in particolare di monete da 1 centesimo tra il 1904 e il 1905 vennero fabbricate con il bronzo proveniente dalle monete da 10 centesimi demonetizzate e fuse. Le monete da 1 centesimo coniate fino al 1908 possono presentare un disallineamento tra le cifre della data, meno frequentemente tra le lettere di \",\" a causa di un disallineamento dei punzoni mobili del conio.\nA partire dal 1908 lo stile della moneta cambi\u00f2 radicalmente, dando avvio alla serie di centesimi denominata \"Italia su prora\" o \"Italia marinara\"\".\" La nuova moneta da 1 centesimo pass\u00f2 da uno stile tipicamente ottocentesco a uno influenzato dall\"'Art Nouveau\", che stava iniziando a diffondersi in quegli anni. L'immagine del rovescio riprende quella delle dracme coniate per l'Egitto durante il principato di Antonino Pio; in queste monete \u00e8 rappresentata la dea marinara Iside Faria, in piedi sulla prua di una nave rostrata, che tiene una vela. Nel nuovo centesimo di Vittorio Emanuele III la dea egizia della fertilit\u00e0 \u00e8 sostituita con l'allegoria dell'Italia che, al posto della vela, tiene in mano un ramoscello d'ulivo. Questa moneta fu coniata a partire dal 1908 con l'utilizzo del metallo derivato dal ritiro dalla circolazione e dalla fusione di di monete da 10 centesimi. Tra quelle datate 1908 inoltre \u00e8 possibile distinguere due varianti causate dal cambio del conio: mentre quelle battute per prime presentano la cifra 8 ben proporzionata con il resto della data, quelle fabbricate dopo la sostituzione del conio presentano la cifra 8 pi\u00f9 piccola. Altra variante \u00e8 rappresentata dalle monete del 1910, che presentano il marchio di zecca in incuso anzich\u00e9 in rilievo e da quelle del 1911, che nella maggior parte dei casi presentano il punto dopo la data. In alcune monete del 1915 inoltre \u00e8 possibile trovare una ribattitura in cui l'allegoria dell'Italia presenta quattro mani anzich\u00e9 due. Le monete da 1 centesimo di questo tipo furono coniate annualmente fino al 1918 e rimasero in circolazione fino al 30 giugno 1924 quando, in conseguenza della forte inflazione ereditata dalla prima guerra mondiale, con un decreto tutte le monete da 1 centesimo cessarono di avere corso legale.\nProve e progetti.\nIl primo progetto per la produzione di monete dal valore di 1 centesimo di lira risale all'et\u00e0 napoleonica quando in seguito alla riforma monetaria francese si decise con decreto datato 26 aprile 1804 di introdurre la nuova monetazione su base decimale anche nella neonata Repubblica Italiana. Il decreto stabil\u00ec che la coniazione del progetto del centesimo di lira dovesse avvenire alla zecca di Milano, dove una volta coniato sarebbe stato analizzato da una commissione composta da tre membri del Consiglio Legislativo e da due della Contabilit\u00e0 Nazionale per poi essere depositato per tre anni e infine fuso. La moneta di progetto era di rame e pesava 2 denari, equivalenti a circa ; ne furono coniate due tipologie dal rovescio differente: una riportava il valore formula_1 mentre l'altra la scritta disposta su due righe.\nIl progetto repubblicano non ebbe seguito, cos\u00ec la prima moneta da 1 centesimo di lira entr\u00f2 in circolazione nel 1807 in seguito all'instaurazione del Regno d'Italia napoleonico. Prima della sua emissione per\u00f2 furono coniate due prove datate 1806 e 1807 che rispetto alla versione finale differiscono leggermente nei tratti del disegno e nell'uso dei marchi di zecca. La prova del 1806 nel dritto presenta in esergo sotto la data la lettera M della zecca di Milano mentre nel rovescio \u00e8 del tutto priva dei marchi di zecca, quella del 1807 invece al dritto presenta i due segni di zecca (una melagrana e una coppa capovolta) oltre che la lettera M mentre nel rovescio in esergo sono presenti le iniziali dell'incisore Giuseppe Slavirich, stretto collaboratore di Luigi Manfredini.\nA partire dalla proclamazione del Regno d'Italia non furono mai coniate prove ufficiali della moneta da 1 centesimo di lira, fa per\u00f2 eccezione un progetto elaborato durante la reggenza di Vittorio Emanuele III. Nel 1917 la prima guerra mondiale stava erodendo le riserve di rame del regno, per evitare di utilizzare questo metallo nella coniazione dei centesimi la zecca pens\u00f2 di sostituire il rame con l'alluminio. Utilizzando i conii ufficiali furono cos\u00ec emesse alcune monete da un centesimo di alluminio dal peso di , imminente fine della guerra pose definitivamente fine al progetto. Oltre al centesimo di alluminio durante la prima guerra mondiale furono coniati annualmente dal 1915 al 1918 alcune monete da un centesimo che riportano a destra disposta su due righe e incisa in rilievo dalla zecca la scritta e .\nMonete simili.\nA partire dal 1865 l'Italia fu paese membro dell'Unione monetaria latina, un accordo che imponeva ai paesi firmatari (Francia, Italia, Belgio e Svizzera) di coniare monete d'oro e d'argento tra loro equivalenti, in modo che potessero circolare liberamente in tutte le nazioni aderenti. L'accordo non comprendeva le monete di bronzo, ma nonostante ci\u00f2 Francia e Italia adottarono delle misure standard; in particolare per la moneta da 1 centesimo furono decisi il peso di e il diametro di . La Francia infatti coniava monete da 1 \"centime\" di questo formato gi\u00e0 dal 1861 e continu\u00f2 a farlo fino al 1920. Seguendo questa convenzione, la moneta da 1 \"centime\" fu introdotta nel 1891 anche nel Protettorato francese in Tunisia. Nel 1867 anche il Regno di Grecia ader\u00ec all'unione monetaria e tra il 1869 e il 1879 coni\u00f2 la moneta da 1 \"lepton\" seguendo gli stessi parametri usati da italiani e francesi.\nTra i paesi vincolati da accordi bilaterali ci furono la Spagna, che coni\u00f2 la moneta da 1 \"c\u00e9ntimo\" tra il 1870 e il 1913 e la Romania, che coni\u00f2 quella da 1 \"ban\" dal 1867 al 1900. Successivamente anche altri paesi aderirono all'accordo e iniziarono a coniare monete da 1 centesimo seguendo i parametri francesi; tra questi Creta, la Finlandia, la Bulgaria e la Serbia. Anche lo Stato Pontificio adott\u00f2 il sistema di monetazione decimale e coni\u00f2 tra il 1866 e il 1868 la nuova moneta da 1 centesimo seguendo le misure standard usate nell'Unione. A seguito dell'annessione di Roma al Regno d'Italia, tutte le monete pontificie furono ritirate dalla circolazione nel 1870.\nGettoni.\nCentesimo Loubet.\nTra il 14 e il 18 ottobre 1903 Vittorio Emanuele III e la regina consorte Elena del Montenegro fecero la loro prima visita di stato in Francia, dove per l'occasione fu emesso un gettone propagandistico di bronzo a imitazione dei 5 centesimi di franco. La visita in Italia da parte del presidente francese \u00c9mile Loubet fu corrisposta tra il 24 e il 28 aprile 1904 e per l'evento furono prodotti molti souvenir in ricordo dell'incontro, tra i quali un gettone commemorativo emesso dalla milanese Incisoria Donzelli che, per via della somiglianza con la moneta da 1 centesimo, fu impropriamente denominata \"centesimo Loubet\". La raffigurazione al dritto era del tutto analoga a quella del centesimo di Vittorio Emanuele III, l'unica differenza era costituita dalla sigla dell\u2019incisore Antonio Donzelli () che andava a sostituire nella medesima posizione della moneta quella di Filippo Speranza (). Al rovescio era rappresentato il volto del presidente francese contornato dalla dicitura sotto il quale erano ancora presenti le iniziali dell'incisore.\nDi questo gettone ne furono prodotte tre versioni delle quali quella in bronzo era la pi\u00f9 simile al centesimo dato che oltre ad imitarne disegno, composizione e colore era anche caratterizzata da dimensioni analoghe: pesava infatti invece di e aveva un diametro di anzich\u00e9 . Le altre due versioni furono coniate in alluminio (, ) e bronzo dorato (, ). In particolare due esemplari in bronzo dorato incastonati in un anello d'alluminio furono donati dall'incisore Antonio Donzelli a \u00c9mile Loubet al suo arrivo a Civitavecchia e a Vittorio Emanuele III che all'epoca risiedeva al palazzo del Quirinale. L'anello d'alluminio al dritto presentava un ferro di cavallo contenente il gettone contornato dalla dicitura e sulla riga inferiore . Nella zona inferiore erano presenti due quadrifogli tra i quali erano visibili gli stemmi d\u2019Italia e Francia sovrastati da un ragno nella sua tela e dalla scritta , era inoltre presente la firma su entrambi i lati dell'anello. Sul rovescio a contorno del gettone era rappresentata una donna in stile liberty affiancata da una cornucopia e da altri simboli della fortuna, mentre nella parte inferiore era presente la scritta . Oltre ai due gettoni di bronzo dorato donati ai capi di Stato questo anello fu utilizzato per contenere le altre due versioni del gettone e anche le monete da 1 centesimo del 1904.\nCentesimo portafortuna.\nSul modello degli \"encased coins\" statunitensi, monete incastonate in un anello riportante frasi pubblicitarie o di buon augurio, anche in Italia si diffusero i centesimi portafortuna. Con delle modifiche al conio, ma seguendo lo stesso stile del centesimo Loubet, l'Incisoria Donzelli coni\u00f2 per le monete da un centesimo degli anelli di contorno recanti unicamente frasi di buona fortuna; talvolta questi presentavano un appiccagnolo trasformando il gettone portafortuna in una medaglietta. Questi gettoni portafortuna furono anche utilizzati dalle aziende a scopo pubblicitario. Sempre il Donzelli incise per la ditta inglese Pola &amp; Todescan uno di questi gettoni e la stessa azienda fece poi coniare un altro gettone pubblicitario contenente il centesimo del tipo Italia su prora. Un'altra azienda che utilizz\u00f2 questo tipo di gettoni fu la veneziana Jesurum che coni\u00f2 un gettone portafortuna pubblicitario in ottone contenente il centesimo di Vittorio Emanuele III."}
{"id": "1109178", "revid": "110157", "url": "https://it.wikipedia.org/wiki?curid=1109178", "title": "Kirkkonummi", "text": "Kirkkonummi (Kyrksl\u00e4tt in svedese) \u00e8 un comune finlandese di 37.238 abitanti (dato 2012), situato nella regione dell'Uusimaa.\nIl significato letterario di Kirkkonummi \u00e8 in italiano \"brughiera della chiesa\".\nIl comune \u00e8 situato appena fuori all'area metropolitana di Helsinki, confinante ad est con il comune di Espoo.\nSociet\u00e0.\nLingue e dialetti.\nLe lingue ufficiali di Kirkkonummi sono il finlandese e lo svedese, e 5,3% parlano altre lingue."}
{"id": "1109186", "revid": "66387", "url": "https://it.wikipedia.org/wiki?curid=1109186", "title": "Sergente maggiore capo aeronautica", "text": ""}
{"id": "1109187", "revid": "287204", "url": "https://it.wikipedia.org/wiki?curid=1109187", "title": "Reading (disambigua)", "text": ""}
{"id": "1109202", "revid": "1861950", "url": "https://it.wikipedia.org/wiki?curid=1109202", "title": "Las Vegas Sands", "text": "Las Vegas Sands Corporation \u00e8 un gruppo statunitense che possiede una delle pi\u00f9 importanti catene di Hotel-Casin\u00f2 del mondo.\nStoria.\nLa compagnia \u00e8 stata costituita dopo la chiusura e demolizione del leggendario Sands Hotel, nel 1996 poi sostituito dal The Venetian, inaugurato nel 1999.\nProprietari.\nCirca il 90% della propriet\u00e0 del gruppo \u00e8 detenuta dalla dirigenza del gruppo, in particolare il fondatore e CEO, Sheldon Adelson (uno degli uomini pi\u00f9 ricchi del mondo) possiede circa il 65% della propriet\u00e0. All'inizio del 2007 il valore di capitalizzazione del mercato del gruppo \u00e8 di 36 miliardi di Dollari.\nFlotta.\nA dicembre 2021 la flotta di Las Vegas Sands, noleggiata da Tradenda Capital, comprende i seguenti aeromobili:"}
{"id": "1109203", "revid": "1573940", "url": "https://it.wikipedia.org/wiki?curid=1109203", "title": "Cappella Demidoff di San Donato", "text": "La Cappella Demidoff di San Donato \u00e8 un luogo di culto restaurazionista, oggi sede della Chiesa di Cristo a Firenze, che si trova in via San Donato.\nStoria.\nLa chiesa era la cappella privata della magnifica villa San Donato, fatta costruire dai ricchi nobili russi dei Demidoff tra il 1822 e il 1831. La chiesa officiava rito ortodosso.\nCome altre propriet\u00e0 dei Demidoff, anche la chiesa era improntata a un solenne monumentalismo, con una grande cupola ispirata a quella del Pantheon di Roma, mentre esternamente la chiesa era decorata da un pronao classicheggiante con quattro monumentali colonne corinzie. La pianta \u00e8 circolare e numerose colonne sostengono la cupola che presenta lacunari in stile neoclassico.\nLa villa venne irrimediabilmente danneggiata nella seconda guerra mondiale e fino al restauro integrale del 2012 era ridotta ad ospitare alcuni miserevoli capannoni circondati da alti palazzi che ne hanno invaso il parco. La chiesa invece si salv\u00f2 e venne in seguito restaurata. Oggi \u00e8 stata assegnata alla Chiesa di Cristo.\nL'antica iconostasi della cappella si trova oggi nella chiesa russa della Nativit\u00e0, sempre a Firenze."}
{"id": "1109205", "revid": "599013", "url": "https://it.wikipedia.org/wiki?curid=1109205", "title": "Clw", "text": ""}
{"id": "1109206", "revid": "1305772", "url": "https://it.wikipedia.org/wiki?curid=1109206", "title": "Cappella Demidoff", "text": ""}
{"id": "1109209", "revid": "339392", "url": "https://it.wikipedia.org/wiki?curid=1109209", "title": "Chiesa russa della Nativit\u00e0", "text": ""}
{"id": "1109221", "revid": "93556", "url": "https://it.wikipedia.org/wiki?curid=1109221", "title": "Secondo capo scelto", "text": "Il grado di secondo capo scelto (o 2\u00ba capo scelto) \u00e8 il grado militare apicale del ruolo sergenti inquadrato nella categoria dei sottufficiali della Marina militare italiana, \u00e8 superiore del 2\u00ba capo ed inferiore al capo di 3\u00aa classe. \nIl distintivo di grado del 2\u00ba capo scelto \u00e8 formato da un binario sormontato dal grado di secondo capo, ovvero un gallone e due galloncini.\nStoria.\nIl grado \u00e8 stato istituito nel 1995 con la legge sulla professionalizzazione delle forze armate italiane. \nGrado omologo era stato istituito nella Regia Marina con la denominazione di Secondo capo anziano nel 1907, in sostituzione del grado di capo di 3\u00aa classe, mentre il grado di secondo capo assumeva la denominazione di Secondo capo (ordinario). Nel 1926 con la Legge n\u00ba 1178 dell'8 giugno 1926, \"Organizzazione della Marina\", recepita con foglio d'ordini n\u00ba 168 del 23 luglio 1926 veniva ripristinato il grado di capo di 3\u00aa classe e il grado di secondo capo veniva articolato su tre livelli: Secondo capo anziano, Secondo capo (ordinario) e funzionante secondo capo. Nel 1932 i gradi di Secondo capo anziano e Secondo capo (ordinario) vennero unificati nel grado di secondo capo, mentre il funzionante secondo capo nel 1938 ha assunto la denominazione di Sergente.\nGradi omologhi in altre marine militari.\nStati Uniti.\nNella US Navy il secondo capo scelto della Marina Militare pu\u00f2 essere omologato al Chief\npetty officer ovvero sottufficiale capo."}
{"id": "1109227", "revid": "1833487", "url": "https://it.wikipedia.org/wiki?curid=1109227", "title": "Megafono", "text": "Il megafono \u00e8 un altoparlante portatile di dimensioni ridotte costituito da:\nDescrizione.\nSecondo alcune fonti, sono da considerarsi primi esempi di \"megafono\" alcune maschere teatrali \u2212 ovvero, oggetti caratterizzati da un'imboccatura conica, utile ad amplificare la voce degli attori in scena, per farsi sentire anche dalle ultime file di spettatori. Queste maschere risalgono all'antica Grecia (VI secolo a.C), e sono da considerarsi primi esempi di principio del megafono odierno. Il megafono \"moderno\" viene inventato da Athanasius Kircher, uno studioso gesuita tedesco.\nIl primo microfono elettronico amplificabile \u00e8 stato sviluppato da Edwin S. Pridham. Strumento in seguito integrato nel primo megafono elettronico.\nAlcuni megafoni hanno un microfono palmare, anzich\u00e9 un microfono interno; ci\u00f2 avviene con megafoni di potenza superiore ai 20 W, caso altrimenti raro. In origine, prima dell'avvento dell'elettronica, l'oggetto era costituito da un semplice imbuto allungato, con la parte pi\u00f9 stretta sagomata in modo da poterla appoggiare alla bocca, permettendo cos\u00ec di amplificare naturalmente la voce.\nLe cose cambiarono quando gli ingegneri Luca Bonomo ed Andrea Flagello ebbero l'intuizione di fondere componenti meccaniche per ottenere un ampliamento pi\u00f9 accentuato, questa volta per impiego sociale.\nIl megafono trova largo impiego per la sua estrema portabilit\u00e0 e semplicit\u00e0 d'uso durante manifestazioni di vario genere, qualora non sia possibile usufruire di un impianto audio.\n\u00c8 composto da un microfono che raccoglie la voce e da un piccolo altoparlante la cui membrana si affaccia su una tromba ripiegata, che consente un'alta efficienza del sistema altoparlante-tromba, ma con dimensioni ridotte. L'alta efficienza e le dimensioni ridotte sono ottenute, per\u00f2, a discapito della qualit\u00e0 della voce che viene in questo modo pesantemente modificata: il fatto non \u00e8 di alcuna importanza, dato che l'unico obiettivo del megafono \u00e8 quello di rendere intelligibile la voce umana a grandi distanze e non quello di riprodurla fedelmente."}
{"id": "1109228", "revid": "1851848", "url": "https://it.wikipedia.org/wiki?curid=1109228", "title": "Franco Varrella", "text": "Carriera.\nGiocatore.\nComincia nelle giovanili del Bellaria Igea Marina. Nel 1968 gioc\u00f2 nelle giovanili della Juventus vestendo la maglia bianconera per tre anni, senza poi riuscire ad affermarsi nel grande calcio. Dal 1972 al 1974 gioca con il in Serie C. Successivamente ha giocato nell'Urbino Calcio, Montecchio Calcio e nella , prima di abbandonare l'attivit\u00e0 per dedicarsi all'insegnamento dell'Educazione Fisica.\nAllenatore.\nDopo essersi Diplomato con lode all'ISEF di Urbino con una Tesi sul \"Calcio: uno sport educativo\", inizi\u00f2 la carriera di allenatore nel corso degli anni ottanta, alla guida di formazioni dilettantistiche dell'Emilia-Romagna quali l'A.C. Bellaria Igea Marina e l'A.C. Costa del Sole. Approda nella U.S. Santarcangiolese (Campionato Interregionale, il massimo livello dilettantistico dell'epoca) e successivamente al mondo professionistico nel Forl\u00ec (C2 1986-87). Nel 1993 ottiene la licenza di Allenatore di 1\u00aa Categoria (UEFA PRO) con una tesi sul \"Pressing: dove, come, quando, perch\u00e9\".\nDal gennaio 1995 al dicembre 1996 \u00e8 stato il vice di Arrigo Sacchi nella nazionale italiana che partecip\u00f2 anche agli europei in Inghilterra.\nIn Serie B ha allenato Brescia, , Salernitana (dove sostitu\u00ec sia Franco Colomba sia, in un secondo momento, Zden\u011bk Zeman), . A cavallo delle esperienze in Serie B, Ha allenato in C1 il Monza, il Nola, la Casertana. Nella 2000-2001 fu promosso in Serie C1 con il Padova.\nDopo un'esperienza al Bellaria Igea Marina, in Serie C2, ritorn\u00f2 in Serie B con la . Il 3 dicembre 2007 \u00e8 stato ingaggiato dal , dove \u00e8 chiamato a sostituire l'esonerato Dino Pagliari. Viene esonerato il 14 gennaio 2008 per poi rientrare il 7 aprile 2008 avvicendando nuovamente Pagliari. Nell'estate 2008 ha assunto la guida del San Marino, ma ad ottobre viene sostituito da Mario Petrone.\nDiventa in seguito responsabile della \"Scuola Calcio Ferruccio Giovanardi\" di Bellaria Igea Marina e collabora con la FIGC come docente presso la Scuola Allenatori FIGC di Coverciano per la formazione di aspiranti allenatori nei corsi UEFA. Il 15 gennaio 2018 viene ufficializzato come nuovo selezionatore della nazionale sammarinese. Partecipa con la nazionale alla neonata UEFA Nations League 2018-19 . Nella competizione, viene inserita nella fascia D; perde due volte con Lussemburgo, Moldavia e Bielorussia, subendo 16 gol e senza andare a segno. Nella successiva UEFA Nations League 2020-21 la nazionale sammarinese \u00e8 inserita nel gruppo D2, insieme a Liechtenstein e Gibilterra, poi vincitrice del girone. Perde due partite ma ne pareggia altrettante, pure consecutive, interrompendo la striscia di sconfitte e riuscendo ad ottenere 2 punti storici. Nelle qualificazioni UEFA al Mondiale 2022 viene inserita nel gruppo con Inghilterra, Ungheria, Polonia, Albania e Andorra. Il 24 novembre 2021, con un comunicato, la federcalcio sammarinese annuncia il termine del mandato come commissario tecnico della nazionale .\n\u00c8 riconosciuto nel mondo calcistico come allenatore che ha contribuito alla formazione professionale di molti giovani atleti che si sono poi distinti in ambito nazionale. Ha fatto esordire e affermare giocatori come Maurizio Neri, Eugenio Corini, Luca Luzardi, Edoardo Bortolotti, Filippo Masolini, Paolo Ziliani, Gigi Di Biagio, Anselmo Robbiati, Michele Serena, Michele Brambilla, Cristian Molinaro, Cristiano Zanetti, Elvis Abbruscato, Simone Confalone, Federico Piovaccari e molti altri.\nStatistiche.\nStatistiche da allenatore.\nNazionale nel dettaglio.\n\"Statistiche aggiornate al 15 novembre 2021.\""}
{"id": "1109229", "revid": "287204", "url": "https://it.wikipedia.org/wiki?curid=1109229", "title": "Elisabetta della Trinit\u00e0", "text": "Beatificata nel 1984, \u00e8 stata proclamata santa da papa Francesco nel 2016.\nBiografia.\nNacque nel campo militare di Avord, nel distretto francese di Farges-en-Septaine (dipartimento di Cher), primogenita del capitano Joseph Catez e Marie Rolland. Il padre di \u00c9lisabeth mor\u00ec improvvisamente quando lei aveva sette anni.\nLa piccola \"Sabeth\", come la chiamava chi la conosceva, aveva un temperamento fin troppo vivace. Dopo aver ricevuto la prima comunione nel 1891, \u00c9lisabeth si fece pi\u00f9 moderata e aperta al rapporto con Dio (soprattutto con la Trinit\u00e0) e col mondo. Cominci\u00f2 a prestare servizio nel coro parrocchiale e a fare gesti di carit\u00e0 concreta, quale l'assistenza ai malati e insegnare il catechismo ai bambini che lavoravano in fabbrica.\nPresto \u00c9lisabeth, nonostante la forte opposizione materna e rifiutando numerose proposte di matrimonio, segu\u00ec la vocazione che la invitava ad entrare fra le Carmelitane scalze, nel monastero che si trovava a duecento metri dalla sua abitazione a Digione.\n\u00c9lisabeth entr\u00f2 nel Carmelo di Digione il 2 agosto 1901, prendendo il nome di \"Elisabetta della Trinit\u00e0\". Disse: \nCome in tutte le esperienze di spiritualit\u00e0, momenti di grande fervore si alternavano a periodi di estrema aridit\u00e0. Elisabetta nei suoi scritti tenne un resoconto della sua articolata situazione spirituale.\nAlla fine della sua vita incominci\u00f2 a riferirsi a s\u00e9 stessa come \"Laudem Glori\u00e6\" (\"Lode di gloria\"); voleva essere una continua lode di gloria a Dio. Questo nuovo nome che si era data era legato al rapporto che lei stessa affermava di aver instaurato con San Paolo, che definiva sua guida illuminatrice sulle strade di Dio. Soleva dire: \nElisabetta della Trinit\u00e0 mor\u00ec a ventisei anni, colpita dalla malattia di Addison, che all'inizio del XX secolo non era ancora curabile. Bench\u00e9 la sua morte fosse sicura, Elisabetta non si scoraggi\u00f2, anzi, accett\u00f2 di buon grado quello che - diceva lei - era un \"grande dono\". Le sue ultime parole furono: \nLa sua preghiera pi\u00f9 nota \u00e8 \"Mio Dio Trinit\u00e0 che adoro\", preghiera in cui profuse il suo amore alla Trinit\u00e0.\nCulto.\nFu beatificata da papa Giovanni Paolo II il 25 novembre 1984 (memoria liturgica il 9 novembre):\nIl 4 marzo 2016 papa Francesco ha promulgato il decreto con il quale ha riconosciuto come miracolosa e ottenuta per intercessione della beata Elisabetta della Trinit\u00e0 la guarigione, avvenuta nel 2002, di Marie-Paule Stevens, insegnante, affetta dalla sindrome di Goujerot-Sj\u00f6gren; la canonizzazione \u00e8 avvenuta il 16 ottobre 2016.\nElisabetta della Trinit\u00e0 \u00e8 una dei patroni dei malati e degli orfani."}
{"id": "1109230", "revid": "99067", "url": "https://it.wikipedia.org/wiki?curid=1109230", "title": "Quake IV", "text": ""}
{"id": "1109232", "revid": "123609797", "url": "https://it.wikipedia.org/wiki?curid=1109232", "title": "Giubileo ebraico", "text": "Nell'ebraismo, il giubileo (, \"yovel\") trova le sue radici nella Bibbia ebraica (\"Tanakh\") ed \u00e8 l'anno al termine dei sette cicli di \"Shemittah\" (anni sabbatici); secondo le normative bibliche aveva un impatto speciale sulla propriet\u00e0 terriera e la relativa gestione in Terra di Israele: la Legge di Mos\u00e8 (Torah) aveva fissato per il popolo ebraico un anno particolare, al termine di \"sette settimane di anni, cio\u00e8 sette volte sette anni; queste sette settimane di anni faranno un periodo di quarantanove anni\" (). Esiste comunque un dibattito se fosse il 49\u00ba anno (ultimo anno dei sette cicli sabbatici, citati come il Shabbat del Shabbat), o se fosse l'anno successivo (50\u00ba). Il giubileo ebraico tratta in gran parte di terra, propriet\u00e0, e diritti terrieri. Secondo Levitico, la celebrazione di quest'anno comportava, tra l'altro, la restituzione delle terre agli antichi proprietari, la remissione dei debiti, la liberazione di schiavi e prigionieri, il riposo della terra, e la misericordia divina particolarmente manifesta. letteralmente afferma:\nLe regole bibliche che si riferiscono agli anni sabbatici (\"shemittah\") sono tuttora osservate da molti ebrei religiosi nello Stato di Israele, ma le normative del giubileo non vengono osservate da molti secoli. Secondo la Torah, l'osservanza del giubileo si applica soltanto quando il popolo ebraico dimora in Terra di Israele ripartito nelle rispettive Trib\u00f9. Pertanto, dopo l'esilio della Trib\u00f9 di Ruben, della Trib\u00f9 di Gad e della Trib\u00f9 di Manasse (600 a.E.V.) il giubileo non \u00e8 pi\u00f9 applicabile.\nEtimologia.\nIl Septuaginta traduce la parola ebraica \"yovel\" con \"uno squillo della tromba di libert\u00e0\" (\u1f00\u03c6\u03ad\u03c3\u03b5\u03c9\u03c2 \u03c3\u03b7\u03bc\u03b1\u03c3\u03af\u03b1, \"afeseos semasia\"), e la Vulgata con il latino \"iobeleus\". Si ritiene che il termine italiano \"giubileo\" derivi dal lemma ebraico \"yobel\" (attraverso il latino \"jubilaeus\"), che a sua volta deriva da \"y\u014db\u0113l\", che significa \"montone\"; l'anno di giubileo era annunciato dal suono dello shofar (), un piccolo corno di montone utilizzato come strumento musicale, ancora oggi per esempio durante la ricorrenza di Yom Kippur.\nLa parola \u00e8 stata accostata al verbo latino \"i\u016bbil\u014d\", \"gridare di gioia\", che compare solo nel tardo latino ma precede la Vulgata e ha origini onomatopeiche o indoeuropee.\nOrigine e scopo.\nI biblisti sostengono che il giubileo sia uno sviluppo logico dell'anno sabbatico. Piuttosto che aspettare il 50\u00ba o 49\u00ba anno, il \"Codice deuteronomico\" richiede che gli schiavi ebrei siano liberati durante il loro 7\u00ba anno di servizio, e lo stesso ordina il \"Codice dell'Alleanza\" () che alcuni studiosi veterotestamentari considerano anticipi il \"Codice della Santit\u00e0\"; anche il Libro di Ezechiele, che alcuni studiosi considerano preceda il Codice della Santit\u00e0, fa riferimento ad un \"anno di libert\u00e0\" (), durante il quale la propriet\u00e0 \u00e8 restituita al proprietario originale (o ai suoi eredi, ), ma la parola \u05d3\u05e8\u05d5\u05e8 viene usata da Geremia per descrivere la liberazione degli schiavi durante l'anno sabbatico (), che diversi biblisti pensano implichi che Ezechiele si riferisca all'anno sabbatico. Si ipotizza che il trasferimento di questa normativa al 49\u00ba o 50\u00ba anno fosse un tentativo intenzionale per riflettere il fatto che Shavuot cade 50 giorni dopo Pesach, e segue le sette settimane del raccolto (Conteggio dell'Omer); questo parallelo \u00e8 considerato importante dalla Cabala ebraica.\nNormativa.\nLa normativa biblica riguardo all'anno del giubileo forma parte del \"Codice della Santit\u00e0\", che appare nella Torah come parte delle raccolte di leggi date sul Monte Sinai o Monte Horeb. Secondo tale normativa, il giubileo doveva essere annunciato dopo la conta dei 49 anni, creando pertanto l'ambiguit\u00e0 se il giubileo fosse entro il 49\u00ba anno, o lo seguisse come intercalazione (embolismo) nel cicli sabbatici dei 7 anni; gli studiosi veterotestamentari e le fonti rabbiniche classiche dissentono sulla questione.\nIl requisito biblico \u00e8 che l'anno giubilare dovesse essere trattato come un anno sabbatico, con la terra a riposo, ma richiedeva anche la restituzione obbligatoria di tutti i beni ai proprietari originali o ai loro eredi, eccezione fatta per le case di laici all'interno delle citt\u00e0 entro le mura, oltre all'affrancamento di tutti i servi israeliti.\nLe regole bibliche affermano che la terra debba riposare un \"Shabbat\" quando i Figli di Israele fossero arrivati nel territorio che Dio aveva loro dato. Il \"Seder Olam Rabbah\" (secondo secolo), affermava che questo versetto significasse che il conteggio non doveva iniziare fino a dopo che gli israeliti avessero ottenuto il controllo di Canaan, che il \"Seder Olam\" poneva a 14 anni dopo la loro entrata nel territorio. Questa interpretazione \u00e8 stata in gran parte adottata da susseguenti studi rabbinici. Uno dei motivi di questa interpretazione del testo levitico era che se il conteggio iniziava prima che la terra fosse stata completamente conquistata, diveniva necessario che gli Israeliti restituissero la terra ai Cananei entro 50 anni; preoccupazioni nazionalistiche simili circa l'impatto del giubileo sulla propriet\u00e0 terriera sono state sollevate in tempi moderni da coloni sionisti coloni. Da un punto di vista giuridico, la legge del giubileo in effetti bandiva la vendita di terra come propriet\u00e0 assoluta, mentre la terra poteva solo essere affittata per non pi\u00f9 di 50 anni. La normativa biblica continua specificando che il prezzo della terra doveva essere proporzionale a quanti anni rimanevano prima del giubileo, diventando pi\u00f9 conveniente man mano che l'anno giubilare si avvicinava.\nDurata del ciclo.\nPoich\u00e9 il 49\u00ba anno era gi\u00e0 un anno sabbatico, la terra doveva esser lasciata incolta in tale periodo, ma se anche il 50\u00ba anno doveva essere rispettato, come giubileo, allora per due anni nessun raccolto era disponibile, e solo i frutti estivi erano accessibili per l'anno seguente, creando quindi un pi\u00f9 grande rischio di carestia; Giuda il Principe asseriva che l'anno giubilare fosse identico al 49\u00ba anno sabbatico. Tuttavia, la maggioranza dei rabbini classici credevano che la frase biblica \"dichiarerete santo il cinquantesimo anno\" () insieme alla promessa biblica che \"in vostro favore io disporr\u00f2 un raccolto abbondante per il \"sesto anno\" ed esso vi dar\u00e0 frutti per tre anni\" () implica che l'anno giubilare fosse il 50\u00ba anno. L'opinione dei Geonim, e generalmente di autorit\u00e0 successive, era che prima della cattivit\u00e0 babilonese il giubileo fosse l'intercalazione del 50\u00ba anno, ma dopo che la cattivit\u00e0 fin\u00ec il giubileo venne praticamente ignorato, fatta eccezione per il suono del shofar, e coincideva con il 49\u00ba anno sabbatico; la ragione era che il giubileo dovesse essere osservato quando gli ebrei controllavano tutta Canaan, inclusi i territori della Trib\u00f9 di Ruben e quella di Gad e la parte orientale della Trib\u00f9 di Manasse.\nLa durata del ciclo giubilare continua ad essere d'interesse per la ricerca biblica moderna, come anche la questione della praticit\u00e0 della normativa, e se fu mai attivata su base nazionale. Riguardo alla lunghezza del ciclo, tre importanti studi accademici sono stati dedicati alla questione e sono d'accordo nell'affermare che durasse 49 anni, mentre dissentono sull'interpretazione di altre problematiche connesse. Le ragioni fornite da questi autori a supporto del ciclo di 49 anni sono sia testuali (esaminando tutti i rispettivi testi biblici), sia pratiche. Il documento calendariale \"4Q319\" presente nei Manoscritti del Mar Morto espone molto chiaramente i cicli giubilari.\nDate secondo il calcolo talmudico.\nLa tabella riporta le date degli anni sabbatici e del giubileo, secondo i calcoli del Talmud.\nDate secondo alcuni moderni esegeti.\nSecondo il Talmud (Arakin 12b) la visione di Ezechiele ebbe luogo nel giorno di inizio del 17\u00b0 giubileo. Poich\u00e9 la visione era avvenuta il 10 Tishri del quattordicesimo anno dopo la caduta di Gerusalemme, cio\u00e8 nel 574 a.C., il primo giubileo, cio\u00e8 l'ingresso in Canaan, si sarebbe svolto nel 1406 a.C. Questa data \u00e8 in buon accordo con la cronologia biblica derivata dagli esegeti utilizzando le durate indicate nei Libri dei Re.\nSignificato teologico.\nIl testo del Levitico sostiene che il giubileo esisteva perch\u00e9 la terra era propriet\u00e0 di Yahweh, ed i suoi occupanti erano soltanto dei forestieri o affittuari, pertanto la terra non doveva essere venduta per sempre. Fonti midrashiche affermano che il giubileo era stato creato per conservare la suddivisione originale della terra tra le Trib\u00f9 israelite, come testimonia la tradizione rabbinica che il giubileo non doveva essere imposto finch\u00e9 gli Israeliti fossero stati in controllo di Canaan. Levitico afferma anche che gli Israeliti erano i servitori di Yahweh, che i rabbini classici considerarono una giustificazione della manomissione degli schiavi israeliti durante il giubileo, usando l'argomentazione che nessun uomo deve avere due padroni, e quindi, come servi di Yahweh, gli Israeliti non devono essere anche servitori degli uomini.\nUn'altra interpretazione teologica sul giubileo \u00e8 spiegata dalla monografia dello studioso Andrew Steinmann sulla cronologia biblica. Steinmann discute a lungo delle testimonianze relative ai vari anni sabbatici preesilici, e come cadessero tutti in un numero integrale di periodi settennali prima del giubileo di Ezechiele. Nota inoltre che la data dell'ingresso nel territorio sottesa dal giubileo di Ezechiele (il diciassettesimo) \u00e8 in accordo con la data calcolata da e . Queste considerazioni cronologiche sono di solito trascurate nelle discussioni della normativa relativa al giubileo e agli anni sabbatici, ma Steinmann ne evidenzia l'importanza teologica come segue:"}
{"id": "1109235", "revid": "1543377", "url": "https://it.wikipedia.org/wiki?curid=1109235", "title": "Coppa Intercontinentale (calcio a 5)", "text": "La Coppa Intercontinentale di calcio a 5 (ingl. \"Intercontinental Futsal Cup\") \u00e8 la denominazione del pi\u00f9 importante trofeo mondiale di calcio a 5 per club. Il trofeo venne assegnato per la prima volta nel 1997 a Porto Alegre tra otto formazioni provenienti da Nord America, Sud America ed Europa, prendendo il posto del Mondiale per club organizzato dalla FIFUSA. Dal 2004 la competizione \u00e8 posta sotto l'egida della FIFA, che la organizza a cadenza annuale; nel 2009, 2010 e 2017 la coppa non si \u00e8 disputata.\nLa squadra pi\u00f9 titolate della manifestazione \u00e8 l'Inter, con 5 successi.\nL'epoca dello scontro diretto.\nNella seconda edizione svolta in Russia, la formula fu cambiata, e la coppa fu giocata tra il miglior club del Sud America ed il vincitore dell'European Champions Tournament. Dopo tre gare seguite in media da pi\u00f9 di seimila persone, fu il Dina Mosca ad avere la meglio sui campioni uscenti dell'Ulbra. La coppa rimase con formula a scontro diretto anche per l'anno 1998 quando il futsal brasiliano si prese la rivincita grazie all'Atl\u00e9tico Mineiro che a Mosca batt\u00e9 sull'arco delle tre gare i padroni di casa della Dina. L'anno successivo a Mosca si ripet\u00e9 il medesimo copione: moscoviti sconfitti e brasiliani in festa, stavolta fu l'Ulbra a vincere sulla distanza delle due gare ed a laurearsi campione del mondo.\nIl girone finale.\nLa Coppa Intercontinentale non cambia sede nemmeno per il 2000, Mosca ospita quattro formazioni di sicuro valore come l'Atletico Mineiro, l'Ulbra campione del mondo, la Dinamo Mosca ed i campioni d'Europa del Segovia, sono proprio questi ultimi che vincono il girone e si laureano campioni del mondo. La formula non varia n\u00e9 sede n\u00e9 formula per l'anno successivo, quando sono di nuovo i brasiliani dell'Ulbra a vincere la loro terza Intercontinentale mettendo in fila Dina, Segovia e Inter.\nIl patrocinio della FIFA.\nLa Coppa rimane ferma per le stagioni 2002 e 2003 fino alla decisione del massimo organismo del calcio mondiale di patrocinare nuovamente la manifestazione. A Barcellona dal 19 febbraio al 22 febbraio 2004 si accendono i riflettori sulle sei formazioni campioni dei rispettivi continenti: Carlos Barbosa, Action 21 Charleroi, i marocchini dell'Ajax de Tanger, Castell\u00f3n, i giapponesi del e gli statunitensi del World United FC. La vittoria finale \u00e8 ad appannaggio dei brasiliani del Carlos Barbosa che sconfiggono il Castell\u00f3n 6-3.\nLa Coppa anche per l'edizione 2005 rimane in Spagna, a Puertollano, e finalmente \u00e8 una squadra di casa a spezzare il dominio brasiliano: l'Inter batte il Jaragu\u00e1 per 5-2 ed avvia un ciclo vittorioso che si ripeter\u00e0 per altri 3 anni."}
{"id": "1109236", "revid": "1543377", "url": "https://it.wikipedia.org/wiki?curid=1109236", "title": "Il carro da fieno", "text": "Il carro da fieno (\"The Hay Wain\") \u00e8 un dipinto a olio su tela (130,2x185,4\u00a0cm) di John Constable, databile al 1821 e conservato nella National Gallery di Londra.\nStoria.\nA Londra.\nMostrandosi memore della lezione di Pieter Paul Rubens e Thomas Gainsborough, i due pittori dal quale attinse per la ricerca degli effetti di luce e di atmosfera e per il tema del carro, John Constable esegu\u00ec \"Il carro da fieno\" nel 1821, esponendolo il maggio dello stesso anno alla Royal Academy in Somerset House con il titolo \"Landscape: Noon\" (\"Paesaggio: Mezzogiorno\").\n\"Il carro da fieno\", pur non trovando acquirenti, conobbe uno strepitoso successo. Th\u00e9odore G\u00e9ricault vide l'opera alla Royal Academy e, pur non facendone nessun cenno nei propri taccuini da viaggio, ne parl\u00f2 molto entusiasticamente con l'amico Eug\u00e8ne Delacroix una volta ritornato in Francia. Amed\u00e9e Pichot ammir\u00f2 impetuosamente \u00abla dolce magia dei pennelli di Constable\u00bb e l'\u00abumida freschezza che si crede di respirare vicini ai suoi paesaggi\u00bb e Charles Nodier annot\u00f2 nelle sue memorie di viaggio:\nAl \"Salon\" di Parigi.\nGli entusiastici commenti di G\u00e9ricault, Pichot e Nodier sollecitarono John Arrowsmith (mercante d'arte e gallerista parigino di origini inglesi) a tentare di acquistare \"Il carro da fieno\" per settanta ghinee, senza riuscirci perch\u00e9 Constable ne voleva almeno centocinquanta. L'obiettivo di Arrowsmith era quello di far esporre la tela al \"Salon\" di Parigi dell'estate 1824: pertanto, si dimostr\u00f2 disposto a spendere duecentocinquanta ghinee a patto che Constable gli cedesse un altro quadro, \"Veduta della Stour\". L'accordo fu sottoscritto il 15 aprile 1824:\nAppena giunta a Parigi l'opera fu esposta presso la galleria personale di Arrowsmith al n. 1 di rue de la Grange-aux-Belles: tra i primi ad ammirarla vi fu Eug\u00e8ne Delacroix che arriv\u00f2 a commentare: \u00abConstable mi fa un gran bene\u00bb. Venne infine ammessa nel \"Salon\", aperto il 24 agosto 1824: il successo che riscosse fu sfolgorante, anche se fu accompagnato dalle virulente critiche degli artisti classicisti, i quali biasimarono la preminenza del colore rispetto al disegno, le modalit\u00e0 di applicazione del colore con la giustapposizione di tocchi e la presenza di forme abbozzate e non definite. Stendhal, invece, raccomand\u00f2 a Constable di immortalare \u00abuno scenario splendido, come l\u2019imboccatura della valle della Grande-Chartreuse, vicino a Grenoble, e non [...] un carro da fieno che attraversa a guado un canale d\u2019acqua stagnante\u00bb: ci\u00f2 malgrado, fu anche egli prodigo di plausi, tanto che nel \"Journal de Paris\" 16 ottobre scrisse:\nIl \"Salon\" si chiuse nel gennaio 1825 con la visita regia di Carlo X di Borbone, re di Francia, il quale assegn\u00f2 a Constable una medaglia d\u2019oro in virt\u00f9 del pregio artistico del \"Carro da fieno\". Ci\u00f2 malgrado, dopo la chiusura del \"Salon\" la tela rimase invenduta nella galleria di Arrowsmith per tre anni: fu solo nel 1828 che fu acquistata da Jean-Fran\u00e7ois Boursault-Malherbe, direttore di teatro e amante di fiori e giardini. Alla sua morte l'opera pass\u00f2 intorno al 1838 a Edmund Higginson, per poi trovare la sua collocazione definitiva nella National Gallery di Londra, ove giunse nel 1886 dopo vari passaggi di propriet\u00e0.\nDescrizione e stile.\nIl dipinto \u00e8 ambientato nella campagna inglese del Suffolk, nelle immediate vicinanze del fiume Stour, dove era collocato il mulino di Flatford, propriet\u00e0 del padre di Constable, Golding. In primo piano due contadini guadano il basso corso d'acqua conducendo un carro da fieno vuoto trainato da cavalli: il carro \u00e8 forse fermo nei flutti per far raffreddare i cerchioni metallici delle ruote, o magari per far riposare e abbeverare il cavallo. A lato del ruscello si scorge un cane, indeciso se raggiungere il padrone tuffandosi in acqua o rimanere prudentemente sulla sponda del fiume. In lontananza si vedono i lavoratori nei campi, piccoli come puntini, che stanno mietendo il fieno: il carro fa probabilmente la spola tra i campi e la fattoria per depositare quanto raccolto. Tra le altre figure visibili vi sono una donna che attinge acqua per una casa nelle vicinanze e un ragazzo che sta lanciando una lenza.\nNella scena ritratta in questo dipinto vi \u00e8 un sereno equilibrio tra gli elementi naturali e quelli artificiali: la casa, che si erge in una delle anse del ruscello, sembra infatti quasi confondersi con la cortina di alberi circostante. La parte superiore del quadro \u00e8 invece occupata da un cielo solcato da nuvole violente e procellose, che in questa tela assurgono a elemento scenografico maggiore: Constable non si sofferma solo sulla loro forma evanescente, bens\u00ec ne indaga anche le qualit\u00e0 luministiche e i tonalismi atmosferici, cos\u00ec da caricare l'intero paesaggio di una notevole intensit\u00e0 lirica.\nDal punto di vista tecnico, il colore qui \u00e8 steso con pennellate sporche e filamentose, a causa delle quali l'occhio non riesce a cogliere una simulazione spaziale precisa a una visione ravvicinata: \u00e8 solo guardando l'opera da una certa distanza che essa acquisisce maggior suggestione e senso di verit\u00e0. Impiegando questa tecnica Constable rese le immagini del quadro particolarmente vive e dinamiche, facendo s\u00ec che lo spettatore possa sentirsi emotivamente trascinato nella scena bucolica effigiata. Fu lo stesso Nodier che not\u00f2 questa particolare tecnica d'esecuzione osservando il dipinto alla Royal Academy:\nNotevoli, infine, le qualit\u00e0 luministiche del dipinto, ottenute impiegando la tecnica appena descritta. L'intera scena, infatti, \u00e8 valorizzata dalla luce che sembra vibrare autonomamente, accarezzando i prati, penetrando nelle frondose chiome degli alberi e riflettendosi sul velo d'acqua del ruscello."}
{"id": "1109238", "revid": "793629", "url": "https://it.wikipedia.org/wiki?curid=1109238", "title": "Provincia di B\u00e9ja\u00efa", "text": " \nLa provincia di B\u00e9ja\u00efa o Bugia (trascritto anche Bejdaia e in altri modi; in berbero Vgaiet) \u00e8 una delle 48 province dell'Algeria; prende il nome dal suo capoluogo B\u00e9ja\u00efa. La wilaya si estende per una superficie di 3.329\u00a0km\u00b2, con una popolazione di poco inferiore al milione di abitanti. Il suo territorio \u00e8 interamente compreso nella regione storica della Cabilia, in cui tuttora si parla cabilo (regione che per\u00f2 attualmente non ha alcun riconoscimento amministrativo). Confina a ovest con le wilaya di Tizi-Ouzou e di Bouira, a sud con quelle di Bouira, Bordj Bou Arreridj e Msila, ad est con le wilaya di S\u00e9tif e Jijel, a nord con il mar Mediterraneo.\nPopolazione.\nLa provincia conta 912.577 abitanti, di cui 465.612 di genere maschile e 446.965 di genere femminile, con un tasso di crescita dal 1998 al 2008 dello 0.6%.\nSuddivisione amministrativa.\nNella tabella sono riportati i comuni della Provincia, suddivisi per distretto di appartenenza."}
{"id": "1109239", "revid": "729019", "url": "https://it.wikipedia.org/wiki?curid=1109239", "title": "Autostrada A35 (Italia)", "text": "L'autostrada A35, nota anche con la sigla BreBeMi dalle iniziali delle tre province interessate Brescia, Bergamo e Milano, collega le citt\u00e0 di Brescia e Milano con un percorso posizionato pi\u00f9 a sud rispetto al tracciato dell'autostrada A4. L'A35 \u00e8 gestita dalla omonima societ\u00e0 Brebemi.\nStoria.\nNonostante il collegamento tra il capoluogo lombardo e Brescia sia gi\u00e0 assicurato dall'autostrada della Serenissima, la A4, la necessit\u00e0 di prendere in considerazione una soluzione alternativa si \u00e8 mostrata di anno in anno pi\u00f9 impellente. Questo perch\u00e9 il tratto in questione della suddetta autostrada presenta volumi di traffico particolarmente consistenti, essendo percorso mediamente da veicoli al giorno, con punte di . Ad aggravare la situazione \u00e8 il transito di molti mezzi pesanti (punte di al giorno).\nIn considerazione di questi elementi si decise in primo luogo di portare le corsie del tratto dell'A4 Milano-Bergamo a 4 per senso di marcia pi\u00f9 corsia di emergenza, ampliamento completato nel 2007. L'autostrada diretta avrebbe comunque consentito un risparmio in termini di chilometri percorsi, in virt\u00f9 del tracciato che permettesse di evitare la deviazione verso nord per toccare Bergamo e la successiva discesa verso sud per Brescia o Milano.\nSi \u00e8 cominciato a parlare di un collegamento autostradale diretto tra le due citt\u00e0 all'inizio degli anni novanta. Dal primo studio di prefattibilit\u00e0 (1996) si sono succeduti uno studio d'approfondimento, due studi di fattibilit\u00e0 (1999 e 2000) e infine un progetto preliminare, posto come base per la gara d'appalto. Dal 2001, anno di presentazione del progetto preliminare, al 2009, si \u00e8 svolto l'iter autorizzativo. Dopo il parere positivo del CIPE e la conseguente delibera (2005), il progetto definitivo \u00e8 stato approvato il 26 giugno 2009.\nI lavori di costruzione sono iniziati il 22 luglio 2009 e sono terminati nella primavera del 2014. L'autostrada \u00e8 stata inaugurata, contestualmente all'apertura del tratto ARCO TEEM della Tangenziale Est Esterna di Milano (A58), come da programma, il 23 luglio 2014, alla presenza del presidente del Consiglio dei Ministri Matteo Renzi, del ministro dei trasporti Maurizio Lupi e del presidente della Regione Lombardia, Roberto Maroni.\nDa quando \u00e8 stato aperto l'intero tratto della A58 (16 maggio 2015) la A35 ha avuto, nelle settimane immediatamente successive, un aumento del traffico di circa il 30%.\nIl 13 novembre 2017 \u00e8 stato attivato l'ultimo tassello mancante dell'intero sistema: il collegamento diretto con l'Autostrada A4 nelle immediate vicinanze della citt\u00e0 di Brescia.\nI costi.\nL'autostrada, che la societ\u00e0 di gestione dichiara essere stata realizzata in finanza di progetto, aveva un costo preventivato di circa 800 milioni di euro, a carico dei privati che pianificavano il rientro della cifra investita tramite l'incasso dei pedaggi; al momento dell'inaugurazione, tuttavia, i costi erano lievitati fino a milioni di euro, in gran parte coperti dalla Banca europea degli investimenti (prestito da 700 milioni) e dalla Cassa depositi e prestiti (820 milioni).\nInoltre l'elevato pedaggio (circa 15 eurocent/km contro i 7 dell'A4 che copre lo stesso percorso) e il fatto che l'autostrada sia sostanzialmente un doppione del preesistente tratto di A4 che collega Milano a Brescia hanno fatto s\u00ec che il traffico previsto di 60\u00a0000 veicoli al giorno, ritenuto necessario per rientrare dell'investimento in tempi ragionevoli, non sia mai stato raggiunto, attestandos\u00ec invece sulle 20\u00a0000 unit\u00e0; il governo italiano, con la legge finanziaria del 27 dicembre 2014, e la Regione Lombardia hanno quindi stanziato complessivamente 360 milioni di euro; il primo, sotto la denominazione di \"Fondo interconnessione tratte autostradali\", ha stanziato 300 milioni erogabili in quindici \"tranche\" annuali di 20 milioni dal 2017 al 2031, mentre la seconda ha stanziato 60 milioni; la manovra \u00e8 stata ampiamente criticata da vari politici e da Legambiente, che hanno sottolineato sia l'inutilit\u00e0 dell'autostrada, incapace di finanziarsi con il proprio traffico, sia l'inopportunit\u00e0 di finanziare con denaro pubblico un'opera approvata sotto la condizione che dovesse essere interamente finanziata da privati; per quanto riguarda altres\u00ec i finanziamenti promessi dalla Regione Lombardia, le polemiche hanno riguardato l'inopportunit\u00e0 di elargire 60 milioni di euro a una struttura in perdita invece di finanziare sanit\u00e0 e istruzione pubblica nella Regione.\nLe societ\u00e0 coinvolte.\nLa Societ\u00e0 di Progetto Brebemi S.p.A. ha per oggetto la progettazione, costruzione e gestione dell'opera.\nEssa \u00e8 controllata da: \nLa societ\u00e0 Concessioni Autostradali Lombarde S.p.A. (50% ANAS, 50% Infrastrutture Lombarde che \u00e8 al 100% della regione Lombardia) ha per oggetto il \"monitoraggio dell'iter approvativo della Convenzione Unica di Concessione, il monitoraggio delle attivit\u00e0 di Brebemi preliminari all'elaborazione del progetto definitivo, attivit\u00e0 tecniche connesse all'accordo di Programma promosso da Regione Lombardia, rilascio/diniego attestazioni di compatibilit\u00e0 tecnica di interventi urbanistici in fascia di salvaguardia\".\nDal punto di vista esecutivo l'opera \u00e8 stata realizzata dal consorzio emiliano BBM (costituito dalle imprese Pizzarotti, Consorzio Cooperative Costruzioni e Unieco) in qualit\u00e0 di contraente generale dell'appalto affidato dalla concessionaria Brebemi s.p.a. Il contratto \u00e8 stato firmato nell'ottobre 2009.\nDescrizione del tracciato.\nLa A35 costituisce una connessione diretta tra Brescia e Milano, rispetto all'A4, in quanto passando per la bassa bergamasca attraverso Treviglio, evita la deviazione verso nord della \"Serenissima\" per raggiungere Bergamo.\nConsiderando lo sviluppo dell'opera da est a ovest, l'inizio della BreBeMi si situa in collegamento diretto sull'autostrada A4, poco dopo il casello di Brescia Ovest (barriera di Castegnato). L'autostrada riceve anche il traffico proveniente dalla Tangenziale Sud di Brescia, la SP BS 11. Sino al 13 novembre 2017 l'inizio della A35 si trovava sulla SP 19 al confine tra la frazione Pedrocca di Cazzago San Martino e Travagliato, come proseguimento di un raccordo A35-Tangenziale Sud di Brescia. Inizialmente questo raccordo era classificato come strada extraurbana secondaria di 7,2\u00a0km, ma \u00e8 stato riqualificato in un collegamento autostradale nel contesto dell'interconnessione con l'A4: in pratica il precedente raccordo \u00e8 stato trasformato in proseguimento dell'autostrada A35 sino alla connessione con la A4, con l'aggiunta di nuove uscite e svincoli nonch\u00e9 la barriera in entrata dalla A4.\nDopo aver incontrato la barriera di esazione di Castegnato, inaugurata nel novembre 2017 con il resto dell'interconnessione A35-A4, l'autostrada incontra l'inizio della corda molle (A21 racc) ovvero il raccordo Ospitaletto (sulla A4) \u2013 Poncarale (sulla A21) \u2013 Montichiari Aeroporto, in parte gi\u00e0 riqualificato ad autostrada.\nL'A35 prosegue verso ovest attraverso 6\u00a0km di autostrada senza pedaggio fino al raggiungimento della barriera di esazione Chiari est. Prima della barriera vi sono i caselli liberi (ovvero senza stazione) di Travagliato Est e Ovest (riqualificati in uscite autostradali grazie all'interconnessione con l'A4), di Rovato e successivamente di Castrezzato. In direzione Milano appena prima della barriera c'\u00e8 pure l'uscita Chiari est.\nLa BreBeMi, nel suo tratto a pedaggio, ha sei svincoli di uscita, uno sviluppo di 42\u00a0km, tre viadotti (funzionali al guado dei fiumi Oglio, Serio e Adda) e una galleria (sottopassaggio della ex SS 11 e della linea ferroviaria AV/AC Milano-Brescia tra i caselli di Treviglio e Caravaggio). L'autostrada confluisce poi nella tangenziale Est Esterna di Milano (A58) nel territorio compreso tra Melzo e Pozzuolo Martesana. Per raggiungere Milano, dalla TEEM si potr\u00e0 procedere lungo due strade provinciali esistenti riqualificate in superstrade: la strada provinciale SP 14 Rivoltana a sud (nel tratto Liscate-viale Forlanini) e la strada provinciale SP 103 Cassanese a nord (nel tratto Melzo-tangenziale Est A51, via Rombon). Il collegamento tra la A58 e il tratto riqualificato della SP 14 Rivoltana \u00e8 assicurato dal tratto di strada extraurbana principale Variante di Liscate, che si sviluppa per 4\u00a0km dal comune di Comazzo e quello di Liscate, dove \u00e8 situata la seconda barriera di pedaggio.\nL'autostrada oggi.\nA quasi 5 anni dall'apertura dell'autostrada \u00e8 stata eseguita da Agici (febbraio 2019) una valutazione ACB (analisi costi benefici) i cui risultati sono parzialmente positivi. Questo \u00e8 dovuto a un moderato aumento di transiti, alla decisione di alcune grandi aziende di aprire sedi lungo l'autostrada e alla riduzione di traffico nelle strade locali della zona.\nCaratteristiche tecniche.\nLo sviluppo complessivo della BreBeMi \u00e8 di 62,1\u00a0km, cos\u00ec ripartiti:\nTra le dotazioni dell'autostrada, sono presenti caselli completamente automatizzati, un impianto di illuminazione (con sistemi avanzati di segnalazione nell'asfalto) lungo tutto il tracciato \u2013 ritenuto necessario per le frequenti nebbie che investono il territorio interessato \u2013 quattro aree di servizio, due aree di sosta e parcheggio, nonch\u00e9 centri di manutenzione e un centro operativo della Brebemi SpA. L'intera autostrada \u00e8 costituita da tre corsie per senso di marcia pi\u00f9 corsia d'emergenza. Il tratto tra la TEEM e la SP 14 Rivoltana \u00e8 invece costituito da due corsie per senso di marcia pi\u00f9 corsia d'emergenza.\nProgetti correlati.\nI progetti legati alla realizzazione dell'autostrada direttissima Brescia-Milano riguardano per lo pi\u00f9 l'accessibilit\u00e0 del capoluogo lombardo da est. Sono inclusi nel progetto BreBeMi, e risultano a carico dell'omonima societ\u00e0, gli ampliamenti a due corsie per senso di marcia con carreggiate separate della SP 14 Rivoltana e della SP 103 Cassanese.\nPer quanto riguarda la SP 14, l'adeguamento riguarder\u00e0 il tratto compreso tra Liscate (punto d'arrivo della BreBeMi diramazione, con collegamento alla TEEM) e la A51 \u2013 tangenziale est in prossimit\u00e0 dello svincolo per Linate \u2013 Viale Forlanini.\nA proposito della SP 103, invece, l'onere dell'ampliamento a due corsie per senso di marcia \u00e8 diviso tra la societ\u00e0 appaltatrice della BreBeMi e la provincia di Milano. L'opera interesser\u00e0 la strada provinciale dallo svincolo TEEM di Pozzuolo Martesana (poche centinaia di metri a nord dell'imbocco della BreBeMi) all'innesto con la A51\u00a0\u2013 tangenziale est, in corrispondenza dello svincolo di Lambrate.\nRiassumendo, l'accesso alla BreBeMi da Milano nord avverr\u00e0 tramite la SP 103 convertita in superstrada da Lambrate (A51) a Pozzuolo Martesana (TEEM), nonch\u00e9 tramite la stessa TEEM, funzionale al progetto BreBeMi nel tratto tra il suddetto svincolo e l'interconnessione con la nuova autostrada (tra Pozzuolo Martesana e Melzo). L'accesso alla BreBeMi da Milano sud sar\u00e0 invece garantito dalla SP 14 (anch'essa convertita in superstrada) tra viale Forlanini e Liscate, dove si dovr\u00e0 imboccare la variante di Liscate fino alla TEEM (Comazzo) e poi percorrere 4\u00a0km di TEEM in direzione nord, fino alla gi\u00e0 menzionata interconnessione posta tra Pozzuolo Martesana e Melzo.\nAnche in provincia di Bergamo sono previsti lavori di collegamento con la viabilit\u00e0 ordinaria composti essenzialmente da raccordi e rotonde. In particolare, \u00e8 stata costruita una bretella da Brebemi per collegare anche l'alto cremasco (sul confine con la provincia di Bergamo) con la A35.\nNel versante bresciano, i progetti aperti riguardano l'ampliamento della viabilit\u00e0 tra tangenziale sud di Brescia, SP 19-raccordo A21 (corda molle), SP BS 11 (ex SS 11 Padana Superiore), SP BS 510 (Brescia-Iseo): i lavori prevedono la costruzioni di bretelle, svincoli, raccordi, rotonde e ampliamenti di carreggiata. Sinteticamente, il progetto (suddiviso in vari lotti) si chiama \"Tangenziale Sud Brescia, bretella di connessione alla SP BS 510 ed ex SS 510\" e fa capo a Brebemi S.p.A.\n\u00c8 inoltre prevista la costruzione di un raccordo (Interconnessione Pedemontana BreBeMi) a caratteristiche autostradali tra la BreBeMi e l'autostrada Pedemontana con un tracciato parallelo alla Tangenziale Est Esterna di Milano. Questo raccordo \u00e8 parte della futura autostrada Bergamo-Treviglio-Lodi."}
{"id": "1109241", "revid": "1315661", "url": "https://it.wikipedia.org/wiki?curid=1109241", "title": "Ghostface", "text": "Ghostface \u00e8 il personaggio immaginario noto per essere il serial killer nella saga di \"Scream\".\nLa maschera.\nLa maschera \u00e8 stata creata nel 1991 ed \u00e8 sotto licenza della \"Funworld\". \u00c8 diventata famosa grazie alla saga di Scream in cui l'assassino la usa insieme a una lunga tunica nera per celare la sua identit\u00e0. La tunica che usano in tutti i film non \u00e8 quella della Funworld, bens\u00ec una totalmente fatta a mano. Nel primo film la tunica \u00e8 realizzata a guisa di cacolla con ampio cappuccio sfoderato e ha delle frange rettangolari (in totale 3) ciascuna divisa in due parti asimmetriche, con una differenza di 10,7 centimetri di lunghezza l'una dall'altra, e una trina trasversale sulla parte in basso del vestito anteriormente ortogonale all'orlo inferiore, ed \u00e8 glitterata. Successivamente dal secondo fino al quarto useranno una cappa sempre ornata di lustrini ad elevata coprenza, con delle frange rotonde e dei rettangoli incrociati sulla parte inferiore dell'abito pi\u00f9 una scollatura toroidale inversa che va dal collo fino al baricentro, all'interno di essa \u00e8 presente la striscia estroversa di velcro che permette di allacciarlo/slacciarlo facilmente.\n\u00c8 stato chiamato Ghostface (faccia di fantasma) per la forma della maschera con cui il serial killer cela la sua faccia, che ricorda \"L'urlo\" di Munch. L'altro nome con cui \u00e8 conosciuto, soprattutto nei primi film, \u00e8 \"Il killer di Woodsboro\", dalla citt\u00e0 in cui agiva.\nLa maschera compare in tutti e 5 i film della saga cinematografica e ha fatto alcuni cameo e alcune apparizioni anche in altri show. Nel 2019 viene riutilizzata per la serie \"Scream: Resurrection\". Per ogni film e per la serie televisiva, sono state usate varie versioni della maschera, leggermente differenti ma ispirate tutte al modello originale.\nCaratteristiche.\nSolitamente prima di estrarre i visceri dall'addome delle sue vittime con un coltello modello \"Buck 120\", le intrattiene al telefono con varie domande; generalmente si pensa che le sue domande siano inerenti ai film horror, ma in realt\u00e0 in sole dieci telefonate le ha fatte (Casey e Sidney in \"Scream\", CiCi e Randy in \"Scream 2\", Sarah in \"Scream 3\", Jill, Olivia e Kirby in \"Scream 4,\" Tara e Judy in \"Scream\" del 2022). Ha dimostrato sempre (chiunque lo impersonasse), di avere una notevole agilit\u00e0, grande forza e resistenza fisica, il talento nel giocare con la suspense e soprattutto di avere una particolare velocit\u00e0 nello scomparire nei rari momenti di difficolt\u00e0, quasi a sembrare un vero e proprio fantasma.\nGli assassini.\nNel primo film sono stati in due a ricoprire i panni di Ghostface: Billy Loomis (Skeet Ulrich) e Stu Macher (Matthew Lillard). Billy aveva motivi di risentimento verso Sidney Prescott (Neve Campbell) perch\u00e9 sua madre era andata a letto con il padre di Billy portando cos\u00ec i suoi genitori al divorzio. Billy uccise la signora Prescott e lo fece sembrare un delitto con stupro e fu accusato dell'omicidio Cotton Weary, l'ultima persona con cui era stata a letto. Lo scopo di Billy \u00e8 quindi di ottenere una vendetta nei confronti di Sidney, mentre per quanto riguarda Stu \u00e8 la insana volont\u00e0 di apparire come una giovane vittima di un sistema influenzato negativamente dalla violenza e anche per l'amore non ricambiato che provava per Sidney. Nel film poi vi \u00e8 anche la stessa Sidney a vestire, solo per una scena, i panni del suo acerrimo nemico.\nAnche nel secondo film gli assassini sono due. Uno \u00e8 la madre di Billy, la Sig.ra. Debbie Loomis (Laurie Metcalf) che \u00e8 la mente di tutto, vuole uccidere Sidney per vendicare la morte di suo figlio. Per compiere tutti gli omicidi, si serve di uno psicopatico Mickey Altieri (Timothy Olyphant), che finge di essere amico di Sidney e la cui vera ossessione \u00e8 il processo che ne conseguir\u00e0 e la portata mediatica dello stesso, nel quale essere protagonista.\nNel terzo film l'assassino \u00e8 uno solo: il fratellastro di Sidney, Roman Bridger (Scott Foley). Si scopre che in realt\u00e0 era stato lui ad orchestrare tutto nei tre film, iniziando col convincere Billy che la madre di Sidney era stata con suo padre. Fece tutto per vendicarsi di essere stato rinnegato come figlio.\nNel quarto film, gli assassini sono nuovamente in due: Charlie Walker (Rory Culkin) e la cugina di Sidney, Jill Roberts (Emma Roberts), mente di tutto il loro sadico progetto. Il loro scopo \u00e8 quello di filmare i delitti e pubblicarli sul web, dando vita ad un nuovo modo di dettare le regole dei film horror. Charlie \u00e8 un cinefilo psicotico e sociopatico e Jill, invidiosa di Sidney per la sua fama, organizza il tutto al solo scopo di ucciderla e passare per unica sopravvissuta dei delitti, cos\u00ec da diventare una star.\nNel quinto film, l'assassino prende di mira una nuova ragazza, Samantha Carpenter (a causa del suo legame con Billy Loomis), mentre Sidney Prescott viene richiamata a Woodsboro per ucciderlo definitivamente. In questo film ad indossare la maschera di Ghostface sono Amber Freeman (Mikey Madison) e Richie Kirsh (Jack Quaid) delusi dall'ottavo capitolo della saga \"Stab\" per cui hanno deciso di iniziare una catena di omicidi che fungesse da materiale per un nuovo film. \nNella 3a stagione della serie televisiva, gli assassini sono sempre due: Jamal (Tyga), fratello del protagonista e Beth (Giorgia Whigham), amica del protagonista. Entrambi hanno preso di mira il protagonista Deion Eliott a causa di un oscuro segreto che lo ha coinvolto otto anni prima e che ha portato i due assassini a perseguitare Deion e i suoi amici.\nVittime.\nNei cinque film, gli assassini uccidono in totale 37 vittime. Unendo i 9 assassini (due per film ad eccezione del terzo dove era uno solo), muoiono in totale 46 persone. Nella serie televisiva muoiono invece 11 persone (13 contando i due assassini). In totale si contano quindi 48 vittime uccise da 11 assassini (poi a loro volta uccisi dai personaggi principali).\nSerie televisiva.\nNel 2015 e nel 2016, MTV ha trasmesso per due stagioni, la serie televisiva \"Scream\" una sorta di trasposizione televisiva della saga cinematografica ma con attori differenti e, soprattutto, con una nuova maschera per l'assassino, che per motivi commerciali non era quella di Ghostface ma una maschera facciale post operatoria somigliante nell'aspetto e che ha ricoperto un ruolo centrale nella storia stessa. Anche la voce non era quella di Roger L. Jackson. Nel 2016, nonostante lo scarso successo ricevuto, la serie \u00e8 stata confermata per una terza stagione, andata poi in onda in 3 serate evento sulla rete VH1 con un cast completamente nuovo e con il ritorno sia della maschera originale per l'assassino che della sua storica voce.\nParodie.\nNei film \"Scary Movie\" e \"Shriek - Hai impegni per venerd\u00ec 17?\" c'\u00e8 un assassino basato su Ghostface. In \"Scary Movie\" la particolarit\u00e0 della maschera \u00e8 il fatto di cambiare espressione facciale e di fare telefonate che spesso terminano in frasi deliranti. Canta anche rap e fuma marijuana. Nel finale del film si scopre che gli assassini sono Bobby Prinze e Ray Wilkins ma il colpo di scena \u00e8 che entrambi cercavano di emulare un altro killer, Doofy Gilmore, un poliziotto che fingeva di essere ritardato. Sempre in \"Scary Movie\", il killer non usa sempre un coltello per uccidere, ma a volte anche un uncino (arma del killer della pellicola horror \"So cosa hai fatto\", altro film parodiato insieme a \"Scream\").\nIn \"Shriek - Hai Impegni per venerd\u00ec 17?\" la maschera del killer non \u00e8 sin dall'inizio quella di Ghostface ma diventa tale quando una maschera di hockey (chiaro riferimento a Jason Voorhees, killer della saga di film \"Venerd\u00ec 13\") prende fuoco sciogliendosi in parte. In questo film, al contrario di \"Scream\", il killer non riesce ad uccidere nessuno e tutte le morti sono accidentali. Si scopre che l'assassino \u00e8 il cugino gemello di Frollo ed \u00e8 Calamy Jean a sparargli. Anche se \u00e8 stato colpito si rialza, com'\u00e8 tipico nei film horror, e prova a fuggire, ma viene ucciso da Frollo.\nIn \"Jay &amp; Silent Bob... Fermate Hollywood!\" compaiono in un cameo Shannen Doherty e Wes Craven che stanno realizzando l'inesistente (quando girarono quell'episodio, tale film non esisteva ancora) \"Scream 4\", ma Doherty non \u00e8 d'accordo con il fatto che Ghostface sia interpretato da una scimmia.\nNell'episodio \"That Hurts Me\" della serie Robot Chicken compare Ghostface con altri personaggi del cinema horror come concorrenti del reality \"Big Brother Horror Movie\", dove sono Ghostface e Michael Myers ad entrare in nomination, e quest'ultimo viene eliminato."}
{"id": "1109242", "revid": "585241", "url": "https://it.wikipedia.org/wiki?curid=1109242", "title": "Eustazio di Tessalonica", "text": "Biografia.\nFu inizialmente monaco nel monastero di San Floro, gli fu in seguito affidata la carica di sovrintendente alle suppliche (\"\u1f10\u03c0\u1f76 \u03c4\u1ff6\u03bd \u03b4\u03b5\u03ae\u03c3\u03b5\u03c9\u03bd\") e fu quindi professore di retorica (\"\u03bc\u03b1\u0390\u03c3\u03c4\u03c9\u03c1 \u1fe5\u03b7\u03c4\u03cc\u03c1\u03c9\u03bd\") e diacono della chiesa di Costantinopoli. Dopo essere stato nominato vescovo di Mira fu promosso arcivescovo di Tessalonica, citt\u00e0 in cui rimase fino alla morte, avvenuta verso il 1194.\nOpere.\nL'orazione funebre in sua memoria fu composta da Eutimio e Michele Coniata ed \u00e8 giunta fino a noi contenuta in un manoscritto che si trova alla Biblioteca Bodleiana di Oxford. Niceta Coniata (VIII.238, X.334) lo lod\u00f2 definendolo l'uomo pi\u00f9 colto della sua epoca, un giudizio che risulta difficile da contestare. Scrisse commentari alle opere dei poeti dell'antica Grecia, trattati teologici, sermoni, epistole ed un importante resoconto del saccheggio di Tessalonica operato da Guglielmo II di Sicilia nel 1185.\nTra i suoi lavori, i commentari all'epica di Omero sono i pi\u00f9 noti e citati: dimostrano una profondissima conoscenza della letteratura greca, da quella delle origini a quelle dell'ultimo periodo; altre opere mostrano invece una capacit\u00e0 di scrittura di notevole effetto e una grande capacit\u00e0 oratoria, che gli merit\u00f2 la stima della famiglia imperiale dei Comneni.\nQueste sono le sue opere pi\u00f9 importanti:\nAltre opere di Eustazio furono pubblicate per la prima volta da \"Tafel\" nel gi\u00e0 menzionato \"Opuscula\" del 1832, mentre altre sono apparse in tempi pi\u00f9 recenti. Altre ancora non sono mai state pubblicate. Tra queste gli scritti teologici e i discorsi commemorativi; si tratta comunque, in molti casi, di fonti storiche di una certa importanza."}
{"id": "1109247", "revid": "287204", "url": "https://it.wikipedia.org/wiki?curid=1109247", "title": "William Bayer", "text": ""}
{"id": "1109248", "revid": "125171780", "url": "https://it.wikipedia.org/wiki?curid=1109248", "title": "Iubilaeum Maximum", "text": "Iubilaeum Maximum \u00e8 una bolla pontificia di Papa Pio XII a indizione del Giubileo Universale dell'Anno Santo 1950 e edita il 26 maggio 1949."}
{"id": "1109250", "revid": "834", "url": "https://it.wikipedia.org/wiki?curid=1109250", "title": "Music &amp; Me", "text": ""}
{"id": "1109253", "revid": "110157", "url": "https://it.wikipedia.org/wiki?curid=1109253", "title": "Indianapolis Museum of Art", "text": "L'Indianapolis Museum of Art (IMA) di Indianapolis, negli Stati Uniti, \u00e8 un museo d'arte antica, moderna e contemporanea. Con una collezione di pi\u00f9 di cinquantamila opere \u00e8 considerato il pi\u00f9 grande museo di arte generale degli Stati Uniti d'America, oltre ad essere il pi\u00f9 antico.\nVi sono esposte, tra l'altro, opere di Pierre Bonnard, Paul C\u00e9zanne, Maurice Denis, Paul Gauguin, Francisco Goya, Fernand L\u00e9ger, Amedeo Modigliani, Claude Monet, Pablo Picasso, Camille Pissarro, Odilon Redon, Pierre-Auguste Renoir, Auguste Rodin, Th\u00e9odore Rousseau, Georges-Pierre Seurat, Paul Signac, Maurice Utrillo, Vincent van Gogh, Edward Hopper.\nStoria.\nIl museo venne fondato nel 1883, ampliandosi sempre pi\u00f9 sia negli spazi che nella collezione: attualmente la sede \u00e8 divisa in pi\u00f9 padiglioni, ognuno dei quali \u00e8 suddiviso per allestimenti museali specifici. Le collezioni comprendono opere d'arte orientale, arte africana, arti figurative e decorative europee, arte americana, arte moderna, arte contemporanea e fotografia."}
{"id": "1109258", "revid": "287204", "url": "https://it.wikipedia.org/wiki?curid=1109258", "title": "Diego Tristan", "text": ""}
{"id": "1109259", "revid": "1543377", "url": "https://it.wikipedia.org/wiki?curid=1109259", "title": "Timidezza", "text": "La timidezza \u00e8 un tratto della personalit\u00e0 che caratterizza in varia misura il comportamento di un individuo improntato a esitazione, ritrosia, impaccio e pudore superiori a quanto manifestano in analoga situazione altri soggetti, ovvero a una minor socievolezza. Ai suoi livelli massimi si pu\u00f2 manifestare come fobia sociale, con veri e propri attacchi di panico dovuti al profondo senso di inadeguatezza nei rapporti sociali e al sentire gli altri come delle possibili minacce.\nLa timidezza non va tuttavia considerata una patologia, ma un aspetto normale della personalit\u00e0, che riguarda la maggior parte delle persone, in tutti i Paesi del mondo. Secondo le statistiche, in Giappone ben il 60% delle persone si dichiarano timide, negli Stati Uniti il 40% e in Israele solo il 27%. Ci\u00f2 potrebbe dipendere dal fatto che la cultura giapponese impone rapporti molto rispettosi e formali con il prossimo, e in Giappone \u00e8 considerata una vergogna sbagliare, mentre in Israele si insegna a puntare al successo e che sbagliare non \u00e8 una vergogna.\nCaratteristiche.\nLa timidezza \u00e8 spesso accompagnata dall'emotivit\u00e0, che si esprime in rossore del viso, sudorazione, incertezza nell'eloquio, tremori, posture goffe, ecc. Generalmente una persona timida evita il contatto oculare con l'interlocutore, si esprime con frasi brevi ed evita di porsi al centro dell'attenzione, perch\u00e9 teme moltissimo il giudizio degli altri.\nLa vita di relazione delle persone timide \u00e8 in genere piuttosto contenuta, dal momento che esse preferiscono relazionarsi con gruppi ristretti di persone approfonditamente conosciute, con le quali si sentono a proprio agio, piuttosto che con gruppi numerosi nei quali sia possibile incontrare persone nuove o poco conosciute. Pu\u00f2 accadere per questo che in famiglia e in altri ambienti, che il timido ritiene pi\u00f9 sicuri, la sua naturale inibizione relazionale, come forma di compensazione, possa trasformarsi in comportamenti aggressivi, autoritari e prepotenti.\nUn aspetto considerato generalmente negativo della timidezza \u00e8 il fatto che essa impedisca al timido di difendere efficacemente i propri diritti e di esprimere le proprie opinioni davanti ad altre persone, cos\u00ec come accettare o svolgere ruoli di responsabilit\u00e0 in ambiente lavorativo. L'eccessiva emotivit\u00e0 inoltre pu\u00f2 ostacolare in alcune occasioni particolarmente stressanti la lucidit\u00e0 di pensiero e la capacit\u00e0 di comunicare. Tutto questo \u00e8 alla base di stati d'animo negativi, disturbi d'ansia, scarsa autostima e, nei casi pi\u00f9 gravi, depressione, isolamento sociale, disturbi psicosomatici, che limitano lo sviluppo delle potenzialit\u00e0 personali e la qualit\u00e0 della vita.\nIl timido tuttavia pu\u00f2 essere in molti casi particolarmente apprezzato per la sua personalit\u00e0: per i suoi atteggiamenti cauti e sobri, per la sua tendenza a rispettare le regole, la sua attitudine empatica e le sue capacit\u00e0 di introspezione e di ascolto degli altri.\nSecondo Alfred Adler, uno dei primi allievi di Freud, \u00e8 normale che l'individuo durante la giovinezza si senta un po' goffo e inadeguato alle varie situazioni che gli si presentano, soprattutto per inesperienza. Questo primordiale senso di inferiorit\u00e0 dovrebbe tuttavia essere superato, secondo Adler, se si delineano almeno tre condizioni positive: il raggiungimento della maturazione psicofisica e affettiva, la conquista di un buon livello di autonomia e infine la consapevolezza delle proprie possibilit\u00e0.\nUno studioso che per anni si \u00e8 dedicato allo studio scientifico della timidezza \u00e8 il prof. Philip Zimbardo, il quale, partendo dalle riflessioni scaturite dal famoso esperimento condotto nella finta prigione dell'Universit\u00e0 di Stanford, \u00e8 arrivato a sostenere che la persona, tirandosi indietro dalla vita, si fa prigioniera di s\u00e9 stessa, nascondendosi dentro una corazza, \"scegliendo la sicurezza della silenziosa prigione della timidezza\". Elaborando questa metafora, a partire dall'esperimento della Stanford University, il prof. Zimbardo ha pensato alla timidezza come a una fobia che riguarda i rapporti sociali e che porta a sentire gli altri come una minaccia anzich\u00e9 un'opportunit\u00e0. Con il Progetto Timidezza della Stanford University, iniziato nel 1977, Zimbardo ha potuto investigare le cause, le componenti, le conseguenze della timidezza, negli adulti e negli adolescenti, mettendo a punto anche degli interventi terapeutici.\nNegli ultimi tempi, anche la letteratura psichiatrica, attraverso le descrizioni nosografiche riportate sul DSM, ha spesso assimilato la timidezza alla fobia sociale, cio\u00e8 a una vera e propria psicopatologia che riguarda soggetti che soffrono di grande ansia cronica quando si trovano a interagire con altre persone. Questo da molti osservatori \u00e8 stato considerato come \"un tentativo di medicalizzazione della societ\u00e0, allo scopo di eliminare alcuni aspetti chiave della nostra umanit\u00e0 \u2013 emozioni, tratti comportamentali che possono essere estremi, ma che rimangono parti vitali di noi esseri umani, che non possiamo semplicemente respingere o \"."}
{"id": "1109292", "revid": "400694", "url": "https://it.wikipedia.org/wiki?curid=1109292", "title": "Nicole de Boer", "text": "Biografia.\nDe Boer ha iniziato a lavorare in televisione interpretando uno dei personaggi principali di \"The Kids in the Hall\", commedia a puntate della TV canadese e successivamente nel film \"Brain Candy\" del 1996, tratto dal programma.\nLa svolta della sua carriera televisiva \u00e8 costituita dalla partecipazione nel ruolo di Yuna alla serie di fantascienza \"Deepwater Black\" (nota anche come \"Mission Genesis\") del 1997, che per\u00f2 ebbe breve vita.\nIl ruolo grazie al quale diviene nota al grande pubblico \u00e8 quello di Ezri Dax nella della serie \"\" (1999). Successivamente, dal 2002 al 2007 ha interpretato il ruolo di Sarah Bannerman nella serie \"The Dead Zone\". Tra il 2016 e il 2021 interpreta poi Becca D'Orsay, l'ex moglie di Shade e madre di Jules, nella serie \"Private Eyes\"."}
{"id": "1109293", "revid": "75435", "url": "https://it.wikipedia.org/wiki?curid=1109293", "title": "3 Maccabei", "text": ""}
{"id": "1109296", "revid": "287204", "url": "https://it.wikipedia.org/wiki?curid=1109296", "title": "Afro Poli", "text": "Biografia.\nNel 1925 entr\u00f2 a far parte della societ\u00e0 corale pisana, dove ricevette i consigli del maestro Bruno Pizzi, studiando in seguito a Milano con il tenore Gino Neri. Nella citt\u00e0 lombarda entr\u00f2 anche a far parte della Compagnia Teatrale di Marcello Govoni, un'esperienza che gli serv\u00ec per affinare le sue qualit\u00e0 interpretative e sceniche e per lavorare anche nel cinema.\nDebutt\u00f2 nel 1930 ne \"La traviata\" al Teatro Verdi di Pisa. Nello stesso anno la carriera ebbe una svolta quando il maestro Gino Marinuzzi lo chiam\u00f2 al Teatro dell'Opera di Roma per \"Il gobbo del califfo\" di Franco Casavola, cui seguirono nella stessa stagione altre quattro opere.\nFu scritturato per dieci anni di seguito al Teatro alla Scala, dove interpret\u00f2 fra le altre \"I pescatori di perle\", \"Adriana Lecouvreur\", \"La boh\u00e8me\", \"Cos\u00ec fan tutte\", \"Manon Lescaut\", \"L'amico Fritz\", \"Lodoletta\", \"Iris\", \"L'Arlesiana\", \"Sigfrido\", \"L'oro del Reno\", \"Werther\", \"Falstaff\". Si esib\u00ec inoltre nei pi\u00f9 importanti teatri italiani ed esteri, ricoprendo oltre centosettanta ruoli. Partecip\u00f2 frequentemente a trasmissioni radiofoniche.\nGrazie alle doti di recitazione, apparve in diversi film-opera, in alcuni casi venendo doppiato; in particolare risulta singolare la circostanza dell'interpretazione di Canio in \"Pagliacci\", ovviamente doppiato essendo come noto ruolo tenorile. Le apparizioni in film non d'opera riguardano ruoli secondari o inserti di scene operistiche.\nSi trasfer\u00ec ad Ankara, dove continu\u00f2 a cantare ed insegnare. In seguito fu a Melbourne, dove tenne corsi di perfezionamento di canto e interpretazione."}
{"id": "1109312", "revid": "69794", "url": "https://it.wikipedia.org/wiki?curid=1109312", "title": "NBA Most Improved Player", "text": ""}
{"id": "1109317", "revid": "74801", "url": "https://it.wikipedia.org/wiki?curid=1109317", "title": "Triangolo della Sedia", "text": "Il Triangolo della Sedia \u00e8 un distretto industriale collocato nel cuore del Friuli-Venezia Giulia e situato in provincia di Udine, rilevante per l'economia friulana negli anni 1970. I tre comuni che costituivano i vertici del Triangolo erano: Manzano, San Giovanni al Natisone e Corno di Rosazzo. Ad oggi \u00e8 internazionalmente riconosciuto come Distretto della Sedia che si estende per e comprende, oltre ai tre originari, i comuni di Aiello del Friuli, Buttrio, Chiopris-Viscone, Moimacco, Pavia di Udine, Premariacco, San Vito al Torre e Trivignano Udinese."}
{"id": "1109324", "revid": "15756", "url": "https://it.wikipedia.org/wiki?curid=1109324", "title": "Casaluce", "text": "Casaluce \u00e8 un comune italiano di abitanti della provincia di Caserta in Campania.\nNel 1929 venne fusa con Teverola, formando il comune di Fertilia. Questo venne soppresso nel 1946, ricostituendo i due comuni preesistenti.\nStoria.\nIl territorio di Casaluce in et\u00e0 medioevale.\nIl territorio di Casaluce ha conosciuto insediamenti umani dal III secolo a.C. accogliendo alcuni villaggi osci come testimoniano numerosi reperti archeologici conservati nel Museo Campano di Capua. In epoca romana, fra queste campagne, sorse un \"pagus\" ovvero un villaggio amministrato dall'antica Atella che con l'Antica Capua rappresentava il punto di riferimento della Liburia come i romani la definivano. Quando i Barbari invasero l'Italia, neppure la Liburia sfugg\u00ec alle loro devastazioni e da fiorente che era, a causa dell'abbandono, divent\u00f2 una plaga deserta dominio dell'acquitrino e dei boschi. Successivamente il territorio si ripopol\u00f2 e nacquero piccoli villaggi abitati da modesti contadini formati da poche capanne e circondati da terreni coltivati.\nAlla fine del secolo X, la Liburia, una vasta regione della Campania settentrionale al nord di Napoli e delineata dal fiume Clanio, risultava divisa in due aree di diversa influenza politica. In effetti fu il campo di aspri combattimenti tra i Longobardi e i Bizantini e non solo, ma subiva ininterrotte irruzioni da parte dei Saraceni. La regione meridionale della Liburia, apparteneva al \"Ducato di Napoli\" dominata \"a partibus militiate\" e quella settentrionale detta a \"partibus longobardorum\" era annessa al Principato di Capua. Queste due regioni Liburiche erano divise tra loro dalla \"via consolare campana\" (di et\u00e0 romana) che nell'epoca classica conduceva da \"Puteoli\" (Pozzuoli) a \"Capys\" (Santa Maria Capua Vetere). Al tempo dei longobardi nella regione settentrionale sorgevano piccoli villaggi nati su rovine di ville tardo imperiali, e nel secolo X gi\u00e0 la presenza di insediamenti umani quale il territorio di Popone, abbozzavano ci\u00f2 che sarebbe diventato il suolo di Casaluce. Infatti, un documento riferito all'anno 900, parla di una donazione fatta da un certo Ronaldo, figlio di Leone, avente per oggetto un pezzo di terra in Pipone, al monastero benedettino di Montecassino. Nel 964 come \u00e8 descritto dalla \"Cronaca Volturnese\", i principi capuani Pandolfo I e Landolfo III, donarono ai monaci benedettini del Monastero di San Vincenzo al Volturno i loro possedimenti che comprendevano le terre degli \" Homines de Casaluci\", degli \"Homines de Apranu\" e di un villaggio \"locus qui dicitur Piro\", seguendo una formula tipica di quell'epoca a \"pro salvatione animae\", cio\u00e8 per la salvezza dell'anima. Quest'atto di donazione \u00e8 la scrittura pi\u00f9 antica conosciuta in cui si nomina Casaluce. Grazie alla presenza dei monaci sul suolo citato, quindi ormai governato dal monastero volturnese e dal monastero di Montecassino, si ebbe un forte sviluppo sociale e il ripopolamento delle campagne dando inizio ad un nuovo insediamento agricolo, iniziato in tempi ancor pi\u00f9 lontani dai Romani, tanto \u00e8 vero che l'odierna citt\u00e0 di Casaluce \u00e8 divisa a met\u00e0 da una centuriazione romana (l'attuale corso Vittorio Emanuele). Questo aspetto sar\u00e0 poi predominante nelle caratteristiche sociali del luogo.\nUn appunto sul secolo III a.C..\nQuesto appunto \u00e8 utile per ricordare l'antichit\u00e0 di Casaluce ancor prima di Atella e del suo fiorente sviluppo in et\u00e0 medioevale.\nSi anticipa in questa ricostruzione storica che la moderna citt\u00e0 di Casaluce sorse dalla cooperazione di villaggi rurali quali Casaluce con il suo possente castello, Apranu (Aprano), Piro (divenuto in seguito Casalnuovo a Piro) e Popone, l'insediamento pi\u00f9 antico e misterioso del cui nome non si conosce ancora esattamente la corretta radice etimologica.\nDa alcuni studi risulta che il villaggio di Popone potrebbe essere il centro pi\u00f9 antico della diocesi aversana in quanto risale a una colonizzazione preromanica dell'antica Cuma nel secolo III a.C., una popolazione di origine greca che occup\u00f2 le coste campane a nord di Napoli. Probabilmente i cumani si spinsero nell'entroterra, data la modesta navigabilit\u00e0 del fiume Clanio, costruendo il villaggio sulla zona pi\u00f9 alta della pianura circondata da acquitrini, paludi e boschi. I cumani eressero il cosiddetto \"castello di Popone\". Questa costruzione, successivamente rifatta in forme ogivali raccoglieva lo stesso villaggio fino al 1813 quando fu completamente spopolato a causa di una pestilenza.\nI resti di questo villaggio, che consistono in una chiesetta e un fortino seicentesco ricostruito sui ruderi cumani, si trovano ancora oggi a pochi metri a nord-ovest del castello normanno di Casaluce e probabilmente la radice etimologica del nome \u00e8 quella greca nel sostantivo di \u201cPep\u00f2n\u201d che significa maturo.\nArrivo dei Normanni in terra di Liburia (XI secolo).\nAgli inizi dell'anno mille i villaggi degli Homines de Casaluci, degli Homines de Apranu, il villaggio di Piro e di Pipone accoglievano poveri contadini soggetti a vincoli feudali o dei grandi monasteri benedettini o di potenti signori longobardi, gastaldi capuani fino alla discesa dei Normanni.\nAgli inizi dell'XI secolo la regione campana fu teatro di guerre per la conquista di territori disputate dalle popolazioni residenti. Fu in questo periodo che i principati di Benevento e di Capua si fusero insieme sotto il controllo di Atenulfo che segn\u00f2 la caduta del principato beneventano a favore di quello capuano. Intanto nell'anno 1030, giunsero in Liburia cinque cavalieri normanni della famiglia Drengot Quarrel con 300 uomini di scorta. Costoro dapprima si posero a servizio di Pandolfo IV di Capua e successivamente al servizio di Sergio IV di Napoli a seconda dei servigi che taluni potevano offrire. Ebbero come pagamento ai servigi prestati anche diverse terre tra cui una con un casato in pietra di tufo che non esitarono a trasformare in fortezza. Questa prima forma di residenza normanna nel territorio potrebbe giustificare insieme al titolo Homines de Casaluci il toponimo di Casaluce stesso che dovrebbe significare anche \u201ccastello del bosco\u201d. Il primo insediamento normanno guidato da Rainulfo Drengot, si crede in effetti adibito nelle zone di Ponte a Selice, che permetteva alla via campana di scavalcare il fiume Clanio, che essendo paludoso si trasferirono nel territorio di Casaluce che si mostrava pi\u00f9 accogliente, pi\u00f9 alto rispetto alla pianura e inoltre corredato di un casato in pietra di tufo. Il motivo fondamentale di tale scelta fu la posizione strategica del posto a met\u00e0 strada tra Napoli e Capua. Questa posizione strategica permetteva allo stesso Rainulfo Drengot di destreggiarsi tra Pandolfo IV di Capua e Sergio IV di Napoli, aiutando dapprima Pandolfo a riconquistare il principato di Capua e successivamente il duca di Napoli. Intanto Rainulfo gettava le basi di Aversa, la citt\u00e0 che sarebbe diventata la prima contea normanna nel sud d'Italia. Aversa nasceva a pochi km dal castello di Casaluce ed usava la fortezza come protezione dalle espansioni capuane. Infatti il castello si trovava in linea retta non solo tra Napoli e Capua ma anche tra Aversa e Capua. Questa fortezza \u00e8 la prima costruita dai Normanni in Italia ed in tutto il bacino del Mediterraneo.\nIl Castello Normanno della Contea di Aversa a Casaluce.\nSulla data di costruzione del castello di Casaluce c'\u00e8 una disputa storica che prevede uno scarto di trent'anni. Secondo lo studio dell'abate celestino Padre Donato Polieni da Siderno la data di costruzione \u00e8 ricondotta al 1060, mentre secondo padre Andrea Costa la data di costruzione \u00e8 relativa al 1030. Secondo un'indagine storica la seconda \u00e8 quella pi\u00f9 accreditata, in quanto nel 1060 esisteva una relativa pace tra Roberto il Guiscardo e Riccardo I di Aversa, alleati contro il papato. Secondo padre Polieni il fondatore del castello \u00e8 Roberto il Guiscardo mentre per padre A. Costa il fondatore \u00e8 Rainulfo Drengot, stavolta l'enigma viene sciolto pensando che il Guiscardo in quel periodo fu impegnato nella guerriglia contro i bizantini che tentavano di riconquistare le Puglie e quindi la costruzione \u00e8 da ricondurre al primo insediamento e cio\u00e8 a quello relativo a Rainulfo Drengot. Il castello si presentava come maestoso complesso di tufo, dalla forma perfetta, ampia, quadrata, alta, senza porte e finestre con un enorme fossato riempito di acqua del vicino fiume Clanio e immerso in un bosco di querce e pioppi. Artificioso nella sua architettura e per le sue cinque torri, quattro negli angoli e un maschio centrale, dall'assenza di finestre e caratterizzato dai grossi merli, dagli ampi locali interni adibiti a dormitori, a sala di giustizia, a scuderie, armerie per le guarnigioni e nei sotterranei, le prigioni e i magazzini. Aveva lunghezza di 270 palmi, di altezza 100 palmi ed il perimetro di 1080 palmi. Il fossato da sud a ovest largo 45 palmi e alto 30 palmi sorpassato da un ponte levatoio centrale alle mura ovest, largo 65 palmi e alto 12 palmi. Inoltre la fortezza possedeva delle cave sotterranee ai torrioni e ad altre stanze che davano accesso ad uscite segrete che portavano in luoghi lontani e diversi, in caso di bisogni, di incidenti di guerra, oppure d'assedio. Le suddette dimensioni corrispondono a quelle della struttura odierna che nel XIII secolo sembrava pi\u00f9 riferibile a una residenza di et\u00e0 svevo-angioina che a una struttura belligerante dei primi dell'XI secolo dovuto ai cambiamenti apportati con la trasformazione in monastero.\nSuccedersi di avvenimenti nel secolo XII.\nLa funzione militare del castello ne segn\u00f2 inevitabilmente anche la sua distruzione. Infatti nel 1135 Ruggiero II di Altavilla dopo la vittoria su Riccardo II conte di Aversa e successore di Rainulfo Drengot, nel corso della sua impresa di riunificazione del sud della penisola italica, avrebbe saccheggiato il territorio aversano e distrutto tutte le fortificazioni compresa quella di Casaluce abbattendone le torri, la quale era in possesso di Roberto II discendente di Rainulfo Drengot, come segno di ammonimento e di umiliazione per l'avvenuta sconfitta. Ruggiero II permise successivamente la ricostruzione delle mura fortificate della citt\u00e0 di Aversa e trasform\u00f2 il castello di Casaluce, che intanto perdeva la sua funzione originaria, in residenza di caccia reale. Il castello da ruggero II d'Altavilla pass\u00f2 agli Svevi nel 1184. Il castello fu dato in amministrazione al militare aversano Rahul De Casaluccia che governava il territorio riscuotendo i tributi delle terre infeudate. Al governatore Rahul succedette nel tempo Gaufridus, componente della sua famiglia. Tale famiglia mantenne il dominio anche durante il periodo svevo, tra i quali Simon de Casaluccia, un fedele milite aversano, al quale il re Enrico IV di Svevia conferm\u00f2 anche i beni avuti al tempo di Guglielmo il Buono (1166-1189).\nSecolo XIII ipotesi cronologiche, parte I.\nSi servirono del castello di Casaluce in questo periodo tutti i principi seguaci del Re di Napoli secondo i vari bisogni fino al 1265, quando venne in Italia con un grande esercito Carlo I d'Angi\u00f2. Secondo padre Polieni da Siderno il fortilizio di Casaluce fu donato da Carlo I d'Angi\u00f2 nel 1269 al suo gran connestabile Bertrando del Balzo, che lo aveva accompagnato, con altri signori provenzali, alla conquista del Regno di Sicilia. Altri documenti invece rivelano che nel 1332 il feudo di Casaluce fu ancora abitato dalla famiglia de Casaluccia e successivamente avveniva il passaggio del titolo alla famiglia del Balzo. La notizia data da padre Polieni non \u00e8 documentata da nessun atto tanto \u00e8 vero che menziona pi\u00f9 avanti nel libro \u201cHistoria del real castello di Casaluce\u201d che Raimondo del Balzo, nipote di Beltrando del Balzo, acquist\u00f2 il feudo del casale di Casaluce dal nobile napoletano Roberto d'Ariano nel 1359, citando addirittura gli estremi dell'atto di compravendita.\nSecolo XIII, Venuta a Napoli dell'icona raffigurante la Madonna con Bambino e delle idrie risalenti al primo miracolo alle nozze di Cana di Galilea.\nIn questo periodo ricorreva la penultima crociata per liberare la terra santa dalle invasioni musulmane. L'ultima fu diretta dal re di Napoli Carlo I d'Angi\u00f2 che era fratello del re san Luigi IX con il quale nel 1270 combatt\u00e9 a Tunisi in occasione della crociata per recuperare la Terra Santa, ed ottenne nel 1276 il titolo di re di Gerusalemme. Il vicer\u00e9 Ruggero Sanseverino, cavaliere benemerito della corona, cognato di Beltramo del Balzo fu incaricato di amministrare quei territori. Furono tempi difficili per la spedizione angioina in quanto il regno di Gerusalemme imperversava in uno sconvolgimento bellico, da una serie di guerre, che avrebbero fatto perdere il prestigioso titolo detenuto dagli angioini. Questo segn\u00f2 il ritiro degli eserciti ed un imminente ritorno a Napoli. Sanseverino sia per dono al suo re e sia per salvarla da un'imminente distruzione, port\u00f2 a Napoli un'icona dalla Beata Vergine Maria, ritenuta dipinta dall'evangelista San Luca e due idrie, tenute in gran venerazione perch\u00e9 in esse Ges\u00f9 Cristo aveva trasformato l'acqua in vino alle nozze di Cana in Galilea. L'icona della Madonna fu custodita insieme alle idrie nella cappella Palatina Santa Barbara di Castelnuovo (Maschio Angioino) e poste in gran venerazione.\nSecolo XIII, Pietro del Morrone e l'ordine dei monaci Celestini.\nIl fondatore dei monaci celestini fu Pietro da Morrone, che fin da piccolo vot\u00f2 la sua vita a Dio nell'ordine benedettino. Egli nacque ad Isernia verso il 1215, fu ordinato sacerdote a Roma nel 1239 e nel 1264 diede inizio, sulla Maiella, alla comunit\u00e0 monastica dei \"Fratelli dello Spirito Santo\" (monaci celestini). Il 5 luglio 1294, Pietro fu eletto papa nel conclave di Perugia e fu incoronato con il nome di Celestino V il 29 agosto 1294 nella basilica di Santa Maria di Collemaggio a L'Aquila, da lui stesso fatta edificare. \u00c8 tradizione che papa Celestino V nel novembre 1294 sia passato in territorio aversano, perch\u00e9 in visita a Napoli, celebrando una Santa Messa nella \"chiesa del purgatorio\" (antica parrocchia dei SS Filippo e Giacomo in Aversa). Il 13 dicembre 1294 rinunci\u00f2 al papato, dando a tutti un grande esempio di umilt\u00e0 e di coraggio, ritiratosi a vita privata nella penitenza e nella preghiera, nel castello di Fumone dove mor\u00ec misteriosamente il 19 maggio 1296 ed il 5 maggio 1313 fu proclamato santo da papa Clemente V. La grande intuizione profetica di papa Celestino V fu la grande Perdonanza Aquilana da lui stesso istituita con bolla del 29 settembre 1294 e da allora \u00e8 celebrata ogni anno dal 28 al 29 agosto con l'apertura della porta santa della basilica di Collemaggio.\nLo stemma dei celestini di Casaluce \u00e8 rappresentato da una \"S\" (che indica lo Spirito Santo) intrecciata a una croce eretta sui tre colli (Umilt\u00e0, Povert\u00e0 e Castit\u00e0) con ai lati due gigli angioini (stemma della famiglia D'Angi\u00f2).\nSecolo XIII, S. Ludovico di Tolosa, primo frutto di santit\u00e0 maturato al riflesso materno della \u201cMadonna col Bambino\u201d.\nPrima di morire, Carlo I d'Angi\u00f2, lasci\u00f2 a suo nipote Ludovico l'icona della Madonna col Bambino e le due sacre Idrie, chiedendogli di costruire in loro onore una chiesa per la pubblica venerazione in quanto il culto per la Vergine bruna si diffondeva velocemente nel Regno di Napoli. Ludovico fu il primo a sviluppare la sua vocazione avvolto dall'amore figliare della \u201cMadonna col Bambino\u201d. Intanto era in corso il moto rivoluzionario che andava sotto il nome di Vespri siciliani. Esso scoppi\u00f2 il 23 marzo 1282 e da Palermo si diffuse in tutta la Sicilia. In una battaglia navale nel golfo di Napoli il 5 giugno 1284 l'erede al trono Carlo II d'Angi\u00f2, figlio di Carlo I d'Angi\u00f2, cadde prigioniero. Intanto gli aragonesi incominciavano a penetrare nel regno di Napoli. Carlo II d'Angi\u00f2 per ottenere la libert\u00e0, dovette dare in ostaggio tre dei suoi figli e cinquanta cavalieri. Uno di questi fu Ludovico che custodiva con amore e profonda devozione l'Icona della Madonna e le due idrie. In questo periodo scese a Napoli papa Celestino V per una visita pastorale, ma in realt\u00e0 per motivazioni politiche a cui era tenuto in qualit\u00e0 di capo della Chiesa cattolica, per scongiurare un possibile peggioramento delle condizioni in cui versava il regno di Napoli. In questo frangente il Papa ebbe modo di conoscere la preziosa icona bizantina e di venerarla. Fu il Papa, con tutta probabilit\u00e0, a chiedere a Ludovico di erigere una chiesa in onore dell'icona con le idrie e di porle sotto la custodia dei monaci dell'ordine da lui fondato. I tempi stringevano e Ludovico non pot\u00e9 erigere una chiesa in onore dell'effigie proveniente da Gerusalemme ma chiese al suo amico Raimondo del Balzo, barone di Casaluce, di adempiere per lui le promesse fatte. Una volta in Aragona Ludovico, si dedic\u00f2 agli studi, entr\u00f2 nell'ordine francescano e divent\u00f2 vescovo di Tolosa. Un anno dopo, nel 1297 mor\u00ec, in concetto di santit\u00e0. Il processo di canonizzazione fu avviato da papa Bonifacio VIII che lo aveva conosciuto personalmente e si concluse col Papa Giovanni XXII che lo elev\u00f2 agli onori degli altari il 7 aprile 1317.\nSecolo XIV, ipotesi cronologica, parte seconda.\nNel 1332 si hanno ancora notizie documentate sulla famiglia de Casaluccia la quale perse il feudo nella prima et\u00e0 angioina, quando il titolo pass\u00f2 ai del Balzo, le cui notizie relative ai trasferimenti di propriet\u00e0 sono abbastanza confuse. Ci\u00f2 che importa \u00e8 che di sicuro nel 1359 Raimondo del Balzo fu proprietario del castello di Casaluce. Egli decise di adempire alla promessa fatta al suo amico Ludovico circa sessant'anni a dietro, trasformando il castello in monastero e di costruire una chiesa che custodisse le preziose reliquie provenienti da Gerusalemme. Questo ragionamento ha le sue fondamenta se viene presa come data ufficiale di acquisizione del castello da parte dei monaci celestini il 1359-1360, poich\u00e9 non abbiamo notizie di una data di ingresso ufficiosa che sembrerebbe, da un altro punto di vista, un'ipotesi pi\u00f9 equilibrata con gli anni. In quegli anni, molto probabilmente, la regina Giovanna I liberava il feudo di Casaluce da tutti gli \u201coffici regi\u201d (tasse aggiuntive) nel 20 aprile del 1360 e dai connessi vincoli feudali. I monaci celestini ne presero ufficiale possesso l'8 agosto 1360. Lo annunciava un messaggero del re, leggendo sul portale di ingresso del castello la pergamena contenente la benemerenza regale e la donazione. Questo episodio fa quindi pensare che i monaci celestini fossero gi\u00e0 presenti nel castello. Raimondo si riservava, per\u00f2, un appartamento in tale monastero che avrebbe tenuto a vita natural durante, sua e della moglie Isabella d'Eppe, in virt\u00f9 del fatto che non avevano eredi, e che avrebbero utilizzato per battute di caccia.\nSecolo XIV, L'opera dei Celestini: il regale Monastero di Casaluce, costruzione del Santuario - Gli affreschi di Niccol\u00f2 di Tommaso.\nI monaci celestini presero possesso ufficiale del castello l'8 agosto 1360. Iniziarono immediatamente i lavori di abbellimento e la costruzione della chiesa annessa in stile gotico (\u2026si affatigarono assai a eseguire la fabbrica delli claustri e dormitorio e le altre officine per detto monastero). Il castello agli occhi dei monaci appariva come un enorme edificio a pianta quadrata alto con tre piani, uno sottostante al piano di ingresso, il primo piano ed il secondo piano. I primi interventi furono il consolidamento dei tetti, la rimozione dei resti del torrione centrale e la costruzione della chiesa-Santuario delineando con mura perimetrali il lato sud-est. Furono al primo piano, trasformate in cappelle sette stanze del castello (le sette porte) tra le quali la cappella della Madonna, dal torrione sud-est fu ricavata la sacrestia, a lato est una stanza fu trasformata in presbiterio. Cominci\u00f2 la costruzione del chiostro al lato est con le stanze capitolari e al lato ovest l'edificazione di un cortile. Il portale di ingresso fu trasposto dalla zona centrale delle mura ovest a una posizione pi\u00f9 laterale verso sud della stessa parete ovest. Le sale che fungevano da dormitori e da armerie furono trasformate in sale per il refettorio, cucine e magazzino dal quale si accedeva alle cantine, dalle quali a loro volta si imboccavano delle uscite segrete. Al secondo piano furono costruite le celle per i monaci, degli stanzoni per le riunioni e fu abbellito un appartamento sovrastante il ponte levatoio che fu in un primo momento riservato al del Balzo e moglie o a quanti tra i sovrani volevano soggiornare nel monastero in virt\u00f9 delle continue battute di caccia nei boschi circostanti. Gli esterni furono abbelliti con archi e merli, furono ricavate tutte le eventuali finestre (archi gotici, trilobati e polilobati) e porte. Da qui cominciava la maestosa importanza del luogo e del suo vetusto monastero, non solo per la presenza dei monaci ma soprattutto per la presenza dell'icona della Madonna col Bambino divenuta Maria S.S. nel titolo di Casaluce e delle idrie risalenti al I secolo a.C. Riconoscendo ai monaci celestini il loro senso dell'estetica, non solo cultura e senso del Vangelo, fecero abbellire la chiesa e le cappelle con cicli di affreschi di arte fiorentina raffiguranti scene del Vangelo e della vita di santi da alcuni maestri di scuola fiorentina e locale tra cui spicca il nome del maestro Niccol\u00f2 di Tommaso sicuramente allievo e probabilmente figlio di Maso di Banco collaboratore diretto di Giotto (Consultare sezione Biografia). L'ingresso dell'Abazia fu segnato da un portale marmoreo interamente mosaicizzato attribuibile alla scuola dello scultore napoletano Tino da Camaino raffigurante la Vergine di Casaluce tra due angeli che ne sorreggevano il velo con ai piedi Raimondo del Balzo e la moglie Isabella d'Eppe nell'atto di donazione.\nLa Madonna di Casaluce.\nIl castello di Casaluce fu trasformato in monastero e la chiesa costruita in esso fu dedicata alla Madonna col Bambino. Questo avvenne con certezza dall'anno 1360 in poi. Con esattezza, fu eretto il Santuario di Santa Maria di Casaluce in quanto l'icona ne assunse il titolo. Questo stava a significare la legittima appartenenza dell'icona ai monaci celestini di Casaluce (l'Abbazia Santuario di Casaluce fu la prima chiesa dedicata a Santa Maria di Casaluce e rappresenta il santuario pi\u00f9 antico di tutta la diocesi di Aversa). L'effigie della Madonna di Casaluce \u00e8 un'icona bizantina dipinta con buona probabilit\u00e0 intorno al secolo XI ed \u00e8 anche detta l'Odighitria cio\u00e8 \u201cColei che indica la via\u201d. Quando fu portata da Gerusalemme l'effigie era contenuta in una custodia fatta di canna d'India, tessuto rosso, lettere d'oro a carattere siriaco e un inciso che raffigurava un dragone. La vergine di Casaluce fu dipinta su una tavoletta di acero (tiglio secondo gli ultimi restauri), dallo sfondo tutto dorato con linee sottilissime a modo di raggi, \u00e8 vestita di un lionato dalle tonalit\u00e0 marroni, dipinto solo il busto alla greca, con in testa e sulle spalle un velo che l'avvolge dello stesso colore, presenta sulla fronte e sulla spalla destra una stella d'oro, le maniche del vestito sono di azzurro e frangiate d'oro e col braccio sinistro regge un bambino. Il bambino, suo Figlio, veste con una tunica di colore rosso arancione fregiato di oro ed in testa ha una raggiera azzurra che delinea una croce. Il braccio destro del bambino indica la madre in atto di benedizione ed il braccio sinistro avvolge una pergamena arrotolata ed ai piedi calza dei sandali lionati. Madre e Figlio si guardano mentre la mano destra della Madre indica il Figlio, questa caratteristica \u00e8 assai rara nell'iconografia bizantina di solito la Vergine e suo Figlio guardano verso l'esterno. Il significato \u00e8 associato a una trilogia, mentre il Figlio guarda la madre in atto di benedire, la madre indica il figlio a chi osserva e quasi si legge dalle rosee e materne labbra un sussurro che evoca la famosa frase del vangelo di Giovanni \u201cfate quello che Egli vi dir\u00e0\u201d, questo mette in risalto il ruolo di Mediatrice a lei associato. Le dimensioni del dipinto sono esattamente di cm 30 in altezza e cm 22 in larghezza. Questa icona diede inizio ad un culto che non aveva paragoni e la sua magnificenza nell'elargire miracoli si diffuse non solo nei territori circostanti ma scese in gran parte del regno di Napoli.\nLe due idrie che la tradizione ha voluto attribuire alle giare utilizzate da Ges\u00f9 Cristo per il primo miracolo di Cana in Galilea e che furono portate insieme all'icona, sono fatte di alabastro di un giallo paglierino una con ramature pi\u00f9 scure, hanno diversa forma una pi\u00f9 stretta e allungata l'altra pi\u00f9 goffa ove le maniche sono legate al corpo dell'idria da due volti scolpiti. In esse ancora oggi viene eseguito il rito di benedizione delle acque la seconda domenica dopo l'Epifania, secondo un rituale antico dei monaci. Le idrie sono custodite una a destra e una a sinistra del trono marmoreo della Vergine nella cappella a Lei dedicata.\nIl rituale dei monaci celestini per la benedizione dell'acqua \u00e8 scritto interamente in latino, ed \u00e8 composto da un insieme di canti, litanie, salmi e formule. \u00c8 un rituale inedito e unico sul genere. Viene esposto e letto la seconda domenica dopo l'Epifania durante una solenne celebrazione che rappresenta il fulcro dei festeggiamenti della citt\u00e0 di Casaluce.\nLa Madonna non \u00e8 solo venerata a Casaluce ma in molti paesi:\nSecolo XIV, alcuni avvenimenti dal 1362 al 1392.\nSecondo l'abate Donato Polieni da Siderno due anni dopo la donazione nel 1362 i monaci furono cacciati dal convento a causa di un equivoco causato da un uccello parlante, quale un corvo (una leggenda?) che neg\u00f2 l'ingresso nel monastero a Raimondo del Balzo e alla regina Giovanna I in un pomeriggio di tempesta, i quali bussando si sentirono rispondere \u201c\u2026non si pu\u00f2, non si pu\u00f2\u2026\u201d. I monaci Celestini furono sostituiti dai monaci Carmelitani entrati nelle grazie del barone di Casaluce del Balzo. Questi ultimi introdussero nel ciclo di affreschi fiorentini rappresentanti santi dell'ordine celestino, pitture raffiguranti santi del loro ordine. Chiarito poi il malinteso del corvo, fu restituito ai monaci celestini il monastero nel 13 gennaio 1363 con un nuovo atto di donazione da parte di Raimondo del Balzo. Fu una vera e propria lotta tra i due ordini monastici, in quanto i carmelitani non volevano cedere il possedimento acquisito. Fu utile un intervento dei soldati del re di Napoli (dice padre Polieni che i segni di quella battaglia furono ancora visibili sulle mura ovest del castello-monastero fino al XVII secolo inoltrato) ed il pretesto fu che il voto di povert\u00e0 non permetteva loro la propriet\u00e0 di un bene materiale. Raimondo del Balzo con profonda stima e fiducia nei confronti dei monaci celestini e per rinfrancarsi dall'equivoco creato donava al monastero di Casaluce i terreni di Montenegro del Molise con la fortezza e i casali nel 1366. La regina Giovanna I inoltre, divenuta devota della Madonna di Casaluce, fece trasformare un torrione del castello in campanile donando tre campane, due grandi e una piccola, un sontuoso e prezioso parato per il Santuario e un polittico composto da Madonna con Bambino con ai lati San Giacomo e San Francesco dipinto dal maestro senese Andrea Vanni; lei stessa visit\u00f2 il monastero e la chiesa il 20 maggio 1366. Alla fine di questo secolo, nel 1392, nel quadro della contesa tra Luigi II d'Angi\u00f2 e Ladislao di Durazzo per il dominio del regno meridionale, il monastero fu assediato dai filoangioini di Tommaso Sanseverino ed occupato a scopo prudenziale dal maresciallo durazzesco Iacopo Estenardo, il quale allontan\u00f2 una seconda volta e per un certo periodo i monaci celestini. In questo periodo il Santuario venne trascurato e utilizzato per officiare messa solo nei giorni di festa. Nel 24 dicembre 1399 il re Ladislao consent\u00ec ai monaci di far ritorno nel monastero.\nMolto probabilmente la verit\u00e0 sulla cacciata dei celestini dovette coincidere con qualche episodio particolare accaduto all'epoca delle lunghe lotte per la successione nel Regno di Napoli tra gli Angioini e i Durazzeschi o tra gli Angioini e gli Aragonesi, con cui i religiosi si dovettero, forse involontariamente schierare provocando le ire del partito avversario. L'unico punto fermo di questa vicenda \u00e8 la donazione, deducibile dalla lapide, ancora oggi esistente al portale destro della Chiesa, donata ai monaci da Isabella D'eppe, moglie di Raimondo del Balzo, la quale dopo la morte del marito conferm\u00f2 la donazione del castello, don\u00f2 l'appartamento che si erano riservati e le terre vicine. Con questa donazione gli abati del monastero di Casaluce acquisirono il titolo di baroni del castello di Casaluce, marchesi di Montenero e utili signori di San Zenobio (Bosco ad est del castello), titoli che tennero, con varie vicende fino agli inizi dell'Ottocento, quando vennero soppressi gli ordini religiosi da Gioacchino Murat.\nIl Polittico di Casaluce.\nLe ultime notizie conosciute del trittico donato ai monaci celestini nel 1357 - 1358 sono riportate da Padre Polieni da Siderno, quando fu poi collocato nel 1600 nella cappella del Noviziato generale dell'ordine, al terzo piano del convento. L'opera napoletana del Vanni si riduce al polittico disperso che si trovava a Casaluce. I dibattiti sulla data del polittico di Casaluce, che un'antica scritta riferita per intero dal padre Costa nel 1709 assegnava nel 1355, ma che i pi\u00f9 tendono a ritardare notevolmente, non vi \u00e8 ancora modo di acquisire dati sicuri sul primo soggiorno. Ci\u00f2 che \u00e8 certo \u00e8 che del polittico di Casaluce fecero parte il \u00abSan Giacomo\u00bb oggi alla pinacoteca di Capodimonte e il \u00abSan Francesco\u00bb del Lindenau-Museum ad Altenburg: quest'ultimo riunito giustamente al primo dall'Oertel, ad esclusione della diversa \u00abMadonna\u00bb che il Morisani ritenne il centro dell'opera. La scritta letta da padre Costa sul polittico di Casaluce diceva in lettere d'oro: \"Andreas Vannis de Sennis magister pictor et domesticus familiarissimus domine Joanne regine Hierusalem et Sicilie me pinxit\". Poich\u00e9 vi si nomina solo Giovanna questo \u00e8 un sintomo che l'opera fu eseguita quando Ludovico di Taranto era morto e Giovanna regnava da sola. Perci\u00f2 non si potr\u00e0 riesumare di certo la data del 1355. Non si potr\u00e0 andare oltre del 1365, cio\u00e8 oltre la vigilia dell'anno 1366 in cui, secondo il Costa l'opera sarebbe stata donata al Castello di Casaluce. Secondo il L\u00e8onard ha dato la notizia che, dai conti angioini dal 1357-58 risulta presente a Napoli in quegli anni un \u00abAlexander de Senis, pictor\u00bb intorno a quel tempo trafficava con Siena anche L'Accaiuoli.\nLa leggenda del corvo.\n\u2026In un tardo pomeriggio tempestoso, mentre i monaci si affaccendavano nel refettorio, bussarono al portale d'ingresso del monastero i soldati che fungevano di scorta alla regina Giovanna I e al Barone del Balzo che si trovavano nei pressi del monastero per una battuta di caccia.\nSentirono rispondere: \u201cchi \u00e8\u2026 chi \u00e8\u2026\u201d\nIl soldato: \u201cchiedono ospitalit\u00e0 sua maest\u00e0 la Regina ed il Barone del Balzo\u2026\u201d\nSentirono ripetere \u201c non si pu\u00f2\u2026 non si pu\u00f2\u2026\u201d\nI reali vedendosi negata l'ospitalit\u00e0, indignati si recarono al monastero celestino di Aversa. Come punizione decisero di cacciare i monaci celestini dal monastero di Casaluce facendo dispetto di introdurre i monaci carmelitani. Quella vocina era di un corvo ammaestrato che si trovava in gabbia appeso ad un gancio vicino al portale d'ingresso.\nDopo qualche mese i Padri Celestini spiegarono tutto al Barone del Balzo e ritornarono al Monastero.\nAlcuni avvenimenti dal 1400 al 1800.\nIl 10 marzo 1403 re Ladislao fece visita alla Vergine di Casaluce, due giorni dopo ne conferm\u00f2 tutti i diritti e i privilegi del possesso di Casaluce ai monaci. Nell'aprile 1408 il re si impossess\u00f2 di Roma per cui papa Alessandro V lo scomunic\u00f2 e chiese aiuto a Luigi II d'Angi\u00f2 per il recupero della citt\u00e0. Luigi II ne usciva vincitore. Quest'ultimo fece in modo di molestare tutti i protetti di Ladislao e in particolar modo Casaluce che gli oppose resistenza. I monaci furono di nuovo cacciati. Quando il re Ladislao riprese il dominio di Napoli riconfermava nel 1413 il castello ai celestini. Morto Ladislao gli succedette Giovanna II che adott\u00f2 Carlo III di Durazzo che poi sconfess\u00f2 a favore di Luigi II d'Angi\u00f2. Successivamente la regina dopo aver adottato Alfonso I d'Aragona lo sconfess\u00f2 a favore di Luigi III d'Angi\u00f2 e quando nel 1422 Alfonso I d'Aragona si impossessava di Napoli la regina fu costretta a rifugiarsi ad Aversa. Fu esposta al pericolo della furia di Alfonso e ne fu incolume il 1\u00ba ottobre 1423 e per grazia ricevuta poneva voto alla Madonna nel monastero di Casaluce. Ella ritorn\u00f2 per esprimere di nuovo devozione e fede nel 7 settembre 1433. Il 2 gennaio 1444 Alfonso I d'Aragona volle far visita all'icona avendo sentito parlare dei molti prodigi elargiti e ne rest\u00f2 un fedele devoto.\nIl 18 marzo 1452 l'imperatore Filippo III con la moglie Eleonora di Portogallo, in visita allo zio, reale di Napoli, vollero venerare la Vergine e rimanere ospiti nel monastero di Casaluce. Il 16 giugno 1457 Alfonso I esentava Casaluce da ogni imposta, colletta o contribuzione per i bisogni della regia corte. Nel 1478 l'abate celestino Cipriano Gallo fece apportare numerosi lavori di abbellimento al monastero ed introdusse in chiesa diversi vasi d'argento tanto da far giungere la fama del complesso monastico al di fuori dei confini del regno (con esattezza furono lampade di argento, di cui oggi se ne pu\u00f2 ammirare, soltanto, l'unica rimasta nella cappella della Madonna). Il 17 ottobre 1494 Alfonso II d'Aragona venne a Casaluce per visitare il Santuario e ne conferm\u00f2 tutti i privilegi acquisiti con gli anni. Fu scolpito nel 1500 il coro ligneo di corredo per il presbiterio. Una lunga serie di reali si susseguiva fino alla visita nel 31 gennaio 1536 dell'imperatore Carlo V. Egli fu attratto dalla fama assunta dal Santuario di Casaluce, e quindi volle venerare la Vergine. Fu ospite dei monaci per alcuni giorni. L'imperatore Carlo V incuriosito dalla custodia con la quale fu portata da Gerusalemme l'icona, chiese il permesso all'abate di scalfirla con il suo pugnale in modo da verificare se si trattasse di nodi di canna d'India. Nel 1576, fu eletto abate Tommaso di Capua, che affront\u00f2 \u201cla spesa grande, della grande fabbrica del granaro grande, e i suoi tetti,\u2026\u201d. Nel 1584 si effettu\u00f2 la sostituzione del pavimento della chiesa per opera dell'abate Francesco di Celano. Nel 1594 fu eretto un trono ligneo che serviva per accompagnare i vari spostamenti dell'icona tra Casaluce ed Aversa e viceversa. Nel 1600 fu cambiato l'aspetto artistico del Santuario introducendo arte barocca che copr\u00ec interamente l'affrescatura fiorentina, furono edificate una serie di incannucciate che coprirono in modo alternato alcuni archi a crociera della volta, questi lavori distrussero una minima parte degli affreschi giotteschi. Sempre di questi anni fu introdotto in Chiesa un organo con parecchie canne e intarsiato su legno. Il 14 novembre 1604 quando fu abate Ludovico di Bologna, Casaluce divenne sede di un Noviziato generale dell'ordine celestino che coincise con la costruzione di un terzo piano del castello. Nel 1622 l'abate celestino padre Donato Polieni da Siderno scriveva il libro \u201cHistoria del Real Castello di Casaluce\u2026\u201d e diventava il primo storico accreditato di Casaluce. Nel 1647, in piena rivoluzione napoletana, Vincenzo Tuttavilla generale di Spagna, pose nel castello\u2013monastero un presidio di soldati i quali diedero non poche noie ai monaci. Nel 1624 venne fuso un trono di argento per il trasporto dell'icona da Casaluce ad Aversa e viceversa su cui vi erano fusi di argento rappresentanti ai lati dell'icona SS. Pietro e Paolo, sopra L'Eterno Padre e sotto S. Luca in atto di dipingerla. Nel 1709 padre Andrea Costa scriveva le \u201cRammemorazioni historica dell'effigie di Santa Maria di Casaluce\u201d. Nel 1734 il re Carlo III di Borbone si rec\u00f2 due volte nel Santuario della Madonna, mentre si trovava in territorio aversano. Nel 1736, come riferisce G. Parente, furono fatti parecchi lavori che riguardarono gran parte del Monastero; la Chiesa fu completamente rifatta in stile tardo barocco, anche l'appartamento abbaziale sub\u00ec cambiamenti; le pareti furono arricchite di decorazioni a tempera con motivi di prospettive architettoniche con loggiati e porticati finti, secondo un gusto artistico del tempo (tale da farne acquisire il notevole prestigio che ancora oggi vanta integralmente e interamente).\nLa devozione diffusa.\nI monaci celestini per diversi secoli contribuirono a diffondere dovunque la devozione alla Madonna di Casaluce mediante l'entusiasmo e lo zelo dei pellegrini che da ogni parte del regno confluivano al Santuario. Con decreto del 14 novembre 1604 ottennero che il monastero divenisse sede di un noviziato. I novizi portavano nei vari monasteri celestini copie dell'icona della Madonna di Casaluce, e questo spiega la presenza di una copia a San Benedetto in Perillis presso Sulmona alla quale fu dedicata una chiesa. Nel 1661 fu fondata una chiesa dedicata alla Vergine di Casaluce in Miseno presso Bacoli, per volere del marchese di San Marcellino proprietario di quelle terre. Venerano la Madonna di Casaluce in Casapesenna, nel Santuario di Briano, in Ciorlano, in Frattamaggiore, nella chiesa del Ges\u00f9 Vecchio, nella chiesa dell'Annunziata in Aversa, nel Santuario mariano di Centurelli (L'Aquila) e in tanti altri luoghi dove \u00e8 stata trovata devozione e venerazione di copie dell'effigie. Attualmente il monastero celestino di Aversa dedicato a San Pietro a Maiella include la parrocchia dei SS. Filippo e Giacomo ospita l'icona della Madonna di Casaluce quattro mesi l'anno. Siccome il territorio di Casaluce nel periodo estivo si mostrava insalubre, poich\u00e9 ricco di paludi, i monaci erano costretti a lasciare il monastero di Casaluce e chiedere ospitalit\u00e0 ai monaci celestini di Aversa, traslando l'icona della Madonna di Casaluce. La devozione alla Madonna di Casaluce, divenne un sentire comune tra la gente di tutto il Regno di Napoli, soprattutto dell'agro aversano. In Aversa intanto infervorava ancora di pi\u00f9 la devozione per la Madonna, tale che i cittadini vollero abbellire nel 1645 la cappella dove ella attualmente \u00e8 posta con le idrie (nel suo unico Santuario di Casaluce). Nel 1772 la cappella venne impreziosita con affreschi, marmi ed un maestoso cancello in ferro battuto. Il 12 maggio 1772 il vescovo di Aversa Borgia otteneva da papa Clemente XIV un rescritto con il quale la Vergine di Casaluce fu dichiarata patrona di Aversa e della diocesi e l'anno successivo si otteneva l'ufficio e la messa sotto il titolo della Maternit\u00e0 della Beata Vergine. Questo avvenimento non fu ben accolto dai monaci di Casaluce che cercarono di impedire in quanto temevano un allontanamento permanente dell'effigie dal loro monastero. Nel 1744 Aversa chiedeva la presenza della Madonna in citt\u00e0 per due mesi ed il 13 settembre 1801 si procedette alla prima solenne incoronazione della Vergine a seguito del capitolo vaticano del 9 giugno 1801 (una seconda incoronazione nel primo centenario nel 1901 e una terza nel 14 settembre 1980 perch\u00e9 la corona fu trafugata il 23 settembre 1979 in Aversa). La gente accorse da ogni citt\u00e0 per godersi la spettacolare funzione. Incominciarono in questi anni folti pellegrinaggi e processioni per chiedere grazie alla Madonna di Casaluce soprattutto per ottenere pioggia nei periodi di siccit\u00e0. La devozione alla Madonna di Casaluce si estese anche in Brasile, attraverso emigranti del luogo, che a fine secolo XIX raggiunsero la zona di San Paolo del Brasile dove edificarono la parrocchia di \u201cNuestra Senhora de Casaluce\u201d.\nSecolo XIX, Repressione degli ordini monastici.\nSoppressione degli ordini monastici.\nNel 1807 con editto napoleonico, Gioacchino Murat sopprimeva tutti gli ordini monastici del regno di Napoli, ed il 14 febbraio dello stesso anno furono cacciati i monaci celestini di Casaluce e di Aversa, i quali furono costretti a lasciare i propri monasteri che furono trasformati in caserme ed ospedali militari. A Casaluce rimase utilizzabile solo il Santuario. Gli abati celestini di Aversa e di Casaluce, padre Carlo Serra e padre Domenico Pandolfelli con i sacerdoti celestini don Nicola Caputo e don Pasquale Silvestro non riuscirono a riprendere in mano la situazione perch\u00e9 nel frattempo le loro sedi abbaziali divennero rapidamente chiese parrocchiali con decreto regio del 13 marzo 1807. Il Santuario di Casaluce pur mantenendo il titolo, divenne parrocchia di Santa Maria ad Nives e la chiesa dei Celestini di Aversa divenne parrocchia dei Santi Filippo e Giacomo. A nulla valsero gli interventi della municipalit\u00e0 di Aversa e Casaluce con una nota del 26 febbraio 1815 a favore dei monaci.\nLa traslazione tra Aversa e Casaluce.\nQuando i monaci di Casaluce lasciavano nei mesi estivi il monastero, ospiti dei monaci aversani esponevano l'icona della Madonna di Casaluce alla pubblica venerazione, tale che incentivarono il rafforzamento del culto, che dopo la soppressione dei monaci, fu pretesa dal popolo aversano. I due parroci si accordarono con la permanenza dell'icona sei mesi ad Aversa e sei mesi a Casaluce, mentre le due idrie rimanevano in esposizione permanente nel Santuario di Casaluce. La calma fu apparente fino a quando cominciarono una discussione sulla propriet\u00e0 del baldacchino argenteo fatto fondere nel 1624. La questione fu portata davanti al Consiglio degli Ospizi, ed ebbe ragione il popolo di Casaluce. L'8 gennaio 1853 un decreto governativo ad istanza dei casalucesi ripristinava quello del 1744 con il quale Aversa poteva avere l'icona per solo due mesi. A sua volta a seguito di un'istanza degli aversani, il 23 marzo 1857 fissava gli attuali otto mesi a Casaluce e quattro ad Aversa con la traslazione annuale del 15 giugno ad Aversa ed il 15 ottobre a Casaluce. Le contese furono aspre ed ancora oggi esitano a scomparire del tutto.\nLe feste.\nI giorni di solennit\u00e0 per il Santuario di Casaluce rimasero la seconda domenica dopo l'epifania, quando l'acqua veniva (e ancora oggi) benedetta nelle idrie di Cana di Galilea (acqua ritenuta miracolosa) con il rituale scritto dai monaci celestini di Casaluce che per l'occasione venivano esposte alla venerazione dei fedeli, si festeggiava la Madonna di Casaluce la prima domenica di maggio ed il 15-16-17-19 ottobre anche il 18 la festa di San Luca, il quale si pensava fosse l'autore del dipinto della Madonna col Bambino. In Aversa, invece, la Vergine di Casaluce veniva festeggiata a partire dal 1772 la seconda settimana di settembre.\nSecolo XX, Vicissitudini, abbandono e rovina dell'Abbazia Santuario e del castello-monastero di Casaluce - un monumento a rilievo nazionale.\nIl Santuario.\nNel 1903 con la benedizione apostolica di papa Leone XIII venne pubblicato il periodico \u201cla Vergine di Casaluce\u201d. Questo periodico serv\u00ec molto per tenere accesa la devozione in terre vicine e lontane. Nel 1934 il sacerdote Bartolomeo Russo pubblic\u00f2 un testo sulla storia di Casaluce dal titolo \u201cil Santuario della Madonna di Casaluce ed il suo Castello\u201d. Con il trascorrere degli anni arrivarono anche eventi tristi: le lunghe processioni di pellegrini e devoti che chiedevano il miracolo della pioggia cessarono, nel 1972 gli affreschi della cappella delle sette porte e San Pietro Celestino V in cattedra e San Benedetto nell'atrio furono staccati dalla soprintendenza ai beni culturali della Campania e portati a Napoli per il restauro (essi torneranno in sede originaria come previsto dalla Carta del restauro del 1972). Venti di questi affreschi si possono ammirare a Castelnuovo di Napoli ed altri tenuti nei magazzini di Capodimonte e San Martino. Il 19 maggio 1978 nella chiesa di Casaluce l'Icona fu spaccata in due da un folle con l'intento di portarla via dal trono. Il dipinto fu restaurato dalla scuola di restauro napoletana ed il vescovo Antonio Cece riport\u00f2 a Casaluce l'effigie. Nel 1980 fu introdotto un baldacchino bronzeo con il pretesto di esporre a vista l'icona togliendola dalla sua originaria sistemazione. Questa modifica port\u00f2 alla chiusura della finestra del presbiterio che dava luce all'alba all'intero edificio, rovinando l'intera parete e l'assetto artistico-architettonico. Per tale motivo, all'esterno \u00e8 stato creato un avamposto di cemento armato che stravolge il maestoso panorama del castello al lato est. Intanto scomparivano il trono abbaziale, i due laterali e gli inginocchiatoi del coro ligneo del 1500. Il 7 gennaio 1981 fu completato un piano di restauro che riprendeva gli elementi barocchi. Circa due anni dopo, la soprintendenza ritenne che il lucernario rappresentava un elemento di disturbo per la volta gotica ed eliminarono l'incannucciata barocca e rinvennero gli affreschi di scuola giottesca di cui si conosceva l'esistenza gi\u00e0 dal 1937. Dopo questo futile ciclo quella parte della volta fu ripristinata \u201ccon rigoroso cemento armato\u201d dando vita ad un obbrobrio senza precedenti. La volta fu lasciata in uno stato disastroso, e gli affreschi fiorentini, rappresentanti la gloria dei santi in uno stato di abbandono, furono restaurati otto dei trenta clipei di cui sei completamente distrutti (la stessa sorte tocc\u00f2 anche ad un ramo del chiostro e di alcuni pilastri). Questi lavori di restauro furono eseguiti dalla soprintendenza al patrimonio dei beni culturali di Napoli diretta dall'architetto Luigi Picone ordinario alla facolt\u00e0 di architettura di Napoli. Il 3 luglio 1983 nella chiesa di San Giovanni Battista in Savignano ad Aversa, fu trafugata l'antica argenteria (il baldacchino dei monaci celestini) del 1624 che fu fatto ricostruire dal popolo di Aversa nel 1984, inaugurato dal vescovo Gazza in piazzetta Madonna di Casaluce in Aversa. I restanti ventidue anni sono passati tra un ulteriore abbandono e continue richieste di aiuto. Nel 2004 l'Icona della Madonna di Casaluce lasciava il Santuario per alcuni mesi per un restauro effettuato da un maestro restauratore del Vaticano. L'11 febbraio 2007 per ricordare alcuni avvenimenti storici, \u00e8 stato inaugurato il concerto di campane. Esattamente sei nuove campane che si aggiungeranno alle altre due gi\u00e0 impiantate, \u00e8 stato dato loro il nome di \"Castellana\" in onore della Vergine di Casaluce, \"Celestina\", \"Benedettina\", \"Angelica\", \"A Roberto da Salles\" e la \"Nives\". Nel 2007 il castello versa ancora in uno stato di abbandono, pur essendo ancora attiva, ed il deturpo e la rovina proseguono sotto gli occhi di tutti. Per la devozione a Maria di Casaluce, il Santuario \u00e8 meta di pellegrini,provenienti dai comuni limitrofi, ma anche da due localit\u00e0 dell'Abruzzo che hanno in comune con Casaluce questa devozione mariana-celestiniana.\nIl castello-monastero.\nI beni che vennero confiscati ai celestini, passarono in mano al collegio napoletano. Con la nascita dello Stato italiano, e dopo un breve periodo, i beni vennero riceduti alla curia vescovile di Aversa. Il monastero di Casaluce ed il suo santuario, che nacquero come unico corpo, furono smembrati nel tempo. Da quando il castello venne restituito alla curia, si \u00e8 passati da enfiteusi a enfiteusi fino ai giorni nostri, lasciandolo all'incuria e quindi alla inevitabile distruzione. Parecchi sono stati gli astuti e furbeschi tentativi di acquisizione del castello-monastero da parte di molti, fortunatamente, per adesso, senza risultati. L'unico restauro eseguito per il mantenimento del castello\u00a0\u2013 monastero \u00e8 stato fatto 1988 esclusivamente per l'appartamento abbaziale ad opera della Soprintendenza; la parete nord-ovest del castello fu \u201crestaurata frettolosamente\u201d con intonaco su tufo a vista trascurando lo stile artistico ed architettonico del complesso e parte del chiostro con cemento armato.\nDal 2011, al via una nuova ripresa delle operazioni di intervento che gettano nuova luce sugli studi critici.\nSancta Maria ad Nives in Casaluce.\nLa Parrocchia di Sancta Maria ad Nives ha sede nell'abbazia-santuario della Madonna di Casaluce sin dalla soppressione dell'Ordine Monastico dei Padri Celestini (1807). Grazie a questa parrocchia, il culto della Madonna di Casaluce \u00e8 rimasto vivo nel tempo, lo splendore architettonico ed artistico del complesso cenobitico \u00e8 stato, in parte, conservato. Allora, dopo il trasferimento della sede parrocchiale, quella originaria sita nelle vicinanze del Santuario, \u00e8 stata abbandonata. Negli anni '70 venne abbattuta.\nIl culto di Sancta Maria ad Nives (cio\u00e8 la Madonna della Neve) \u00e8 rimasto, tramite la statua anch'essa trasferita ed esposta nel Santuario. La festa liturgica cade il 5 agosto e questo titolo mariano \" Ad Nives\" \u00e8 legato a quello della basilica di Santa Maria Maggiore sul colle Esquilino di Roma, il pi\u00f9 antico santuario mariano d'Occidente. Secondo la tradizione, nel IV secolo, un giovane patrizio romano di nome Giovanni, poich\u00e9 non aveva n\u00e9 mogli n\u00e9 figli, decise di offrire i suoi beni alla Madonna, per l'edificazione di una chiesa a lei dedicata. La Vergine Santa apprezz\u00f2 il gesto e gli apparve in sogno la notte tra il 4 e il 5 Agosto, indicando con un miracolo il luogo dove fondare la nuova chiesa. Il mattino seguente, Giovanni si rec\u00f2 da papa Liberio, il quale, avendo fatto lo stesso sogno, si rec\u00f2 insieme a Giovanni sul posto e attesero il miracolo: il Colle Esquilino fu coperto di neve, in piena estate. Il pontefice tracci\u00f2 il perimetro della chiesa da edificare, seguendo la superficie innevata. La chiesa fu detta liberiana, mentre dal popolo fu chiamata \" ad Nives\". Ogni anno nella solennit\u00e0 del 5 agosto, si rievoca il miracolo della neve nella basilica di Santa Maria Maggiore.\nAnche a Casaluce, durante i Solenni Festeggiamenti della Madonna della neve, che avvengono nei primi giorni di Agosto, si rievoca il famoso \"miracolo della neve\", la quale si poggia sull'effigie mariana, mentre fa rientro nella sua Parrocchia nel Santuario di Casaluce.\nSociet\u00e0.\nReligione.\nLa maggior parte dei cittadini \u00e8 di credo cattolico. Casaluce fa parte della Diocesi di Aversa, della forania Trentola-Casaluce. Le parrocchie territoriali, che comprendono la comunit\u00e0 dei fedeli casalucesi, sono quattro: Sancta Maria ad Nives, San Marcellino in Aprano, San Nicola a Piro e San Lorenzo in Aversa.\nCome in molti paesi della Campania e, specificamente, della diocesi di Aversa, a Casaluce sono vive le devozioni popolari legate al culto dei Santi e di Maria (madre di Ges\u00f9). Il principale legame instaurato tra fedeli e Maria, \u00e8 quello che caratterizza la venerazione dell'icona della Madonna di Casaluce.\nTradizioni di natura religiosa\nEconomia.\nL\u2019agricoltura costituisce ancora una fondamentale fonte di reddito. Il settore secondario \u00e8 attivo per lo pi\u00f9 nei comparti alimentare, edile, metallurgico e del legno.\nInfrastrutture e trasporti.\n\u00c8 servita da uno svincolo della SP 335 ex SS 265 dei Ponti della Valle (Giugliano - Marcianise).\nEra servita dalla Stazione di Casaluce della vecchia ferrovia Alifana Bassa che fu in servizio fino al 1976."}
{"id": "1109329", "revid": "713168", "url": "https://it.wikipedia.org/wiki?curid=1109329", "title": "Ferdinando d'Asburgo (1609-1641)", "text": "Biografia.\nGiovinezza.\nFiglio cadetto del re Filippo III di Spagna e della moglie Margherita d'Austria, sorella dell'imperatore Ferdinando II, Ferdinando nacque tra le 14:00 e le 15:00 del 16 maggio 1609 nel palazzo dell'Escorial, nei pressi di Madrid. Venne battezzato il 7 giugno dal cardinale Bernardo de Rojas y Sandoval, arcivescovo di Toledo, ed ebbe quali padrini il principe Filippo, erede al trono spagnolo, e l'infanta Anna, suoi fratelli maggiori.\nFerdinando venne educato alla corte spagnola ed ancora giovanissimo venne avviato alla carriera ecclesiastica. Gi\u00e0 dal 1619 venne nominato arcivescovo di Toledo e poi cardinale nel concistoro del 29 luglio dello stesso anno da papa Paolo V. Ufficialmente gli era stato riconosciuto il titolo di \"cardinal-infante\" che era una combinazione del suo \"status\" di cardinale e di principe (infante secondo l'uso della corona castigliana) di Spagna. Ferdinando, le cui inclinazioni personali tendevano alla carriera delle armi, non venne mai ordinato sacerdote, fatto abbastanza comune all'epoca per i membri delle case reali e dell'aristocrazia che venivano avviati ad una carriera in ambito ecclesiastico.\nVicer\u00e9 di Catalogna e viaggio verso i Paesi Bassi.\nSul finire del 1630 il cardinale-infante venne proposto dal Consiglio di Stato quale possibile governatore dei Paesi Bassi spagnoli, quale successore di Isabella Clara Eugenia d'Asburgo. Nonostante l'opposizione manifestata dal conte-duca di Olivares, la presenza di una forte componente a corte favorevole alla nomina di Ferdinando, capeggiata da Juan Alfonso Enr\u00edquez de Cabrera, ammiraglio di Castiglia e Antonio Moscoso y Sandoval indusse il \"valido\" a cedere. Era tuttavia necessario che Ferdinando acquisisse esperienza negli affari di governo e a tal proposito vene nominato capitano generale e vicer\u00e9 di Catalogna. Ferdinando rimase in Catalogna dal 3 maggio del 1632 all'11 aprile del 1633, venendo assistito nelle sue mansioni da vari consiglieri, tra i quali il pi\u00f9 importante fu I\u00f1igo V\u00e9lez de Guevara.\nConcluso il suo mandato in Catalogna, Ferdinando si imbarc\u00f2 da Barcellona alla volta di Genova, prima tappa per il suo viaggio verso i Paesi Bassi. Durante il viaggio Ferdinando venne accompagnato da un consistente esercito (la Spagna era ancora in guerra contro le Province Unite): la traversata via mare era resa impossibile dalla superiorit\u00e0 delle navi olandesi su quelle spagnole, perci\u00f2 il cardinale si rec\u00f2 a Genova nel 1633 per congiungersi a un'armata proveniente da Milano (territorio spagnolo) che lo avrebbe scortato attraverso la Lombardia, il Tirolo, la Svevia, quindi lungo il Reno fino ai Paesi Bassi.\nFerdinando pens\u00f2 inoltre di rendere pi\u00f9 sicuro il tragitto con una striscia di guarnigioni, e di intervenire a supporto dell'esercito del re d'Ungheria Ferdinando, suo cugino, figlio dell'imperatore, alla guida delle armate asburgiche contro gli Svedesi nella guerra dei trent'anni. Ritardato da una malattia, il cardinale invi\u00f2 intanto met\u00e0 delle sue armate al comando di G\u00f3mez Su\u00e1rez de Figueroa, duca di Feria: queste truppe per\u00f2 furono sconfitte in un combattimento contro gli Svedesi guidati da Bernardo di Sassonia-Weimar e Gustav Horn. Gli Spagnoli richiesero allora altri 4.000 cavalieri al generale imperiale Albrecht von Wallenstein, ma Wallenstein non pot\u00e9 soddisfare la richiesta. Il cardinal-infante riusc\u00ec a riprendere il viaggio solo nel 1634, raccogliendo in Baviera i resti dell'armata di G\u00f3mez Su\u00e1rez, morto in gennaio.\nLa battaglia di N\u00f6rdlingen.\nNel frattempo Ferdinando d'Ungheria sconfisse l'esercito svedese a Ratisbona nel luglio 1634; cerc\u00f2 quindi di ricongiungersi alle armate del cugino. Le forze svedesi di Bernardo di Sassonia-Weimar e di Gustav Horn tentarono disperatamente di impedire questa manovra, ma non riuscirono a ingaggiare battaglia con Ferdinando d'Ungheria.\nIl cardinal-infante attravers\u00f2 il Danubio nell'agosto 1634, in settembre le due armate riuscirono a ricongiungersi, e si accamparono a sud di N\u00f6rdlingen, in Svevia. All'epoca N\u00f6rdlingen era protetta da una piccola guarnigione svedese; ben presto, anche le armate di Bernardo di Sassonia-Weimar e Gustav Horn raggiunsero N\u00f6rdlingen, preparando gli eventi per la decisiva battaglia di N\u00f6rdlingen. I due cugini si prepararono quindi allo scontro, ignorando i consigli dei pi\u00f9 esperti generali come Mattia Galasso; Bernardo e Horn fecero lo stesso, ma fra i due sorsero tensioni e rivalit\u00e0. Inoltre, essi sottovalutarono le forze nemiche, numericamente superiori, a causa di rapporti imprecisi che non tennero conto del fatto che gli uomini del defunto duca di Feria si erano riuniti al cardinal-infante e che quindi stimarono erroneamente le forze nemiche a soli 7.000 fanti, e non 21.000, contro 16.000 fanti svedesi.\nLa battaglia si concluse con una grande vittoria per i due Asburgo: Gustav Horn fu catturato, l'esercito svedese distrutto e il resto che riusc\u00ec a riparare a Heilbronn era solo un'ombra di quanto era stato. La vittoria fu merito soprattutto dell'eccellente fanteria spagnola, i temuti \"tercios viejos\", comandati da Fuenclara, Idi\u00e1quez e Toraldo, che surclassarono gli Svedesi, nonostante i miglioramenti attuati da Maurizio d'Orange e del defunto Gustavo II Adolfo di Svezia.\nGovernatore dei Paesi Bassi spagnoli.\nIl re d'Ungheria cerc\u00f2 di convincere il cugino a rimanere per consolidare la loro posizione in Germania, ma il cardinal-infante Ferdinando prosegu\u00ec con le sue truppe quasi subito dopo la fine della battaglia verso Bruxelles. Alla fine del 1634 entr\u00f2 nella citt\u00e0 accolto come un trionfatore. Vista l'impopolarit\u00e0 del clero cattolico a Bruxelles, egli mise in secondo piano il suo \"status\" di cardinale per enfatizzare invece le sue cariche e la gloria mondani. Ferdinando era un abile politico e diplomatico, e in breve tempo riform\u00f2 il governo e l'esercito: soprattutto, riusc\u00ec a conquistare l'appoggio dei Fiamminghi contro la Francia.\nTuttavia, i suoi poteri erano segretamente limitati, e il comandante del suo esercito aveva ordine di ubbidire, se necessario, alle istruzioni che provenivano dalla Spagna e in particolare a quelle del primo ministro conte-duca di Olivares, non a quelle di Ferdinando. Nel 1635 i Francesi attaccarono Namur, con l'intenzione di unirsi agli Olandesi presso Maastricht: ma gli Olandesi esitarono e i Francesi furono costretti alla ritirata. Ferdinando pot\u00e9 cos\u00ec riprendere Diest, Goch, Gennep, Limburgo e Schenk.\nNel 1636 Ferdinando elimin\u00f2 gli ultimi protestanti dalle Fiandre spagnole e prosegu\u00ec la sua espansione militare impadronendosi di Hirsen, Ch\u00e2telet e La Capelle, e rafforzando il Lussemburgo impiegando truppe croate.\nLa fine.\nIl 10 ottobre 1637, per\u00f2, la citt\u00e0 di Breda fu nuovamente espugnata dopo dieci mesi di assedio da Federico Enrico d'Orange dopo essere rimasta sotto il dominio spagnolo per 12 anni. Nonostante i ripetuti tentativi, il cardinal-infante non riusc\u00ec a riconquistare questa fortezza di grande importanza strategica, indebolendo quindi la sua posizione non solo nei confronti degli Olandesi, ma anche dei suoi nemici a corte a Madrid. Ferdinando perse inoltre Chapelles, Landrey e Damvilliers contro i Francesi, e non solo non fu in grado di espugnare Maubeuge ma fu costretto a cedere molto terreno ai suoi avversari nel provarvi. Le conquiste di Anversa, Chastillon e Geldern negli anni seguenti non compensarono la perdita dell'importante citt\u00e0 di Arras nel 1640.\nPi\u00f9 pericolosi dei suoi nemici sul campo erano, tuttavia, i suoi avversari nella corte di Madrid. Allo scopo di rovinare la sua reputazione essi fecero circolare ad arte voci secondo cui egli progettava di staccarsi dalla corona spagnola e diventare sovrano di un regno autonomo dei Paesi Bassi con l'aiuto del re francese, e che a Parigi fossero in atto trattative per farlo sposare con la figlia del duca di Orl\u00e9ans, fratello di Luigi XIII. Nel frattempo, la Spagna attraversava momenti difficili sul piano militare e finanziario: il Portogallo era in rivolta e al cardinal-infante, impegnato nella guerra, venne chiesto di fornire truppe per reprimere la sommossa.\nFerdinando si ammal\u00f2 mentre era in battaglia nel 1641 e mor\u00ec il 9 novembre di quell'anno a Bruxelles all'et\u00e0 di 32 anni. I referti medici parlarono di un'ulcera allo stomaco, ma le dicerie a corte erano che fosse stato avvelenato. Ferdinando aveva avuto una figlia illegittima, Marie Anne de la Croix, nata a Bruxelles nel 1641 e morta a Madrid nel 1715, che divenne suora. La salma del cardinale venne trasportata in Spagna nel 1643 e, secondo le sue ultime volont\u00e0, vennero recitate per lui 12.000 messe da requiem.\nLe dispute su chi dovesse succedergli come governatore generale dei Paesi Bassi incrinarono l'alleanza fra l'imperatore a Vienna (il vecchio compagno d'armi del cardinale, Ferdinando III) e la Spagna. L'imperatore spingeva per suo fratello, l'arciduca Leopoldo Guglielmo, Madrid invece preferiva don Giovanni d'Austria, figlio illegittimo del re Filippo IV e della famosa attrice Mar\u00eda Calder\u00f3n. La nomina dell'impopolare bastardo venne ritardata e di conseguenza la Spagna perse il controllo di una vasta parte dei Paesi Bassi a causa dell'incapacit\u00e0 del governatore \"ad interim\" Francisco de Melo, marchese di Terceira."}
{"id": "1109330", "revid": "2207692", "url": "https://it.wikipedia.org/wiki?curid=1109330", "title": "Trasmettitore di Caltanissetta", "text": "Il trasmettitore di Caltanissetta, meglio conosciuto come antenna Rai di Caltanissetta \u00e8 un'antenna omnidirezionale di 286 metri di altezza, che detiene il primato di struttura pi\u00f9 alta d'Italia. Fa parte di una stazione radio della Rai, ormai dismessa, per la radiodiffusione in onde lunghe, medie e corte. La propriet\u00e0 della struttura, degli edifici annessi e del terreno circostante \u00e8 della societ\u00e0 Rai Way, societ\u00e0 per azioni del gruppo Rai.\nStoria.\nInizio trasmissioni.\nL'inizio dei lavori di costruzione si ebbe nel 1949, quando ci fu l'esigenza da parte della RAI di rendere fruibile la ricezione del segnale nei paesi del Mediterraneo e del Nord Africa.\nI costi di costruzione furono di 146 milioni di lire dell'epoca; l'azienda costruttrice fu la CIFA (Compagnia Italiana Forme e Acciaio).\nL'impianto, di propriet\u00e0 della RAI, fu inaugurato il 18 novembre 1951 dall'allora ministro delle telecomunicazioni Giuseppe Spataro, dal presidente della RAI Cristiano Ridomi, insieme ai presidenti in carica e uscente della Regione Siciliana Franco Restivo e Giuseppe Alessi.\nL'impianto per anni \u00e8 stato utilizzato per la trasmissione in onde lunghe sui 189\u00a0kHz. L'impianto ad onde corte, costituito da antenne separate dalla struttura principale, operava sulle frequenze di 6060\u00a0kHz con 3\u00a0kW di potenza, mentre sui 7175 e 9515\u00a0kHz con 5\u00a0kW. In precedenza, l'impianto sui 6060\u00a0kHz era usato con una potenza di 25\u00a0kW.\nL'antenna \u00e8 stata utilizzata anche per le trasmissioni di un notiziario in lingua araba trasmesso in onde medie (Caltanissetta 1\u00a0\u2013 567\u00a0kHz).\nFino al 1965 l'antenna deteneva anche il primato di struttura pi\u00f9 alta d'Europa; il record fu poi battuto dalla Belmont Transmitting Station, alta 351,65 metri, situata in Gran Bretagna; quest'ultima \u00e8 tuttora una delle strutture pi\u00f9 alte dell'Unione europea, seconda solo alla Torre della TV di Vinnycja in Ucraina alta 354 metri. Al 2015 l'antenna RAI di Caltanissetta \u00e8 la 43\u00aa torre di trasmissioni per altezza censita al mondo. \nL'antenna \u00e8 sita alla sommit\u00e0 della collina Sant'Anna di Caltanissetta, che ha un'altezza sul livello del mare di 689 metri s.l.m., la sommit\u00e0 dell'antenna \u00e8 quindi alta 975\u00a0m.\nFine trasmissioni.\nGestito nell'ultimo periodo da Rai Way, l'impianto \u00e8 stato spento il 9 agosto 2004, a causa del progressiva disaffezione dell'audience dalle AM e per l'alto costo di mantenimento degli impianti, costo che ha spinto numerose emittenti ad abbandonare le trasmissioni in queste bande.\nSecondo dirigenti Rai Way, dal 1982, il traliccio \u00e8 stato verniciato una sola volta e per questa operazione sono occorsi trenta giorni di lavoro con quattro unit\u00e0 lavorative, senza l'utilizzo di alcun ponteggio.\nLa Rai, una volta disattivato per le trasmissioni nel 2004 l'impianto, ha espresso l'intenzione di demolire la struttura ormai inattiva e con alti costi di manutenzione; infatti, per la manutenzione periodica sono coinvolti tecnici specializzati per i lavori ad alte quote.\nAcquisizione comunale.\nAl fine di scongiurarne lo smantellamento, l'amministrazione comunale nissena ha in progetto la salvaguardia del manufatto, ormai icona e simbolo distintivo della citt\u00e0, acquisendolo. A seguito di un primo incontro tra l'allora sindaco di Caltanissetta Michele Campisi e i vertici della Rai siciliana avvenuto il 5 febbraio 2013 per definire le modalit\u00e0 di acquisizione, il 2 novembre successivo la giunta comunale deliber\u00f2 l'acquisto del manufatto in metallo, delle costruzioni annesse e dell'area circostante per la somma di 537\u00a0000\u00a0euro. Le motivazioni all'acquisto dell'amministrazione comunale sono state l'interesse ad evitare che l'antenna venga demolita dalla RAI e che il circostante parco alberato diventando di propriet\u00e0 comunale venga trasformato in un parco pubblico attrezzato per la citt\u00e0.\nIl 22 settembre 2012 il sito \u00e8 stato dichiarato dall'Assessorato Regionale dei Beni Culturali e Ambientali, Servizio Soprintendenza di Caltanissetta, bene di interesse culturale; tali beni consistono nell'antenna, nel parco e nei fabbricati annessi comprensivi delle storiche attrezzature trasmissive.\nL'acquisto del manufatto e delle pertinenze annesse comporterebbero per le casse comunali una spesa, da suddividere in cinque anni, di poco superiore ai 100\u00a0000\u00a0euro annui, mentre i costi di manutenzione corrente sono stimati, dai tecnici comunali, in circa 10\u00a0000\u00a0euro annui; spese coperte da una locazione presente nel sito. \nIl 31 maggio 2014 venne comunicato il completamento della procedura burocratica per la variante urbanistica che assegnava in via definitiva come destinazione l'antenna e il terreno circostante a parco naturalistico vincolato. L'amministrazione comunale uscente lasci\u00f2 alla successiva amministrazione l'incarico di proseguire l'iter per l'acquisto definitivo della struttura e del terreno circostante pari a 13 ettari, ma al 23 novembre 2016 l'attuale amministrazione comunale non ha provveduto all'acquisto del bene.\nIl 10 aprile 2017 viene recepita dal consiglio comunale la variante al piano regolatore, precedentemente deliberata dall\u2019assessorato regionale al Territorio ed dell'Ambiente con decreto dirigenziale n. 570 del 19 luglio 2005. La variante, indicata, stabilisce che la collina di San'Anna, l'antenna RAI e le sue pertinenze sono vincolati a parco territoriale agricolo, etno ed antropologico. Stabilendo che \u00ab\"nella suddetta zona sono vietate nuove edificazioni, con l\u2019esclusione di modesti manufatti per la fruizione del parco, tali manufatti dovranno riferirsi a pertinenze degli edifici esistenti, giustificate dalla necessit\u00e0 dell\u2019uso e dalla impossibilit\u00e0 di utilizzo dei volumi gi\u00e0 esistenti; nella progettazione dovranno essere recuperate le strutture edilizie esistenti nel rispetto delle caratteristiche tipologiche ed architettoniche\"\u00bb.\nAlla fine del 2020 \u00e8 stato presentato il progetto per la realizzazione di un polo scientifico e tecnologico nell\u2019area dell\u2019antenna Rai di collina Sant\u2019Anna. Promotore \u00e8 il comitato parco Antenna composto da associazioni, comitati e privati cittadini.\nApparecchiature di trasmissione.\nLa struttura \u00e8 situata sulla sommit\u00e0 del colle Sant'Anna, a 689 metri s.l.m., e la sommit\u00e0 dell'antenna raggiunge i 975 metri s.l.m.. \u00c8 costituita da una torre autoportante in acciaio a traliccio, provvista di tiranti. Il trasmettitore in onde lunghe ha una potenza di 10\u00a0kW.\nAll'epoca della costruzione la potenza di trasmissione era di 25\u00a0kW. \u00c8 fissata al suolo mediante quattro piloni di ancoraggio e poggia su due isolatori in porcellana del peso di 16 quintali ciascuno.\nLa struttura nissena, alta 286\u00a0m, usa apparecchiature trasmittenti che per la natura del segnale vanno poste in quota. Gli edifici annessi all'antenna custodiscono preziose apparecchiature d'epoca, che potrebbero diventare oggetti da esporre per un eventuale nascente museo delle telecomunicazioni."}
{"id": "1109332", "revid": "287204", "url": "https://it.wikipedia.org/wiki?curid=1109332", "title": "Venere e le tre Grazie offrono doni a una giovane", "text": "Venere e le tre Grazie offrono doni a una giovane \u00e8 un affresco staccato (211x284 cm) di Sandro Botticelli, databile al 1486 circa e conservato nel Museo del Louvre di Parigi. Con il \"Giovane introdotto tra le Arti Liberali\" forma il ciclo di villa Lemmi Tornabuoni, residenza suburbana presso Firenze, del quale fa parte anche un affresco frammentario ancora in sede.\nStoria.\nNon \u00e8 chiaro quando la serie venne fatta affrescare, anche perch\u00e9 l'identificazione dei personaggi non \u00e8 univocamente stabilita. L'ipotesi pi\u00f9 probabile \u00e8 che l'opera sia stata commissionata per il matrimonio tra Lorenzo Tornabuoni e Giovanna di Maso degli Albizzi, celebrato il 15 giugno 1486. Gli affreschi si trovavano dopotutto in una loggia che verosimilmente poteva essere stata destinata alla festa nuziale.\nGi\u00e0 scialbati, vennero riscoperti nel 1863 dagli allora proprietari Lemmi in condizioni di conservazione non ottimali. Staccati e trasportati su tela, furono messi in vendita sul mercato antiquario e pervennero al Louvre nel 1882.\nDescrizione e stile.\nIn una specie di giardino, come farebbe pensare la fontana sulla sinistra, incedono le tre Grazie che accompagnano al centro Venere, la quale fa omaggio floreale a una giovane in abiti moderni. La scena, impregnata di tematiche legate all'Accademia neoplatonica, si svolge di notte, forse perch\u00e9 secondo la letteratura medioevale, compreso anche Dante, gli incontri tra uomini e figure allegoriche o mitologiche possono avvenire solo in sogno.\nA destra in basso, sulla quale di quella che pare una colonna, un putto regge uno stemma scomparso, dove forse si trovava l'arme dei Tornabuoni o degli Albizi, eliminata probabilmente dai successivi proprietari della villa.\nIl disegno \u00e8 armonico, delicato; le linee sono elegantissime e creano nel gonfiarsi delle vesti e nel fluire armonico dei capelli delle donne, dei giochi decorativi, sinuosi e aggraziati. Innegabile \u00e8 la ricerca di bellezza ideale e armonia, che si attua nel ricorso in via preferenziale al disegno e alla linea di contorno (derivato dall'esempio di Filippo Lippi). In ogni caso l'attenzione al disegno non si risolve mai in effetti puramente decorativi, ma mantiene un riguardo verso la volumetria e la resa veritiera dei vari materiali, soprattutto nelle leggerissime vesti. Il colore chiaro e nitido, derivato dalla particolare tecnica dell'affresco, intride di luce le figure, facendone risaltare la purezza penetrante della bellezza.\nTipica dell'artista \u00e8 la vena leggermente malinconica, ma serena, che serpeggia negli sguardi."}
{"id": "1109336", "revid": "1935652", "url": "https://it.wikipedia.org/wiki?curid=1109336", "title": "Vincenzo Ranuzzi", "text": "Biografia.\nGaspare Vincenzo Ranuzzi nacque a Bologna nell'omonima famiglia senatoria dei conti di Porretta il 1\u00ba ottobre 1726 dal senatore Marcantonio conte di Porretta e da Maria Ermellina Anna Teresa Bergonzi, figlia del marchese Alessandro di Costamezzana nel ducato di Parma. Fu il quarto di cinque figli: le sorelle Dorotea nata nel 1720 e Camilla nata nel 1722, Girolamo futuro senatore nato nel 1724, Vincenzo Gaspare, Giovanni Carlo nato nel 1728 e morto in giovane et\u00e0. Era pronipote del cardinale Angelo Ranuzzi morto nel 1689.\nFu battezzato il 3 ottobre coi nomi di Vincenzo Antonio Baldassarre, pi\u00f9 tardi cambiato con quello di Vincenzo Gaspare, avendo per padrino il conte Angelo Ferdinando Ranuzzi Cospi. Il padre Marcantonio, che mor\u00ec nel 1735, fu dal 1719 il nono senatore della famiglia e il decimo conte. La sorella Dorotea spos\u00f2 il conte Giulio Bajardi di Parma; Camilla spos\u00f2 il marchese Antonio Gherardini di Verona; Girolamo, che mor\u00ec nel 1784, divenne il decimo senatore della famiglia nel 1735 e l'undicesimo conte: spos\u00f2 Maria dei marchesi d'Alsazia e in seconde nozze Maria Bianchetti. D'indole, come scrive un biografo \"soave e temperata\" Vincenzo Ranuzzi si era distinto anche per ingegno ed applicazione allo studio, mentre una soda piet\u00e0 lo portava ad abbracciare la vita ecclesiastica. Avviato alla carriera ecclesiastica, come il fratello Giovanni Carlo allievo della Pontificia accademia ecclesiastica come convittore, ma morto prematuramente quindicenne, Vincenzo studi\u00f2 presso il collegio romano dei gesuiti e dal 1746 complet\u00f2 gli studi intrapresi alla Pontificia Accademia Ecclesiastica. Dalla morte del padre nel 1735, la madre amministr\u00f2 la contea fino al 1747 e si occup\u00f2 della carriera dei figli. Fu infatti la madre a chiedere a papa Benedetto XIV di patrocinare la carriera di Vincenzo in nome della comune origine bolognese, trattando per l'acquisto di una prelatura vacabile nel 1746. Fu incoraggiato e premiato dallo stesso pontefice il quale \"vide tosto di quale lustro potea essere per la Chiesa Ranuzzi, scrive il biografo Angelo Astolfi e ben seppe vieppi\u00f9 rincorarlo allo studio delle leggi civili, e canoniche, additandogli i ministeri onorevoli a cui tali scienze l'avrebbero condotto\".\nVincenzo si addottor\u00f2 \"in utroque iure\" all'Universit\u00e0 La Sapienza di Roma il 5 aprile 1753, divenendo referendario delle due Segnature e iniziando la carriera curiale come prelato ponente della congregazione del Buon governo. Il 25 aprile 1755 mentre era ponente della Sacra Congregazione del Buon Governo, divise i beni paterni col fratello Girolamo, tenendo per s\u00e9 la tenuta di Zenerigolo. Ordinato sacerdote il 5 aprile 1760, inizi\u00f2 la propria carriera presso la Curia romana durante il pontificato di Benedetto XIV(1740-1758), prestando servizio nella Congregazione del Buon Governo e presso la Sacra Consulta. Divenuto canonico di San Giovanni in Laterano, il 20 luglio 1775 fu inviato da papa Pio VI nunzio apostolico a Venezia, succedendo a Bernardino Honorati. A tale scopo fu nominato l'11 settembre 1775 arcivescovo \"in partibus infidelium\" di Tiro di Fenicia ed il 17 settembre seguente fu consacrato vescovo nella chiesa di Sant'Agnese fuori le mura dal cardinale Carlo Vittorio Amedeo delle Lanze, assistito da Nicol\u00f2 Saverio Santamaria, vescovo di Cirene, e da Giuseppe Aluffi, vescovo di Bagnoregio, carica che mantenne fino al 1785. Nominato nunzio apostolico alla Repubblica di Venezia il 18 settembre 1775 fu anche nominato prelato domestico ed assistente al soglio pontificio dal 22 settembre dello stesso anno. Fu quindi nunzio presso la Serenissima per sette anni fino al 1782. Della nunziatura di Venezia resta la corrispondenza con il cardinale Carlo Rezzonico. Da queste missive sappiamo dei tentativi di ottenere l'arcivescovado di Bologna libero da pensioni e del fatto che il nunzio si trovava in difficolt\u00e0 economiche per avere dovuto rinunciare al canonicato di San Giovanni in Laterano. Grazie alla mediazione del cardinale Rezzonico, Ranuzzi ottenne l'abbazia di Santa Lucia della Rocca di Roffeno. Ranuzzi fu il primo nunzio a Venezia a perdere le imposte sui fondi ecclesiastici e a doversi mantenere solo con le spedizioni di bolle per le parrocchie della citt\u00e0 e i proventi della cancelleria. Erano a Venezia insorte nuove controversie per la immunit\u00e0 ecclesiastica, sempre difesa dalla Santa Sede per suo decoro. Pur essendosi dichiarato all'inizio incapace di sostenere una tale missione, il prelato bolognese, costretto ad accettare, come egli era uso, la volont\u00e0 del papa, si accinse all'impresa. E subito incontr\u00f2 il favore dei veneziani che benevolmente lo accolsero, e con le \"nobili e costumate sue maniere\" egli strinse amicizie ed intrattenne personaggi influenti della Serenissima sulle ragioni del Papa. Alla fine la fermezza del prelato fu vincente e pieg\u00f2 alla persuasione i veneziani in questa opera lunga e difficile. Il papa Pio VI ebbe a congratularsene e in una sua lettera lo chiam\u00f2 \"uomo benemerito dello Stato della Chiesa\". Intanto si erano acuite le divergenze di carattere giurisdizionale tra la Chiesa e il regno di Portogallo. Papa Pio VI scelse personalmente monsignor Ranuzzi come nunzio apostolico presso il re di Portogallo il 26 febbraio 1782.\nLasciata Venezia con dispiacere dei veneziani per la partenza del rappresentante del papa, Ranuzzi fu inviato per una missione in Portogallo, dopo una breve permanenza a Bologna per incontrarsi con i parenti e occuparsi delle sue cose. Ranuzzi raggiunse il porto di Genova dove inizi\u00f2 un fortunoso viaggio. L'imbarcazione sorpresa da una tempesta verso il Capo San Vincenzo, minacci\u00f2 di affondare e scene di panico si ripetevano di continuo. Il nunzio rincuor\u00f2, anche con promessa di doni, i nocchieri e, fortemente amareggiandosi per aver voluto che i suoi servitori e le loro donne lo seguissero nel pericoloso viaggio, con le sue parole e con il suo esempio li ridusse alla calma finch\u00e9 non cessarono i venti.\nIl pontefice Pio VI lo elev\u00f2 al rango di cardinale con breve datato 7 aprile nel suo tredicesimo concistoro del 14 febbraio 1785, e lo nomin\u00f2 arcivescovo, titolo personale, di Ancona e Numana, sede vacante fin dal 3 agosto 1782 per la morte del cardinale Gian Ottavio Bufalini. La berretta cardinalizia gli fu portata in Portogallo dall'ablegato apostolico Luigi Gregori di Foligno e gli fu posta sul capo dal re Pietro III con una solenne funzione a Lisbona. La nunziatura di Portogallo inizi\u00f2 il 4 aprile 1782 e si protrasse fino al 2 settembre 1786 dove Vincenzo Ranuzzi successe a Filippo Acciaiuoli. Prima di lasciare Lisbona il nunzio dovette assistere il moribondo re Pietro III al quale somministr\u00f2 i sacramenti e celebr\u00f2 le esequie. Il viaggio di ritorno attraverso la Francia, tocc\u00f2 poi Bologna dove il cardinale Ranuzzi si trattenne in famiglia per un paio di mesi e soltanto a maggio del 1787 torn\u00f2 a Roma solo nel 1787, elogiato dal papa, gli fu imposto il pallio e ricevette il titolo di cardinale presbitero di Santa Maria sopra Minerva il 28 settembre, titolo che mantenne fino alla morte. Prese quindi possesso della sua diocesi e in essa vi rimase fino alla morte. Erano anni di carestia, si prodig\u00f2 quindi a favore dei bisognosi spendendo i redditi propri e della mensa vescovile. Sempre ed ovunque pronto a consolare gli afflitti, a provvedere alle necessit\u00e0 dei poveri, a richiamare il clero ed il popolo ai loro doveri, a prevenire il male ed a promuovere il bene, il cardinale Ranuzzi seppe farsi amare e stimare da tutti.\nNegli sconvolgimenti seguenti alla rivoluzione francese, accolse numerosi prelati in fuga dalla Francia, durante le persecuzioni in patria. Si adoper\u00f2 per mitigare gli eccessi della Rivoluzione, per evitare rappresaglie contro gli aderenti alla parte francese, con lo stesso spirito cristiano con cui aveva prestato opera e mezzi alle vittime della Rivoluzione. Nel pericolo di assedio di Ancona da parte dell'esercito austriaco, nelle more delle vicende napoleoniche, si rifiut\u00f2 di abbandonare la citt\u00e0 ed i suoi fedeli. Anche il cardinale Vincenzo, sebbene in luoghi e condizioni ben differenti, ebbe a patire a causa dei francesi che questa volta, attuando le minacce fatte dal re Sole al tempo della nunziatura dell'altro porporato di casa Ranuzzi, il cardinale Angelo, invasero lo Stato della Chiesa, rapinando tesori artistici, taglieggiando le ricchezze pubbliche e private, e soprattutto il patrimonio destinato al culto ed ai poveri. Sulla pacifica Italia rapidamente conquistata scesero morte e desolazione. Nonostante ci\u00f2, sotto il suo episcopato, a fatti luttuosi si avvicendarono avvenimenti assai importanti dal punto di vista religioso: nel 1795 fu riconosciuto ufficialmente il culto del beato Antonio Fatati. In quella occasione furono celebrati solenni festeggiamenti. Il 25 giugno 1796, mentre incombeva la minaccia dell'invasione francese, avvenne il prodigio dell'immagine della Madonna, venerata nella chiesa cattedrale di San Ciriaco. Il fatto eccezionale si ripet\u00e9 per sei mesi consecutivi, suscitando commozione e risveglio religioso nella moltitudine dei fedeli, preoccupati dei gravi pericoli imminenti. Il periodo dal 7 febbraio 1797 al novembre 1799 fu per Ancona colmo di grandi sventure, causando miserie e sofferenze a tutta la popolazione. L'8 febbraio 1797, l'avanguardia delle forze francesi, agli ordini del generale Victor, giunse alle porte di Ancona e, dopo una breve scaramuccia, occup\u00f2 la fortezza e la citt\u00e0. Il cardinale Ranuzzi, che nel frattempo si era rifugiato a Loreto, si dovette piegare a tutte le umiliazioni e concessioni richieste dagli invasori, fino ad emettere il giuramento davanti al governo repubblicano.\nIn seguito alla porpora divenne ponente e sottodecano della Consulta. Pio VI lo nomin\u00f2 membro delle congregazioni cardinalizie dei Vescovi e regolari, dell'Immunit\u00e0 ecclesiastica, del Concilio, delle Indulgenze e delle Reliquie, ma la partecipazione nelle congregazioni fu saltuaria poich\u00e9 Ranuzzi rimase stabilmente presente nella sede della sua residenza episcopale. Ad Ancona abit\u00f2 nel palazzo oggi chiamato Mei. Di questo periodo resta una lettera pastorale al popolo fedele del 1786. Sempre ad Ancona, durante la Rivoluzione Francese, diede ospitalit\u00e0 a numerosi ecclesiastici refrattari o in esilio. Fu pertanto onorato dagli stranieri ed amatissimo dal popolo. Intanto Ranuzzi andava declinando con la salute tanto da non poter partecipare al Conclave di Venezia, per l'elezione del pontefice essendo morto il 29 agosto 1799 a Valence Pio VI. Nel clima repubblicano e giacobino che dominava l'Italia quasi tutti i cardinali viventi si erano stabiliti a Venezia sotto la protezione dell'Austria. L'imperatore Francesco II fece predisporre il monastero dell'isola di San Giorgio Maggiore. Il conclave inizi\u00f2 il 1\u00ba dicembre e il 14 marzo 1800 si raggiunse l'unanimit\u00e0 dei voti nella persona del cardinale Barnaba Chiaramonti che assunse il nome di Pio VII. L'imperatore non grad\u00ec quella nomina tanto che dispose che l'incoronazione non si svolgesse nella basilica di San Marco, ma nella chiesa di San Giorgio Maggiore: ci\u00f2 avvenne il 21 marzo.\nIl cardinale Ranuzzi gi\u00e0 infermo, nei giorni 21, 22, 23 giugno 1800 ricevette la visita del neoeletto papa Pio VII, in vescovado, in viaggio verso Roma, da cui ricevette pubblica riconoscenza ed attestazioni di stima. Con l'aggravarsi delle sue condizioni si trasfer\u00ec nel palazzo vescovile di Numana con la speranza di un miglioramento della sua salute, ma ivi mor\u00ec la sera del 27 ottobre 1800, all'et\u00e0 di 74 anni, tra il compianto di tutta la diocesi; fu sepolto nella cattedrale di Ancona.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1109337", "revid": "287204", "url": "https://it.wikipedia.org/wiki?curid=1109337", "title": "Schenefeld (Steinburg)", "text": "Schenefeld \u00e8 un comune tedesco del circondario di Steinburg, nella regione dello Schleswig-Holstein. Ha circa 2500 abitanti.\nStoria.\nIl 1\u00ba gennaio 2013 al comune di Schenefeld venne aggregato il comune di Siezb\u00fcttel."}
{"id": "1109338", "revid": "1305772", "url": "https://it.wikipedia.org/wiki?curid=1109338", "title": "500 (disambigua)", "text": ""}
{"id": "1109345", "revid": "287204", "url": "https://it.wikipedia.org/wiki?curid=1109345", "title": "501 (disambigua)", "text": ""}
{"id": "1109351", "revid": "110157", "url": "https://it.wikipedia.org/wiki?curid=1109351", "title": "Schlotfeld", "text": "Schlotfeld \u00e8 un comune tedesco del circondario di Steinburg, nella regione dello Schleswig-Holstein. Ha circa 230 abitanti."}
{"id": "1109353", "revid": "287204", "url": "https://it.wikipedia.org/wiki?curid=1109353", "title": "502 (disambigua)", "text": ""}
{"id": "1109355", "revid": "121729431", "url": "https://it.wikipedia.org/wiki?curid=1109355", "title": "Rafael Osuna", "text": "Carriera.\nOsuna \u00e8 l'unico tennista messicano ad aver mai raggiunto la prima posizione in classifica, ha ottenuto questo risultato nel 1963.\nNel singolare i suoi migliori risultati li ha ottenuti agli US Open, in questo torneo infatti ha raggiunto le semifinali consecutivamente dal 1961 al 1965 riuscendo a superarle e vincere il titolo nel 1963 battendo in finale Frank Froehling per 7-5, 6-4, 6-2.\nNel 1962 ha guidato il team messicano nell'unica finale di Coppa Davis della sua storia, nella strada fino alla finale ha ottenuto 7 vittorie su 7 match ma nell'ultimo turno contro l'Australia si \u00e8 dovuto arrendere a Rod Laver, Neale Fraser e Roy Emerson.\nHa vinto tre titoli dello Slam nel doppio maschile, due a Wimbledon di cui il primo in coppia con lo statunitense Dennis Ralston e il secondo assieme al connazionale Antonio Palafox e uno agli U.S. National Championships ancora insieme a Palafox.\nPartecipa ai Giochi Olimpici di Citt\u00e0 del Messico del 1968 dove vince il torneo di dimostrazione di doppio maschile in coppia con Vicente Zarazura e vince anche il torneo di esibizione in singolare.\nNel 1979 viene introdotto nell'International Tennis Hall of Fame e, ad oggi, \u00e8 l'unico messicano a farne parte."}
{"id": "1109359", "revid": "287204", "url": "https://it.wikipedia.org/wiki?curid=1109359", "title": "503 (disambigua)", "text": ""}
{"id": "1109367", "revid": "287204", "url": "https://it.wikipedia.org/wiki?curid=1109367", "title": "504 (disambigua)", "text": ""}
{"id": "1109370", "revid": "697352", "url": "https://it.wikipedia.org/wiki?curid=1109370", "title": "505 (disambigua)", "text": ""}
{"id": "1109371", "revid": "287204", "url": "https://it.wikipedia.org/wiki?curid=1109371", "title": "Siezb\u00fcttel", "text": "Siezb\u00fcttel \u00e8 una frazione del comune tedesco di Schenefeld. Ha circa 60 abitanti.\nStoria.\nIl 1\u00ba gennaio 2013 il comune di Siezb\u00fcttel venne aggregato al comune di Schenefeld."}
{"id": "1109372", "revid": "729019", "url": "https://it.wikipedia.org/wiki?curid=1109372", "title": "Frattura di Pouteau-Colles", "text": "Per frattura di Poteau-Colles, si intende una frattura delle metafisi radiali distali che interessa principalmente il sesso femminile nell'et\u00e0 anziana. \nIl suo nome deriva dal chirurgo irlandese Abraham Colles (1773-1843).\nSi verifica con una notevole frequenza, per questa ragione pone le fratture di polso al primo posto tra tutte le lesioni traumatiche scheletriche e al terzo posto per incidenza fra le fratture dell'anziano (dopo la frattura vertebrale e la frattura del collo del femore).\nMeccanismo patogenetico.\nLa frattura avviene a causa di un trauma indiretto in seguito alla caduta sul palmo della mano mentre il polso si trova in estensione.\nLa frattura interessa l'epifisi distale del radio con rima a decorso trasversale con questi spostamenti: \nSintomi.\nLa sintomatologia si basa soprattutto sulle deformit\u00e0 dovute agli spostamenti subiti dal carpo e dalla mano:\nSegni generici di frattura.\nI segni generici della frattura sono:\nTrattamento.\nI trattamenti delle fratture di Colles consistono:"}
{"id": "1109373", "revid": "287204", "url": "https://it.wikipedia.org/wiki?curid=1109373", "title": "506 (disambigua)", "text": ""}
{"id": "1109379", "revid": "287204", "url": "https://it.wikipedia.org/wiki?curid=1109379", "title": "507 (disambigua)", "text": ""}
{"id": "1109382", "revid": "110157", "url": "https://it.wikipedia.org/wiki?curid=1109382", "title": "Silzen", "text": "Silzen \u00e8 un comune tedesco del circondario di Steinburg, nella regione dello Schleswig-Holstein. Ha circa 200 abitanti."}
{"id": "1109383", "revid": "287204", "url": "https://it.wikipedia.org/wiki?curid=1109383", "title": "508 (disambigua)", "text": ""}
{"id": "1109384", "revid": "289247", "url": "https://it.wikipedia.org/wiki?curid=1109384", "title": "Oscar Andr\u00e9s Rodr\u00edguez Maradiaga", "text": ""}
{"id": "1109385", "revid": "287204", "url": "https://it.wikipedia.org/wiki?curid=1109385", "title": "509 (disambigua)", "text": ""}
{"id": "1109386", "revid": "228587", "url": "https://it.wikipedia.org/wiki?curid=1109386", "title": "Madonna del Magnificat", "text": "La Madonna del Magnificat (\"Madonna con il Bambino e cinque angeli\") \u00e8 un dipinto a tempera su tavola (diametro 118\u00a0cm) di Sandro Botticelli, databile al 1483 e conservato nella Galleria degli Uffizi di Firenze.\nStoria.\nNon si conoscono le circostanze esatte della commissione della tavola. La ricchezza di allusioni al Battista, patrono di Firenze, ne fa sicuramente un lavoro di ambito fiorentino. La forma circolare era tipica di opere appese nelle anticamere o nelle camere da letto, il che farebbe pensare a un'opera per la devozione privata.\nAlcuni hanno pensato che l'opera fosse stata commissionata dai Medici, in particolare il numero e la composizione dei personaggi raffigurerebbe la famiglia di Piero de' Medici: la moglie Lucrezia Tornabuoni come Maria, il giovane con il calamaio Lorenzo il Magnifico, accanto a suo fratello Giuliano, dietro sta Maria, mentre le due sorelle maggiori, Bianca a sinistra e Nannina, sorreggono la corona; il bambino in fasce sarebbe la piccola figlia di Lorenzo, Lucrezia.\nIn realt\u00e0 si tratta solo di ipotesi, perch\u00e9 la prima menzione certa del dipinto risale al 1784, quando Ottavio Magherini lo vendette agli Uffizi. La composizione ebbe un notevole successo e oggi si conoscono almeno cinque dipinti con lo stesso soggetto, replicati da aiutanti di bottega del maestro (tra cui uno al Louvre, uno alla Pierpont Morgan Library di New York e uno nella Collezione Hahn di Francoforte).\nDescrizione e stile.\nLa Vergine, col Bambino sulle ginocchia, \u00e8 incoronata da due angeli mentre sta scrivendo su un libro le parole del Vangelo di Luca: \"Magnificat anima mea Dominum\" (\"L'anima mia magnifica il Signore\"), il verso iniziale del cantico con cui Maria, durante la sua visita a sant'Elisabetta, ringrazia il Signore per essere stata scelta come veicolo dell'Incarnazione divina (Luca, I, 46). Essa \u00e8 riccamente abbigliata, con la testa coperta da veli trasparenti e stoffe preziose ed i suoi capelli biondi si intrecciano con la sciarpa annodata sul petto. Il Bambino guida il suo braccio, testimoniando il perfetto accordo tra Dio e la sua prescelta. Altri due angeli tengono il libro e il calamaio dove Maria intinge la penna, mentre un terzo abbraccia questi ultimi due.\nNella pagina sinistra del libro si leggono alcune parole del \"Benedictus\" di Zaccaria, marito di Elisabetta, riguardo alla nascita del figlio Giovanni Battista (Luca I, 76-79) e rimanda quindi all'episodio della Visitazione. Ges\u00f9 tiene nella mano il melograno, che \u00e8 un simbolo di regalit\u00e0 e di fertilit\u00e0 (ha una corona ed \u00e8 ricco di semi), inoltre i grani rossi rimandano al sangue della Passione, prefigurandola, e i chicchi tenuti, insieme sotto la scorza, ricordano l'unit\u00e0 della Chiesa.\nSecondo Andr\u00e9 Chastel, Botticelli in questa opera cerc\u00f2 di coniugare il naturalismo classico con lo spiritualismo cristiano. Il tema sacro \u00e8 adattato con originalit\u00e0 alla tavola.\nLa composizione dei personaggi si adatta perfettamente alla forma circolare, a partire dalla dolce curva della schiena della Madonna, che si piega come a proteggere il Bambino. Le linee di forza fanno convergere l'occhio verso l'elegante incontro delle mani di madre e figlio, verso il libro. Il punto pi\u00f9 debole della composizione \u00e8 nell'angelo di sinistra, che appare un po' troppo compresso nel ristretto spazio, richiedendo un braccio eccessivamente lungo.\nLo sfondo \u00e8 composto da una finestra ad arco in pietra serena, oltre la quale si scorge un sereno paesaggio fluviale. La cornice di pietra dipinta schiaccia le figure in primo piano, che assecondano il movimento circolare della tavola in modo da far emergere le figure dalla superficie del dipinto, come se l'immagine fosse riflessa in uno specchio convesso ed allo stesso tempo la composizione \u00e8 resa ariosa grazie alla disposizione dei due angeli reggilibro in primo piano che conducono attraverso un'ideale diagonale verso il paesaggio sullo sfondo. La leggera deformazione d\u00e0 alla Vergine e al Bambino dimensioni leggermente maggiori rispetto agli altri personaggi, legandosi alle consuetudini devozionali del medioevo. Si tratta delle primissime avvisaglie della crisi che invest\u00ec poi Firenze alla fine del secolo, con la morte di Lorenzo il Magnifico e l'instaurarsi della repubblica teocratica di Savonarola: il dipinto infatti mostra un distacco dal dato naturale, in favore di forme pi\u00f9 sperimentali, sempre pi\u00f9 lontane dalla lucida geometrica prospettica del primo Quattrocento.\nI colori preziosi e brillanti, la linea di contorno nitida e chiara, l'eleganza lineare, il disegno impeccabile caratterizzano la tavola e sono tutte caratteristiche mutuate dall'esempio di Filippo Lippi, primo maestro di Botticelli. Dal Lippi deriva anche l'ideale della malinconica e perfetta bellezza della Vergine, come nella celebre \"Lippina\", anche se Botticelli confer\u00ec alla sua Madonna un tono pi\u00f9 aristocratico e irraggiungibile.\nLa sposa di Giuseppe, Maria, ha appena accettato la richiesta del Padre Dio comunicata per tramite di Gabriele di diventare la madre del Verbo Incarnato. L'Incoronazione della Vergine avviene per mano di due santi arcangeli. La madre di Dio riceve una corona d'oro con dodici stelle e, come gli angeli, splende della luce riflessa di Dio, Stella del mattino e Donna dell'Apocalisse.\nMentre tre dei presunti fratelli di Ges\u00f9 reggono una pergamena, un calamaio e un pennino intinto di inchiostro col quale la Regina degli Angeli presta la sua mano alla Parola ispirata dal Figlio di Dio. Giuseppe non \u00e8 raffigurato nel dipinto, cos\u00ec come la Donna con la corona di dodici stelle non ha la luna o il serpente ai propri piedi."}
{"id": "1109387", "revid": "110157", "url": "https://it.wikipedia.org/wiki?curid=1109387", "title": "Sommerland", "text": "Sommerland \u00e8 un comune tedesco del circondario di Steinburg, nella regione dello Schleswig-Holstein. Ha circa 900 abitanti."}
{"id": "1109388", "revid": "287204", "url": "https://it.wikipedia.org/wiki?curid=1109388", "title": "510 (disambigua)", "text": ""}
{"id": "1109389", "revid": "436907", "url": "https://it.wikipedia.org/wiki?curid=1109389", "title": "Venere e Marte", "text": "Venere e Marte \u00e8 un dipinto a tecnica mista su tavola (69x173 cm) di Sandro Botticelli, databile al 1482-1483 circa e conservato nella National Gallery di Londra.\nStoria.\nL'opera viene in genere datata a dopo il ritorno dal soggiorno romano (1482), per gli influssi classicheggianti che l'autore avrebbe potuto studiare sui sarcofagi antichi della citt\u00e0 eterna. Essa viene inoltre messa in relazione con gli altri grandi dipinti della serie mitologica, commissionati forse dai Medici: la \"Primavera\", la \"Nascita di Venere\" e la \"Pallade e il centauro\".\nLa presenza delle vespe nell'angolo in alto a destra ha anche fatto pensare che si trattasse di un'opera commissionata dai Vespucci, gi\u00e0 protettori di Botticelli, magari in occasione di un matrimonio. Il formato orizzontale farebbe cos\u00ec immaginare la decorazione di un cassone o di una spalliera.\nDescrizione.\nLa scena raffigura Venere mentre osserva, consapevole e tranquilla, Marte dormiente, distesi su un prato e circondati da piccoli fauni che giocano allegri con le armi del dio. I satiri sembrano tormentare Marte disturbando il suo sonno, mentre ignorano del tutto Venere, vigile e cosciente: uno ne ha l'elmo che gli copre completamente la testa mentre, con un altro, ruba furtivo la lancia del dio; un altro suona addirittura un corno di conchiglia nell'orecchio del dio per svegliarlo, senza successo; un quarto fa capolino dalla corazza sulla quale il dio \u00e8 adagiato.\nNonostante il contorno scherzoso dei fauni, nel dipinto serpeggiano anche elementi di inquietudine, come il sonno spossato e abbandonato di Marte o lo sguardo lievemente malinconico di Venere. Un errore dell'artista si riscontra nella gamba destra di Venere, che, smaterializzata dalle pieghe delle veste setosa, va quasi a scomparire.\nInterpretazione.\nIl significato del dipinto \u00e8 oscuro, ma quasi sicuramente va letto secondo le tematiche filosofiche dell'Accademia neoplatonica. Dopo la relazione adulterina tra i due dei, Marte giace esausto nella \"piccola morte\", quella che segue l'atto sessuale e che neanche uno squillo di tromba nelle orecchie riesce a destare; il fatto che i faunetti lo abbiano depredato della lancia simboleggia anche il suo disarmo davanti all'amore. La scena sarebbe quindi un'allegoria del matrimonio, analoga a quella della \"Pallade e il centauro\", in cui l'Amore, impersonato da Venere, ammansisce la Violenza, di cui Marte \u00e8 la personificazione: la donna appare come forza civilizzatrice che equilibra l'aggressivit\u00e0 maschile. L'opera potrebbe dunque essere stata realizzata per il matrimonio di un membro della famiglia Vespucci (protettrice del pittore), come dimostrerebbe l'inconsueto motivo delle vespe in alto a destra, anche possibile per\u00f2 che gli insetti simboleggino semplicemente le \"punture\", cio\u00e8 le spine dell'amore. L'iconografia quindi sarebbe stata scelta come augurio nei confronti della sposa.\nL'armonia dei contrari, costituita dal dualismo Marte-Venere, si trova nel \"Symposium\" di Marsilio Ficino, in cui si sosteneva la superiorit\u00e0 della dea Venere, simbolo di amore e di concordia, sul dio Marte, simbolo di odio e discordia (era infatti il dio della guerra per gli antichi).\nSecondo il critico Plunkett il dipinto riprenderebbe puntualmente un passo dello scrittore greco Luciano di Samosata, in cui viene descritto un altro dipinto antico raffigurante le \"Nozze di Alessandro e Rossane\", in cui alcuni amorini giocavano con la lancia e l'armatura del condottiero. Un'altra interpretazione possibile \u00e8 quella dell'incontro tra Venere, raffigurante i piaceri catastematici, e Marte, i piaceri dinamici, presente nel proemio dell'opera \"De rerum natura\" del poeta latino Lucrezio.\nStile.\nNell'opera sono leggibili alcune caratteristiche stilistiche tipiche dell'arte di Botticelli. La composizione \u00e8 estremamente bilanciata e simmetrica, che pu\u00f2 anche sottintendere la necessit\u00e0 di equilibrio nell'esperienza amorosa.\nIl disegno \u00e8 armonico e la linea di contorno tesa ed elastica definisce con sicurezza le anatomie dei personaggi, secondo quello stile appreso in giovent\u00f9 dall'esempio di Antonio del Pollaiolo. A differenza del suo maestro per\u00f2, Botticelli non us\u00f2 la linea di contorno per rappresentare dinamicit\u00e0 di movimento e sforzo fisico, ma piuttosto come tramite per esprimere valori anche interiori dei personaggi. L'attenzione al disegno inoltre non si risolve mai in effetti puramente decorativi, ma mantiene un riguardo verso la volumetria e la resa veritiera dei vari materiali, soprattutto nelle leggerissime vesti di Venere. La met\u00e0 inferiore della gamba destra di Venere scompare nelle pieghe del tessuto, forse accentuate per coprire un errore anatomico.\nI colori sono tersi e contrastanti, che accentuano la plasticit\u00e0 delle figure e l'espressionismo della scena. Grande attenzione \u00e8 riposta nel calibrare i gesti e le torsioni delle figure, che assumono importanza fondamentale. La ricchezza dell'oro e l'attenta disposizione delle pieghe rimandano alla formazione da orafo di Botticelli, che in questo caso us\u00f2 una tecnica mista di tempera a uovo e colori a olio per dare un aspetto pi\u00f9 tondeggiante e realistico ai volti."}
{"id": "1109392", "revid": "110157", "url": "https://it.wikipedia.org/wiki?curid=1109392", "title": "St\u00f6rdorf", "text": "St\u00f6rdorf \u00e8 un comune tedesco del circondario di Steinburg, nella regione dello Schleswig-Holstein. Ha circa 120 abitanti."}
{"id": "1109395", "revid": "110157", "url": "https://it.wikipedia.org/wiki?curid=1109395", "title": "St\u00f6rkathen", "text": "St\u00f6rkathen \u00e8 un comune tedesco del circondario di Steinburg, nella regione dello Schleswig-Holstein. Ha circa 100 abitanti."}
{"id": "1109396", "revid": "46291", "url": "https://it.wikipedia.org/wiki?curid=1109396", "title": "Carex pseudocyperus", "text": "Il falso c\u00ecpero (\"Carex pseudocyperus\" L.) \u00e8 una pianta erbacea perenne della famiglia delle Cyperaceae."}
{"id": "1109397", "revid": "287204", "url": "https://it.wikipedia.org/wiki?curid=1109397", "title": "Commissione d'inchiesta", "text": ""}
{"id": "1109398", "revid": "729019", "url": "https://it.wikipedia.org/wiki?curid=1109398", "title": "Aeroporto di Berlino-Tegel", "text": "L'Aeroporto di Berlino-Tegel (nome ufficiale: \"Flughafen Berlin-Tegel Otto Lilienthal\"), intitolato a Otto Lilienthal, \u00e8 stato, fino all'8 novembre 2020, il principale scalo aereo di Berlino, in Germania. Si trova a Tegel, a circa 8\u00a0km a nord-ovest dal centro cittadino, a pochi chilometri di distanza dall'omonimo lago Tegeler See.\nStoria.\nL'aeroporto fu costruito nel 1948, durante il blocco di Berlino, per sussidiare il Tempelhof durante il ponte aereo.\nAperto al traffico civile dal 1960, fu dotato nel 1974 di una pi\u00f9 moderna aerostazione.\nCon la prevista costruzione dell'aeroporto di Berlino-Brandeburgo nei pressi del gi\u00e0 esistente scalo di Sch\u00f6nefeld, Tegel, come gi\u00e0 successo per Tempelhof nel 2008, avrebbe dovuto essere chiuso il 3 giugno 2012 ma ne \u00e8 stato deciso il prolungamento dell'attivit\u00e0 almeno fino all'inaugurazione del nuovo aeroporto o fino alla fine di ulteriori lavori di ampliamento per compensare l'aumento del traffico aereo degli ultimi anni; la chiusura \u00e8 stata prima posticipata al 2017 e successivamente al 2020, in vista del completamento dei lavori per il nuovo aeroporto di Berlino-Brandeburgo, che \u00e8 diventato l'unico scalo aeroportuale della citt\u00e0 di Berlino.\nL'aeroporto, infine, ha cessato le proprie operazioni l'8 novembre 2020 alle 14:30 UTC.\nTrasporti.\nLo scalo \u00e8 direttamente collegato all'autostrada urbana A 111.\nLa linea autobus TXL collega l'aeroporto e l'Hauptbahnhof passando per Beusselstra\u00dfe, mentre le linee X9 e 109 collegano l'aeroporto alla stazione Zoologischer Garten. L'X9 passa per la fermata Ernst-Reuter-Platz della linea U2, mentre il 128 collega alla linea U6 (fermata Kurt-Schumacher-Platz) e sempre X9 e 109 alla linea U7 (fermate Jungfernheide e Jakob-Kaiser-Platz) e con le linee della S-Bahn S41 e S42 (stazioni Beusselstra\u00dfe e Jungfernheide).\nEra in progetto, inoltre, un prolungamento della linea U5 fino all'aeroporto, gi\u00e0 in discussione dagli anni cinquanta, che per\u00f2 non \u00e8 stato realizzato: i lavori per il prolungamento della linea, ripartiti nel 2010 e terminati nel 2020 (inglobando la linea U55), hanno riguardato il solo tratto tra Alexanderplatz e Hauptbahnhof."}
{"id": "1109401", "revid": "110157", "url": "https://it.wikipedia.org/wiki?curid=1109401", "title": "S\u00fcderau", "text": "S\u00fcderau \u00e8 un comune tedesco del circondario di Steinburg, nella regione dello Schleswig-Holstein. Ha circa 800 abitanti."}
{"id": "1109406", "revid": "729019", "url": "https://it.wikipedia.org/wiki?curid=1109406", "title": "Enrico Cosenz", "text": "Biografia.\nGli esordi.\nFu allievo nel Real Collegio Militare della Nunziatella di Napoli nel corso 1832 - 1840. Nominato alfiere nell'artiglieria dell'Esercito del Regno delle Due Sicilie, fu successivamente promosso primo tenente nel 1844.\nLa prima guerra di indipendenza.\nNel 1848 venne aggregato alle due divisioni dell'Armata di Terra del Regno delle Due Sicilie inviate da Ferdinando II contro l'Austria nel contesto della prima guerra di indipendenza. Quando, il 25 maggio, fu ricevuto l'ordine di rientrare a Napoli, gran parte dell'esercito si rifiut\u00f2 di seguire il suo comandante, generale Guglielmo Pepe, che voleva invece proseguire la guerra. Quest'ultimo l'8 giugno pass\u00f2 il Po, seguito soltanto dall'artiglieria (con Cosenz), dal genio e dai reparti dei volontari.\nIl gruppo comprendeva altri ufficiali, quali Carlo e Luigi Mezzacapo, Girolamo Ulloa, Camillo Boldoni, mentre Cesare Rossarol sarebbe giunto alcuni giorni dopo, proveniente dalla battaglia di Goito. Il 13 giugno 1848 raggiunsero Venezia e Cosenz venne arruolato nell'artiglieria dell'esercito veneziano con il grado di capitano.\nLa difesa di Venezia.\nSotto la guida di Ulloa e con Sirtori, Cosenz partecip\u00f2, mostrando particolare valore, alla eroica difesa del Forte Marghera. Come comandante delle artiglierie dei bastioni egli seppe resistere dall'inizio dell'assalto, il 4 maggio, e per le tre settimane successive. Dopo la caduta del forte si ritirarono verso Venezia e, dopo aver distrutto cinque arcate del ponte ferroviario, si ridussero nell'isola di San Secondo: qui Cosenz rimase due volte ferito.\nDa capitano fu promosso nel maggio 1849 maggiore per nomina del Governo provvisorio di Venezia, tenente colonnello poi, e quindi colonnello. Dopo la caduta della citt\u00e0, il 24 agosto 1849, la flotta francese evacu\u00f2 circa 600 fra i maggiori esponenti della Repubblica di San Marco: Cosenz (insieme a Ulloa, a Pepe, a Manin e alla sua famiglia e a molti altri) venne imbarcato sul \"Solon\" e poi sul \"Pluton\", che li scaric\u00f2 a Corf\u00f9, allora protettorato britannico, dove vennero trasferiti al lazzaretto, a causa del colera che infuriava a Venezia.\nLa vicinanza a Mazzini.\nDa Corf\u00f9 Cosenz pass\u00f2 in Francia, senza incarichi ufficiali. Avvicinato da esponenti del cosiddetto \u201cpartito murattiano\u201d, che propugnava un Regno di Napoli liberale ma separato, egli prese definitivamente partito per il Mazzini, ovvero per la causa dell'unificazione nazionale. Negli anni cinquanta fu coinvolto nella preparazione delle ultime iniziative insurrezionali mazziniane: nel gennaio del 1853 partecip\u00f2 a Locarno ad una riunione preparatoria della insurrezione di Milano del 6 febbraio 1853. Non pago, nel 1857 partecip\u00f2 alla preparazione dell'ultimissima iniziativa rivoluzionaria in Italia, prima della seconda guerra di indipendenza, cio\u00e8 la spedizione di Pisacane a Sapri.\nLa seconda guerra di indipendenza.\nAlla luce dei due terribili fallimenti, venne cooptato, come un po' tutto il movimento, nello sforzo patriottico e monarchico di Cavour: dal gennaio 1859, alla vigilia della seconda guerra di indipendenza italiana, Cosenz era in Piemonte, dove fu responsabile, sin dall'inizio e per nomina del ministero dell'interno, della organizzazione dei Cacciatori delle Alpi. Ad aprile ebbe il comando del 1\u00ba reggimento, che condusse alle battaglie di Varese, San Fermo e Treponti. Comandante della brigata era Garibaldi.\nIl 12 luglio 1859, il giorno dopo l'Armistizio di Villafranca, fu insignito della Croce di Ufficiale dell'Ordine militare di Savoia. Nel settembre 1859 entr\u00f2 come colonnello nell'Esercito Sardo, al comando della neonata brigata Ferrara, incarico conferitogli da Manfredo Fanti per la Lega dell'Italia Centrale. Con la riunione di quest'ultima al Regno di Sardegna, Cosenz veniva confermato, il 21 marzo 1860, con lo stesso grado nel Regio Esercito.\nLa spedizione dei Mille.\nChiese subito la dispensa dal servizio, per seguire Garibaldi nella spedizione dei Mille col grado di colonnello brigadiere. Giunse in Sicilia con la terza spedizione di rinforzo (dopo la prima di Garibaldi e la seconda di Medici), con 800 volontari partiti da Genova il 2 luglio 1860 e sbarcati il 5 luglio a Palermo. Portava con s\u00e9 anche Pilade Bronzetti e il giovane Giorgio Spezia, futuro illustre scienziato. Alla battaglia di Milazzo, dove ebbe una parte determinante nel fermare l'attacco borbonico sulla sinistra e nel contrattaccare sino a chiudere il nemico nelle antiche mura, rimase ferito al collo.\nIl 23 agosto, sbarcato in Calabria, guid\u00f2 la colonna che permise di circondare e costringere alla resa due brigate borboniche a Villa San Giovanni e Piale. Il 30 agosto ripet\u00e9 la manovra, costringendo alla resa i 10.000 soldati borbonici di Ghio all'altipiano di Soveria Mannelli. Con il grado di maggiore generale comandante di divisione, entr\u00f2 a Napoli al seguito del Dittatore. L\u00ec venne nominato segretario della guerra del governo luogotenenziale e prese parte all'organizzazione del plebiscito.\nL'8 settembre 1860 firm\u00f2 a Napoli, nella sua qualit\u00e0 di ministro della guerra del governo dittatoriale, il famoso proclama che regolava il passaggio dei soldati del Regno delle Due Sicilie, conservando i gradi, con particolare riguardo agli ufficiali che si fossero presentati con le truppe al seguito. L'intelligenza politica di Cosenz pu\u00f2 essere capita tenendo conto che la battaglia del Volturno si sarebbe combattuta solo il 1\u00ba ottobre successivo. Nell'ottobre, negli ultimi giorni della Dittatura, Garibaldi gli confer\u00ec il grado di tenente generale.\nLa Prefettura di Bari.\nNel maggio 1861, Cosenz venne ammesso nel Corpo volontari italiani. Il 12 giugno 1861 fu insignito della Croce di Commendatore dell'Ordine militare di Savoia. Nel marzo 1862, con il grado di tenente generale, venne trasferito nel Regio esercito, ma lasciato a disposizione del ministro della guerra, in quanto nominato prefetto di Bari.\nRicopr\u00ec tale carica dal 23 marzo 1862 al 17 agosto 1862, in corrispondenza della fase pi\u00f9 acuta del brigantaggio nelle Puglie, durata, peraltro, almeno sino all'autunno del 1863. Colonne di centinaia di predoni saccheggiavano le province e si giunse a temere un'invasione generale del barese dalla zona di concentrazione del brigantaggio, la Basilicata, altrimenti detta il \u201cfocolaio lucano\u201d. Cosenz seppe ottenere qualche successo, come, il 9 maggio 1862, la cattura della banda di Ninco Nanco.\nGenerale dell'Esercito Regio.\nDopo l'agosto 1862 gli venne affidato, come generale di divisione, il comando della 20\u00aa divisione attiva dell'esercito italiano. Nel 1866, nel corso della terza guerra di indipendenza, guid\u00f2 la 6\u00aa divisione, che non fece un gran che. Da segnalare che fra gli altri comandanti di divisione del Regio Esercito comparivano i suoi vecchi compagni di Venezia, Mezzacapo, Sirtori e i garibaldini Medici e Bixio.\nNel 1870, alla presa di Roma, fu generale di divisione (la 11\u00aa divisione) con Bixio, alle dipendenze del generale Raffaele Cadorna: la presenza dei due ex-garibaldini doveva, forse, compensare il forte animo cattolico del comandante.\nQui gli venne affidato il comando della divisione militare territoriale di Roma, dove rimase sino a quando, nel 1879, venne incaricato del comando del I Corpo d'armata Torino.\nNel 1881 fu nominato Presidente, poi Capo dello Stato Maggiore dell'Esercito, restandolo fin quando, nel novembre 1893, domand\u00f2 e ottenne di essere posto in servizio ausiliario. Il 15 novembre 1893 fu nominato Cavaliere di Gran Croce dell'Ordine militare di Savoia. Il 31 agosto 1896 venne messo a riposo.\nLa pianificazione delle fortificazioni alla frontiera austro-ungarica.\nIl pi\u00f9 memorabile contributo di Cosenz, quale capo di Stato Maggiore, fu la predisposizione dello \u201cStudio circa la difensiva e l'offensiva a nord-est\u201d, ovvero verso la frontiera austriaca. Tale compito fu affidato al tenente colonnello Ettore Vigano, seguito personalmente da Cosenz, il quale esigeva che lo studio fosse approfondito in ogni dettaglio.\nCosenz pretese una dettagliata analisi topografica per permettere l'erezione di un moderno sistema di fortificazione (poi erette, a partire dall'inizio del XX secolo, sul modello ideato dal generale del Genio Enrico Rocchi). Ma impose, anche, un nuovo piano operativo per una guerra contro l'Austria-Ungheria: esso prevedeva che, in caso di difficolt\u00e0, l'esercito italiano avrebbe dovuto ritirarsi sul Piave, assorbire l'urto nemico e solo allora contrattaccare; una situazione strategica che si propose nel 1918, con la battaglia del solstizio (giugno) e quella di Vittorio Veneto.\nLa carriera politica.\nFu eletto nel maggio 1860 deputato al parlamento sabaudo per un collegio della provincia di Como. L'elezione avvenne nelle elezioni suppletive, dopo che Garibaldi, eletto nel marzo, aveva optato per un altro collegio. Fu rieletto per quattro legislature alla Camera del Regno (nel 1861 a Pesaro, nel 1866 a Forl\u00ec, nel 1867 a Napoli 4 e nel 1871 a Piove di Sacco).\nIl 9 novembre 1872 venne nominato senatore del Regno da Vittorio Emanuele II di Savoia.\nIl suo ultimo atto pubblico significativo fu, nel 1898, l'invio di un telegramma di congratulazioni al generale Bava-Beccaris per la feroce repressione degli scioperi di Milano (6-8 maggio 1898), cosa che gli alien\u00f2 molte simpatie.\nScritti.\nPubblic\u00f2 studi critici sulle campagne e le guerre del secolo XIX.\nRiconoscimenti.\nA lui sono state dedicate vie e monumenti in diverse citt\u00e0 italiane tra i quali una via a Milano in zona Bovisa, una a Roma e un monumento celebrativo, eretto in largo Principessa Pignatelli, a Napoli nei pressi della Riviera di Chiaia. A Dese (comune di Venezia) un forte (ora demilitarizzato) e la strada che lo costeggia portano il suo nome. Cos\u00ec come a S. Agata di Militello, cittadina della costa tirrenica messinese, gli \u00e8 stato intitolato parte del lungomare poich\u00e9 proprio da qui pass\u00f2 il generale per raggiungere Milazzo nella famosa ed omonima battaglia."}
{"id": "1109410", "revid": "16066", "url": "https://it.wikipedia.org/wiki?curid=1109410", "title": "Arcidiocesi di Ancona-Numana", "text": ""}
{"id": "1109411", "revid": "125138668", "url": "https://it.wikipedia.org/wiki?curid=1109411", "title": "Sarolta d'Ungheria", "text": "Il suo nome \u00e8 turco e deriva da \"Sar-aldy\" che \u00e8 l'ermellino bianco.\nBiografia.\nEra figlia di Gyula il vecchio, principe di Transilvania, che governava sulla parte sud-est del bacino dei Carpazi. Gyula, pur di origine ungherese come G\u00e9za, governava in maniera autonoma dalla dinastia degli Arpadi. Fondamentalmente pagano, le sue simpatie politico-religiose erano pi\u00f9 rivolte verso Costantinopoli che verso la Chiesa cattolica di Roma.\nSarolta spos\u00f2 G\u00e9za intorno al 970, il quale le don\u00f2 come residenza la piccola citt\u00e0 fortificata di Veszpr\u00e9m che diventer\u00e0 poco dopo la sede del primo vescovo della regione ungherese. Sar\u00e0 invece nel castello di Esztergom, centro del potere del marito, che dar\u00e0 alla luce \"Vajk\", poi ribattezzato Stefano, futuro primo re d'Ungheria.\nLe cronache dell'epoca la dipingono energica, caparbia, impaziente ed irascibile. La sua bellezza, quasi leggendaria, fu notata dai sovrani stranieri. Ella era un'ottima amazzone ed una grande bevitrice, qualit\u00e0 non apprezzate dal vescovo di Merseburgo Tietmaro il quale, dopo aver scritto che un attacco di collera uccise con le proprie mani un uomo, dice che sarebbe \u00abstato meglio se quelle mani sozze avessero toccato un fuso\u00bb.\nContrariamente a quanto riportato da alcuni cronisti di rito latino, gli storici moderni tendono ad escludere che Sarolta si fosse impegnata in Ungheria in un'opera di proselitismo a favore della Chiesa orientale. Sebbene sia probabile che il figlio Stefano fosse stato battezzato una prima volta secondo il rito greco, sembra che la scelta del nome sia stata fatta dal padre di Sarolta. \nMorto G\u00e9za, nel 997, Sarolta assunse quasi sicuramente la reggenza per conto di Stefano, ancora adolescente sebbene gi\u00e0 sposato a Gisella di Baviera. Dovette opporsi alla rivolta capeggiata da Kopp\u00e1ny, un cugino di G\u00e9za che ambiva al titolo.\nQualche anno pi\u00f9 tardi, ottenne da suo figlio la grazia per il fratello, Gyula il giovane, che, pur sconfitto da Stefano, fu semplicemente esiliato."}
{"id": "1109412", "revid": "16066", "url": "https://it.wikipedia.org/wiki?curid=1109412", "title": "Diocesi di Osimo", "text": ""}
{"id": "1109415", "revid": "2178", "url": "https://it.wikipedia.org/wiki?curid=1109415", "title": "Great Blasket", "text": ""}
{"id": "1109418", "revid": "984922", "url": "https://it.wikipedia.org/wiki?curid=1109418", "title": "Gruppo Polifonico Claudio Monteverdi", "text": "Il Gruppo Polifonico \"Claudio Monteverdi\" \u00e8 stato fondato nel 1976 ed \u00e8 diretto dal maestro Mira Fabjan.\nStoria.\nIl Gruppo Polifonico \"Claudio Monteverdi\" sin dalla sua fondazione si \u00e8 impegnato in una intensa attivit\u00e0 di studio; ha potuto ben presto partecipare alle pi\u00f9 importanti manifestazioni corali conseguendo affermazioni di prestigio ai concorsi di Arezzo e Ravenna nel 1978 e nel 1979 e di Gorizia del 1982.\nIl \"Monteverdi\" \u00e8 stato diretto fino al 1996 dal maestro Orlando Dipiazza. La direzione \u00e8 poi passata ai maestri Luca Bonutti, Valentino Tessaro e Stefano Sacher.\nIl coro \u00e8 attualmente diretto dal maestro Matja\u017e \u0160\u010dek.\nVanno citate inoltre le varie collaborazioni con i maestri Giuliano Medeossi e Lino Falilone.\nRepertorio.\nLa musica polifonica sacra e profana rappresenta certamente la parte pi\u00f9 rilevante del repertorio del Coro.\nTra le opere vi possiamo trovare composizioni del Cinquecento e del periodo Barocco di Palestrina, di Da Victoria, Gallus, Viadana, Hassler, Monteverdi.\nTra gli autori romantici possiamo invece trovare nomi quali: Schubert, Schumann, Sibelius, Rossini.\nPer quanto riguarda la polifonia moderna: Poulenc, Kodaly, B\u00e1rdos, Pizzetti, Orff."}
{"id": "1109420", "revid": "287204", "url": "https://it.wikipedia.org/wiki?curid=1109420", "title": "Write blocker", "text": "Un write blocker \u00e8 un dispositivo usato dagli investigatori nel campo dell'informatica forense per prevenire eventuali scritture su hard disk o pi\u00f9 genericamente dispositivi di memorie di massa (chiavi USB, schede di memoria, un tempo i floppy disk, etc...) oggetto di investigazioni. Generalmente il write blocker \u00e8 posto tra il dispositivo esaminato e il computer utilizzato per esaminarlo. \nCi sono due tipi di write blocker, \"native\" e \"tailgate\":\nIl write blocking fu inventato da Steve Bress e Mark Menz (brevetto: US patent# 6,813,682).\nCon l'avvento delle piattaforme cosiddette \"live distro\" basate su Linux, la funzione di write blocking ha iniziato a essere inserita direttamente all'interno di sistemi che si possono caricare in modalit\u00e0 \"live\" su computer fissi o portatili partendo da CDROM o DVDROM e persino da pendrive USB che al boot vengono configurate come periferiche di avvio. Grazie a queste distribuzioni (alcuni esempi sono DEFT Linux, Caine, Paladin, Raptor, Tsurugi Linux ma persino Kali Linux in modalit\u00e0 \"forensics\") \u00e8 possibile collegare dischi SATA, IDE o USB accedendo ai contenuti in modalit\u00e0 \"read only\" (cio\u00e8 in sola lettura) cos\u00ec da non inficiare nel contenuto ma poterlo invece copiare in maniera forense o analizzare sul campo. Questo tipo di write blocker viene definito \"software write blocker\" e contrasta principalmente in termini di prezzo con gli \"hardware write blocker\" perch\u00e9 \u00e8 sostanzialmente gratuito, bench\u00e9 altrettanto sicuro e riconosciuto dalla comunit\u00e0 scientifica.\nSpesso preferito al write blocker \u00e8 il copiatore forense, strumento che ingloba la funzionalit\u00e0 di write blocking - cio\u00e8 di blocco da scrittura e quindi preservazione dell'evidenza originale - ma fornisce anche la funzionalit\u00e0 di copia bitstream, non necessitando quindi la presenza di un computer per eseguire l'operazione di acquisizione forense."}
{"id": "1109422", "revid": "110157", "url": "https://it.wikipedia.org/wiki?curid=1109422", "title": "Decca Records", "text": "La Decca Records \u00e8 un'etichetta discografica britannica, fondata a Londra nel 1929, di propriet\u00e0 del gruppo Universal.\nStoria.\nIl nome \"Decca\" \u00e8 derivato da un grammofono portatile chiamato \"Decca Dulcephone\" brevettato nel 1914 dalla ditta costruttrice di strumenti musicali \"Barnett Samuel and Sons\"; il nome \"Decca\" fu coniato da Wilfred S. Samuel sostituendo l'iniziale della parola \"Mecca\" con l'iniziale del logo dell'azienda, \"Dulcet\", o con quello del grammofono \"Dulcephone\".\nLa ditta venne successivamente rinominata come The Decca Gramophone Co. Ltd. e venduta all'agente di cambio Edward Lewis nel 1929. Con la pubblicazione di numerose incisioni sia di musica classica che di musica leggera, in pochi anni la Decca Records Ltd. divenne la seconda etichetta discografica mondiale, autonominandosi \"The Supreme Record Company\".\nNel 1932 la Decca acquis\u00ec il ramo inglese della Brunswick, sull'orlo del fallimento, il che le consent\u00ec di annoverare fra i suoi artisti anche Al Jolson e Bing Crosby. Nel 1934 costitu\u00ec negli Stati Uniti la \"Decca Record Company USA\", per distribuire nel mercato nordamericano le proprie incisioni. Tuttavia, con lo scoppio della seconda guerra mondiale, la compagnia inglese perse la propriet\u00e0 dell'etichetta americana e questa cominci\u00f2 a gestire la propria produzione in completa autonomia. Il maggior successo di tutti i tempi della Decca americana \u00e8 stato \"White Christmas\", inciso da Bing Crosby una prima volta nel 1940, successivamente nel 1947.\nNel 1946 la casa inglese cominci\u00f2 ad utilizzare una nuova tecnica di registrazione sonora, denominata \"full frequency range recording\" e contraddistinta sulle etichette dei dischi dalla sigla \"ffrr\". Fino alla fine del conflitto mondiale, questa tecnica era stata usata solo a scopi bellici in quanto in grado di riconoscere l'avvicinarsi dei sommergibili individuandone le vibrazioni del motore.\nPersa la propriet\u00e0 della consorella americana, nel 1947 la Decca inglese costituisce la nuova etichetta London Records, con la quale riprende a distribuire le proprie incisioni negli Stati Uniti e in Canada. Allo stesso tempo, la London distribuisce nel Regno Unito registrazioni americane non provenienti dalla Decca USA, ma da etichette indipendenti (Dot, Liberty, Specialty, Sun, United Artists, Chess, Imperial), contribuendo a far conoscere in Europa artisti quali Roy Orbison, Pat Boone, Little Richard e Fats Domino.\n\u00c8 rimasto celebre il rifiuto di un funzionario della Decca di mettere sotto contratto nel 1962 gli allora sconosciuti Beatles. Tra i numerosi artisti che incisero per la Decca si ricordano The Rolling Stones, su consiglio dello stesso Harrison, Ten Years After, Camel, Cat Stevens, i Them capitanati da Van Morrison, John Mayall, Small Faces, The Moody Blues, i Genesis e The Animals.\nLa divisione Decca Classics.\nLa Decca possiede una divisione specifica dedicata alla musica classica: la Decca Classics.\nL'ampio catalogo della etichetta raccoglie registrazioni di artisti di fama internazionale quali: Luciano Pavarotti (con un contratto in esclusiva dal 1968), Renata Tebaldi, Chiara Taigi, Mario Del Monaco, Joan Sutherland, Mirella Freni, Carlo Bergonzi, Ren\u00e9e Fleming, Andreas Scholl, Cecilia Bartoli, Marilyn Horne, Maria Perrotta; i direttori d'orchestra Georg Solti, Ernest Ansermet, Riccardo Chailly, Charles Dutoit; i pianisti Wilhelm Backhaus, Vladimir Ashkenazy, Radu Lupu, Ludovico Einaudi e Jean-Yves Thibaudet.\nIl catalogo include anche le incisioni realizzate dalle etichette \u00c9ditions de l'Oiseau-Lyre, specializzata nell'ambito della musica antica e barocca, e Philips Classics, che \u00e8 stata acquisita nel 1999.\nLa Decca in Italia.\nCome molte altre case discografiche straniere, anche la Decca (dopo un primo periodo in cui venne distribuita in Italia dalla Fonit) apr\u00ec una sede italiana, con la denominazione Decca Dischi Italia S.p.A., a Milano in via Brisa 3, avendo come responsabile il Comm. Bacchini (quello della \"Allocchio-Bacchini) e come Direttore Commerciale Luigi Negro, e che, oltre a pubblicare le emissioni estere in Italia, si caratterizz\u00f2 per un'attivit\u00e0 autonoma promuovendo artisti italiani tra cui I Brutos, Caterina Valente, I Delfini (solo per un disco), i Dietro Noi Deserto.\nTra le pubblicazioni di artisti stranieri in Italia \u00e8 molto ricercato dai collezionisti di tutto il mondo il 45 giri dei Rolling Stones con la versione cantata in italiano di \"As Tears Go By\", intitolata \"Con le mie lacrime\", disco comunque non certo rarissimo in Italia.\nCon la sussidiaria statunitense London Records, negli anni cinquanta ha contribuito a lanciare il rock and roll in Italia con artisti come Little Richard, Chuck Berry e Jerry Lee Lewis.\nTra le etichette italiane di cui cur\u00f2 la distribuzione \u00e8 da ricordare la Parade di Vincenzo Micocci.\nI dischi pubblicati dalla Decca in Italia.\nPer la datazione ci si basa sull'etichetta del disco, o sul vinile o, infine, sulla copertina. Qualora nessuno di questi elementi avesse una datazione, ci si basa sulla numerazione del catalogo. Se esistenti, sono riportati, oltre all'anno, il mese e il giorno (quest'ultimo dato si trova, a volte, stampato sul vinile).\n45 giri.\nPer quelli di produzione italiana veniva usato, in genere, il prefisso C oppure fi, mentre per quelli invece di produzione estera e distribuzione in Italia si usava la lettera F; anche la numerazione di catalogo \u00e8 diversa."}
{"id": "1109423", "revid": "200104", "url": "https://it.wikipedia.org/wiki?curid=1109423", "title": "Madonna della Melagrana", "text": "La Madonna della melagrana \u00e8 un dipinto a tempera su tavola (diametro 143,5\u00a0cm) di Sandro Botticelli, datato 1487 e conservato nella Galleria degli Uffizi a Firenze.\nStoria.\nL'opera \u00e8 una delle poche databili della produzione matura di Botticelli. Resta infatti una menzione del Milanesi circa la commissione di un tondo con la \"Madonna col Bambino\", avvenuta nel 1487 da parte della magistratura fiorentina dei Massai di Camera per decorare la propria Sala delle Udienze, che si trovava in Palazzo Vecchio. L'identificazione con la presente opera spetta a Herbert P. Horne, che riconobbe sulla cornice, fatta dalla bottega di Giuliano da Sangallo, la decorazione a gigli di Francia in campo azzurro, ipotizzando per questo una possibile collocazione pubblica dell'opera, celebrante la storica alleanza coi Francesi.\nL'impossibilit\u00e0 per\u00f2 di rintracciare il documento originale ha fatto sorgere qualche dubbio in una parte della critica. Se l'autografia botticelliana non \u00e8 mai stata messa in dubbio, la cronologia \u00e8 pi\u00f9 variata. Alcuni, come Ulmann, propongono prima del 1480, altri come Wilhelm von Bode (seguito da Schmarsow, Yaschiro e Venturi) datano l'opera a dopo il rientro da Roma (1482 circa), infine Van Marle al 1480-1481.\nDell'opera esistono varie copie di bottega, oggi agli Staatliche Museen di Berlino, alla collezione Aynard di Lione e alla collezione Wernher di Londra (bench\u00e9 quest'ultima nel marzo del 2019 sia stata ricondotta nel novero delle opere del Maestro da parte degli esperti dell'ente britannico \"English Heritage\").\nStrette sono le affinit\u00e0 con la \"Madonna del Magnificat\", sempre agli Uffizi, che in genere \u00e8 datata a qualche anno prima, verso il 1485. Oltre al simile formato ed alle analogie stilistiche ricorrono nelle due opere le stesse tipologie fisiognomiche negli angeli, nel volto della Madonna e nel Bambino.\nDescrizione e stile.\nMaria si trova seduta al centro della composizione, con una figura pressoch\u00e9 piramidale, dilatata nell'ampio manto azzurro, bloccata dalla posa arcuata del Bambino in basso. Attorno a lei si dispongono sei angeli, occupati in veri gesti simmetrici e con gli sguardi indirizzati a vari punti diversi. Quelli ai lati, appoggiati su un festone di rose bianche e rosse (fiore mariano simboleggiante la purezza e, nel caso del rosso, il sangue della Passione di Cristo), recano i gigli bianchi, attribuito verginale di Maria, seguiti da angeli leggenti e da due, ai lati della Vergine, di cui si vedono le sole teste in espressioni varie. All'annunciazione rimandano anche le parole ricamate sulla stola dell'angelo a sinistra: .\nIl repertorio fanciullesco dei vari atteggiamenti, come quello dell'angelo di destra che sbircia nel libro del vicino, o quello che sembra bisbigliare qualcosa all'orecchio del compagno, richiama l'esempio dei primi maestri fiorentini come Donatello e Luca della Robbia filtrati da Filippo Lippi, che traevano ispirazione direttamente dall'osservazione quotidiana. Quello che guarda lo spettatore ha la funzione di richiamare l'attenzione verso il centro della composizione e veniva detto \"festaiuolo\", dal nome del narratore nel teatro rinascimentale.\nLa percezione di spazialit\u00e0 \u00e8 affidata unicamente alla disposizione a semicerchio degli angeli, con una netta prevalenza del dato umano su tutti gli altri. La melagrana che la Madonna e il bambino tengono in mano \u00e8 invece simbolo di fecondit\u00e0, abbondanza e regalit\u00e0 (poich\u00e9 \u00e8 un frutto con la coroncina), nonch\u00e9 dotato di grani rossi che, simili a goccioline di sangue, prefigurano il sacrificio di Ges\u00f9; inoltre simboleggia l'unit\u00e0 della Chiesa, per i chicchi che stanno tutti uniti nel guscio. L'ovale del volto idealizzato della Vergine rimanda ad altri capolavori dell'artista, come la \"Madonna del Libro\" o i ritratti di Simonetta Vespucci."}
{"id": "1109426", "revid": "287204", "url": "https://it.wikipedia.org/wiki?curid=1109426", "title": "Pala di San Barnaba", "text": "La Pala di San Barnaba \u00e8 un dipinto a tempera su tavola (268x280 cm) di Sandro Botticelli, databile al 1487 e conservato nella Galleria degli Uffizi di Firenze.\nStoria.\nIl dipinto \u00e8 menzionato per la prima volta nel 1510 da Albertini, che lo ricorda sull'altare maggiore della chiesa di San Barnaba a Firenze. Era stato probabilmente commissionato dall'Arte dei Medici e Speziali che aveva il patronato della chiesa. Nel 1717 l'opera venne spostata sulla parete di fondo e \"ammodernata\" da Giovanni Vernaccini con l'aggiunta di una cuspide tardobarocca che mostrava la continuazione dell'arco e del baldacchino.\nI restauri nel tempo non sempre ebbero effetti positivi, ad esempio in uno forse del XIX secolo venne ripassato a olio il manto verde di santa Caterina d'Alessandria, guastandone la plasticit\u00e0 e rendendo la figura molto pi\u00f9 impacciata. Nel 1919 il dipinto giunse agli Uffizi, privato delle aggiunte settecentesche.\nEsiste una versione della sola Madonna col Bambino gi\u00e0 in palazzo Panciatichi Ximenes e oggi a Londra nella collezione Carmichael.\nDescrizione e stile.\nSi tratta di una sacra conversazione impostata attorno all'alto trono marmoreo della Vergine col Bambino, sul quale si trova una conchiglia, simbolo di Maria/nuova Venere, e un baldacchino scostato da due angeli. Altri due li affiancano in un gioco di ritmi e simmetrie, e mostrano al Bambino i simboli della Passione, quali la corona di spine e i tre chiodi della Croce. Maria ha un'immagine dolce e affettuosa, leggermente allungata e longilinea come nella \"Madonna Bardi\", dai lineamenti affilati che le danno un che di ascetico, in cui si possono leggere i segni della crisi mistica che colp\u00ec gradualmente l'artista dopo l'arrivo di Savonarola in citt\u00e0. Si avverte infatti una sottile tensione nei personaggi, che venne maggiormente evidenziata nelle opere successive. Pi\u00f9 marcato \u00e8 inoltre il plasticismo delle figure, l'uso del chiaroscuro e l'espressivit\u00e0 \u00e8 accentuata.\nIn basso, su un pavimento a dischi marmorei finemente scorciato in prospettiva, si trovano sei santi suddivisi in due gruppi di tre. Da sinistra si riconoscono santa Caterina d'Alessandria, con la ruota dentata con cui ha ricevuto il supplizio prima della decapitazione, Sant'Agostino che scrive le confessioni, san Barnaba con il ramo d'ulivo con cui pacific\u00f2 i primi apostoli e il vangelo di san Matteo, san Giovanni Battista, sant'Ignazio d'Antiochia riconoscibile dal cuore in mano che gli fu estratto dagli aguzzini, i quali trovarono all'interno il nome di Cristo scritto a caratteri dorati, e san Michele Arcangelo. Spiccano per originalit\u00e0 la figura smagrita del Battista e quella di ideale bellezza giovanile del san Michele in armatura. Al Gabinetto dei disegni e delle stampe degli Uffizi si conserva uno studio della figura di san Giovanni, dove il corpo e la postura sono identici, mentre la testa \u00e8 barbata e di uomo pi\u00f9 maturo, con una diversa inclinazione.\nL'architettura di sfondo riecheggia la sontuosit\u00e0 della classicit\u00e0 romana, che l'artista aveva avuto modo di ammirare nel suo soggiorno del 1480-1482, ma anche opere fiorentine come la Cappella dei Pazzi di Brunelleschi. Si tratta di un nicchione a base rettangolare coperto da una volta a botte a tutto sesto, con un ampio cornicione in cui corre anche un fregio con rilievi dorati e con due tondi figurati ai lati del trono, rappresentanti l'\"Angelo annunciante\" e la \"Vergine annunziata\". Il connubio tra sinteticit\u00e0 e maestosit\u00e0 preannuncia l'arte del XVI secolo ed \u00e8 tra i migliori risultati del genere prodotti dal pittore.\nSul trono della Vergine si trova la pi\u00f9 antica iscrizione in italiano su un dipinto, tratta dal canto XXXIII del Paradiso di Dante (\"Vergine madre e figlia del tuo figlio\", primi versi della preghiera pronunciata da Bernardo di Chiaravalle in 33,1), che dimostra un interesse verso il poeta fiorentino che culmin\u00f2 in seguito nelle illustrazioni alla \"Divina Commedia\" commentata da Cristoforo Landino.\nPredella.\nLa pala \u00e8 anche dotata di predella con scene della vita dei santi raffigurati nella pala e una \"Piet\u00e0\". Dei sette pannelli originali, separati dalla tavola nel 1717, ne sono stati ricomposti oggi solo quattro e rappresentano:\nLa \"Visione di sant'Agostino\" mostra il santo che incontra su una spiaggia un bambino che rimuove l'acqua del mare con una conchiglia; secondo la \"Legenda Aurea\", quando il santo gli chiese lo scopo di quello che stava facendo, il bambino gli rispose che come la mente umana tenta di comprendere il mistero della natura di Dio, cio\u00e8 della Trinit\u00e0 (tema a cui il santo stava dedicando i suoi scritti di quel periodo), altrettanto era inutile e disperato cercare di rimuovere tutta l'acqua dal mare con una conchiglia.\nTradizionale \u00e8 l'iconografia della \"Piet\u00e0\" con Cristo che si solleva dal sepolcro scoperchiato, ambientata in un dolce paesaggio ricco di specie vegetali; sullo sfondo due figurette ricordano la Via Crucis. Anche \"Salom\u00e8 con la testa del Battista\" \u00e8 un'iconografia tradizionale e mostra la donna che, uscendo dalle prigioni, porta la testa del santo decapitato a suo padre; piacevole \u00e8 in questo pannello l'isolamento della figura principale dato per contrasto contro un rosso muro di mattoni merlato, che non impedisce per\u00f2 a destra di lasciare un'apertura per il paesaggio.\nPi\u00f9 rara \u00e8 l'iconografia dell\"Estrazione del cuore di sant'Ignazio\", su sfondo scuro, identificata per la prima volta da Herbert P. Horne. Secondo la leggenda del santo dopo la sua morte se ne estrasse il cuore scoprendo cos\u00ec che vi era impresso a lettere d'oro il nome di Cristo che gli aveva predetto il martirio. La scena mostra il santo vescovo sul catafalco coperto da un drappo rigato, con il petto aperto e due uomini vestiti all'antica che con un coltello tagliano il cuore per esaminarlo.\nPredella della \"Pala di San Barnaba\""}
{"id": "1109427", "revid": "486946", "url": "https://it.wikipedia.org/wiki?curid=1109427", "title": "Fair Play", "text": ""}
{"id": "1109428", "revid": "1469484", "url": "https://it.wikipedia.org/wiki?curid=1109428", "title": "Pala di San Marco (Botticelli)", "text": "La Pala di San Marco (o \"Incoronazione della Vergine con i santi Giovanni Evangelista, Agostino, Girolamo ed Eligio\") \u00e8 un dipinto a tempera \"su tavola\" (378x258 cm) di Sandro Botticelli, realizzato tra il 1488 ed il 1490 e conservato nella Galleria degli Uffizi a Firenze.\nStoria.\nL'opera proviene dalla cappella di Sant'Al\u00f2 nella controfacciata a sinistra dell'ingresso della chiesa di San Marco a Firenze, dove era stata commissionata dall'Arte degli Orafi verso il 1488 e comunque non oltre il 1490 (Mesnil e Horne). \"Al\u00f2\" o \"El\u00f2\" non era altro che il nome in vernacolo fiorentino di sant'Eligio, raffigurato sulla pala, che era il protettore di ferraioli, maniscalchi e orefici.\nL'opera ebbe una notevole fama, infatti \u00e8 citata dall'Albertini, dal Billi, dall'Anonimo Magliabechiano e da Vasari, in entrambe le edizioni delle Vite. Quando la chiesa venne ristrutturata da Giambologna la cappella venne ceduta ad Alessandro Brandolini, che nel 1596 la fece ricostruire ponendovi, pi\u00f9 o meno in quegli anni, la \"Trasfigurazione\" di Giovan Battista Paggi. La pala botticelliana trov\u00f2 posto nel Capitolo del convento, dove la videro il Cinelli, il Rosselli, il Del Migliore e il Bottari. In quel periodo venne probabilmente perduta la cornice originale, sostituita in seguito da un'altra finemente intagliata che proveniva dalla chiesa dei Battilani.\nCon le soppressioni del 1808 venne destinata alla Galleria dell'Accademia per uso degli studenti d'arte, subendo un primo restauro nel 1830 di Francesco Acciai. Dal 1919, con il riordino delle collezioni statali a Firenze, fu destinata agli Uffizi, dove venne di nuovo restaurata entro il 1921 da Fabrizio Lucarini, che ridipinse la veste verde del terzo angelo di sinistra, ormai perduta. Nel 1990 si concluse un nuovo, capillare restauro con tecniche moderne, che blocc\u00f2 i movimento del supporto che con sollevamenti mettevano in continuo rischio la superficie pittorica con distacchi e cadute.\nAlcuni dubbi sull'autografia sono sorti su alcune parti dell'opera, in particolare nelle vesti dei santi e nel paesaggio. La predella a cinque scomparti \u00e8 invece generalmente ritenuta autografa.\nSi conoscono due disegni preparatori dell'opera: un angelo in volo in una collezione privata di Bologna e uno in piedi al Gabinetto dei Disegni e delle Stampe degli Uffizi (n. 202E). Esistono poi due copie ritenute di bottega con l'aggiunta dei donatori: una nella collezione John Bass di New York e una nel Kunstmuseum di Basilea.\nDescrizione e stile.\nL'opera \u00e8 articolata in due registri: uno terreno inferiore, con quattro santi (Giovanni Evangelista, Agostino, Girolamo ed Eligio e uno superiore, celeste, con l'incoronazione della Vergine da parte di Dio su una base di nuvolette colorate e tra un tripudio di angeli, in proporzioni gerarchiche rimpicciolite, che comprendono dodici visibili in girotondo, quattro che spargono rose bianche e rosse (fiori mariani simbolo di purezza e di sacrificio) e una doppia teoria di cherubini e serafini.\nLa differenza tra i due registri \u00e8 marcata anche dalla diversit\u00e0 dello sfondo: un sintetico paesaggio lacustre in basso e uno smagliante e arcaizzante fondo oro nella parte superiore. Si tratta di uno degli esempi pi\u00f9 noti della \"crisi mistica\" che colse l'autore con l'arrivo di Girolamo Savonarola in citt\u00e0, innescando un profondo ripensamento sull'arte che port\u00f2 Botticelli ad abbandonare i soggetti non sacri addirittura rievocando lo stile ormai desueto dei primi maestri fiorentini. La scena dell'incoronazione pare infatti ispirarsi a Beato Angelico, anche se, per quanto Botticelli cercasse di asciugare il proprio stile, restano evidentissime le differenze rispetto al modello: l'illuminazione \u00e8 comunque incisiva e sbalza ormai con forte plasticit\u00e0 le figure, soprattutto nei voluminosi panneggi; le pose sono sciolte e quasi patetiche nel loro espressionismo, la variet\u00e0 delle pose degli angeli, per quanto impostata a criteri di simmetria, \u00e8 notevolmente accentuata. Alcuni particolari rivelano un forte virtuosismo, come i raggi di luce dorata che si diffondono dal centro del gruppo sacro, tra Maria e il Padre eterno (con in testa un triregno papale), e che passano davanti all'angelo danzante, suggerendo uno sfondamento spaziale.\nIn basso i santi hanno un'espressivit\u00e0 marcata, con un accentuato chiaroscuro e una notevole plasticit\u00e0. \nColui che scrive \u00e8 San Giovanni evangelista, ritenuto l\u2019autore dell\u2019ultimo Vangelo,( perci\u00f2 scrive , \u00e8 un riferimento iconologico).\nSant\u2019Agostino \u00e8 l\u2019ultimo a destra. Girolamo, in abito cardinalizio, guarda stupefatto la scena. Eligio, infine, guarda benedicente lo spettatore, richiamando la sua attenzione. La preminenza di Giovanni \u00e8 a volte da messa in relazione con le predicazioni apocalittiche di Savonarola, che in quell'epoca scuotevano le coscienze fiorentine e che di l\u00ec a poco avrebbero provocato una nuova cacciata dei Medici dalla citt\u00e0 (1494).\nProfonda \u00e8 anche la differenza di trattamento tra i due sfondi: sfolgorante di gloria quello celeste e deserta, irta di rocce desolate e distese d'acqua remote quello terrestre, a rimarcare l'attrattivit\u00e0 del primo e la scabrosit\u00e0 del secondo. Appare ormai superata la chiarezza e la razionalit\u00e0 quattrocentesca verso una disposizione pi\u00f9 libera dei personaggi che si svilupper\u00e0 ulteriormente nel Cinquecento, segno ulteriore della crisi in atto nelle figurazioni dell'epoca.\nPredella.\nI cinque episodi della predella (in tutto 21x268 cm) mostrano scene delle vite dei santi raffigurati sopra di essi e un'\"Annunciazione\" in ossequio a Maria. Sono:\nSi tratta di episodi abbastanza comuni, composti con una vivezza eccezionale che non mette in dubbio l'autografia. Giovanni \u00e8 raffigurato tra scheggioni di roccia mentre scrive, sull'isola di Patmos, l'Apocalisse.\nAgostino \u00e8 nello spoglio studio tra libri che affiorano stipati da un armadio a muro in una piccola natura morta, mentre da una porta sulla destra riceve l'illuminazione sovrannaturale della visione di san Girolamo che gli preannuncia la sua morte imminente; curioso \u00e8 notare come siano ancora ben visibili le linee usate per creare l'impaginazione prospettica; la composizione preannuncia la tavola di dimensioni maggiori agli Uffizi (1490-1495 circa).\nL'Annunciazione si svolge in una stanza con un'apertura al centro che mostra un brano di paesaggio; anche in questo caso lo schemma, sintetico e contratto, venne riutilizzato di l\u00ec a poco per una pala di grandi dimensioni, l\"'Annunciazione di Cestello\" (1489), sempre agli Uffizi.\nSan Girolamo \u00e8 raffigurato, rispetto al personaggio nella pala principale, nelle sue vesti eremitiche quando scelse la via del deserto; in mano tiene una pietra con cui si colpisce il petto in segno di penitenza e in terra si trova un libro, simbolo della sua attivit\u00e0 di studioso; attaccato a una rametto secco della roccia scheggiata dello sfondo si trova il cappello cardinalizio.\nIl \"Miracolo di sant'Eligio\" \u00e8 forse il pi\u00f9 originale, ambientato nel laboratorio del maniscalco Eligio. Il teatro dell'azione \u00e8 rappresentato con amorevole cura descrittiva dei dettagli, dalla fucina accesa, all'incudine su di un ceppo, fino ai ferri del mestiere. Eligio guarisce miracolosamente un cavallo a cui era stata tagliata per sbaglio una gamba durante la ferratura; inconsueta \u00e8 la torsone del corpo del cavaliere e il gonfiarsi del suo mantello, a cui fa eco espressivamente la poderosa testa equina, quasi \"leonardesca\".\nPredella della \"Pala di San Marco\""}
{"id": "1109434", "revid": "2166030", "url": "https://it.wikipedia.org/wiki?curid=1109434", "title": "Rivolta di Nika", "text": "La rivolta di Nika fu una sanguinosa sommossa scoppiata a Costantinopoli, nell'Ippodromo, il 13 gennaio 532; al grido di \"Nik\u0101, Nik\u0101\", (che in greco bizantino significa \"Vinci! Vinci!\"), con cui il popolo era solito incitare i propri campioni nelle corse di carri, la folla tent\u00f2 di rovesciare l'imperatore Giustiniano I. La ribellione, per\u00f2, si spense nel sangue il 18 gennaio.\nVerdi e Azzurri.\nAll'epoca, Costantinopoli era una citt\u00e0 cosmopolita di mercanti, artigiani, giocolieri, prostitute, cantastorie, soldati di ventura, contadini, monaci, santoni e guaritori. La popolazione era divisa in due fazioni sportive: i Verdi e gli Azzurri, al momento predominanti e che avevano prevalso dopo aver oscurato le altre, tra le quali quella dei Rossi, di cui era stato patrocinatore Anastasio.\nQueste fazioni non si limitavano a contrapporsi fisicamente nel tifo all'Ippodromo ma si accapigliavano fanaticamente anche in dispute religiose e assunsero, nella prima et\u00e0 bizantina, una forte colorazione politica, militarizzandosi anche in parte. Come tali venivano utilizzate nella vita politica di Costantinopoli, ora l'una ora l'altra fazione; in cambio questi gruppi usufruivano di particolari agevolazioni nella distribuzione dei compensi e degli incarichi, a cominciare dall'ambito degli spettacoli.\nLe tesi storiografiche pi\u00f9 datate indicavano i due gruppi separati da ragioni religiose o di classe: I \"Verdi\" si erano schierati dalla parte del Monofisismo e radunavano i sostenitori di due nipoti di Anastasio I, divenuti i capi di una forte opposizione legittimista: in un certo senso formavano il partito aristocratico (i \"Contribuenti\"). Gli \"Azzurri\", invece, formavano il partito popolare (i \"Miserabili\") e sostenevano l'imperatore, dal quale erano a loro volta appoggiati al punto da trovare impunit\u00e0 per i loro atti di arbitrio. Queste tesi sono state successivamente smentite. Oggi la storiografia \u00e8 divisa tra chi minoritario ritiene che fossero nulla pi\u00f9 che antesignani dei moderni gruppi di tifosi e la maggioranza che ne accentua le motivazioni politiche, soprattutto a causa dell'aumento di importanza dovuta al rituale di acclamazione dell'imperatore nell'ippodromo ed il conseguente ruolo che giocavano i capi delle due fazioni come claquers.\nLa stessa imperatrice Teodora veniva da quell'ambiente. Era figlia, con altre due sorelle, del guardiano degli orsi dell'Ippodromo (posto che il padre aveva ottenuto essendo legato alla fazione dei Verdi) e di una danzatrice che recitava anche in spettacoli osceni. Alla morte del marito la madre di Teodora si trov\u00f2 un nuovo sposo, convinta che i Verdi avrebbero affidato anche a lui l'incarico del precedente coniuge, come era consuetudine ereditaria. L'impiego veniva rilasciato dall'impresario della danza pantomima, che per\u00f2 si lasci\u00f2 corrompere e assegn\u00f2 ad un altro il lavoro di guardiano degli orsi. I Verdi ignorarono le proteste di Teodora e della madre, le quali si rivolsero perci\u00f2 agli Azzurri, che le appoggiarono. Per questo Teodora fu inizialmente legatissima a questa fazione. In seguito Teodora intraprese la carriera della madre, sino alle sue avventure in Egitto e alla sua conversione in Alessandria ad opera del patriarca Timoteo, che ne fece un'ardente monofisita. Come Giustiniano (che conobbe pi\u00f9 tardi) era pertanto legata agli Azzurri, e tale la coppia imperiale sarebbe rimasta sino alla rivolta di \u201cNika\u201d del 532.\nA causa dell'iniziale politica lassista di Giustiniano, le fazioni avevano acquisito una totale impunit\u00e0: anche i Verdi, che, a differenza degli Azzurri, compivano pure delitti e vendette personali e non solo azioni delittuose di gruppo, non venivano mai perseguiti.\nQuesti estremisti (che appartenevano alla fazione degli Azzurri) avevano preso a devastare la citt\u00e0, distinguendosi anche nell'abbigliamento e nell'aspetto esteriore: portavano i capelli tagliati alla maniera dei barbari, con la frangia sulla fronte, le tempie rasate e la chioma lunga sulla nuca \"alla Unna\", come si diceva, o anche, abbandonata la consuetudine romana, tenevano barba e baffi alla maniera persiana. Anche gli abiti erano diversi da quelli consueti: avevano le maniche serrate sul polso e rigonfie sulle spalle. Questi teppisti \"ante litteram\" avevano preso l'abitudine di girare armati, con gli stili a doppio taglio legati alla gamba ed altre armi occultate nei mantelli. Cos\u00ec attrezzati, dopo aver adempiuto al loro \"compito\" di tifosi, la notte, (\u00e8 Procopio a riferircelo nella sua \"Historia Arcana\"), si riunivano in bande e percorrevano strade e vicoli della citt\u00e0 rapinando chi incontravano e talora uccidendo chi temevano li potesse denunziare. Vista l'impunit\u00e0 degli Azzurri, appoggiati dalla coppia imperiale, anche molti Verdi avevano cambiato bandiera. Intanto tra le due fazioni gli omicidi si moltiplicavano, soprattutto a danno dei Verdi.\nEvento occasionale dello scoppio della rivolta.\nLa volont\u00e0 di imporsi dell'imperatore mosse il prefetto Eudemone ad arrestare alcuni ultras. Sette di essi erano colpevoli di omicidio, ed Eudemone li fece impiccare sul Corno d'Oro, nel sobborgo di Sika sabato 11 gennaio 532. Due di essi, uno per ognuna delle due fazioni, si erano miracolosamente salvati per la rottura del patibolo e, riusciti a fuggire appoggiati dai monaci di San Conone, avevano preso asilo in San Lorenzo.\nI soldati del prefetto li attendevano fuori dalla chiesa, e le fazioni rivali fecero a Giustiniano una richiesta congiunta di clemenza. Giustiniano ignor\u00f2 tutti gli appelli dei Verdi e degli Azzurri, questo sino alla penultima delle ventiquattro gare dell'ippodromo. Alla vigilia della quale scoppi\u00f2 la rivolta.\nLe due fazioni, tradizionalmente rivali, si coalizzarono contro il fiscalismo e l'autocrazia giustinianei e, per cause occasionali, diedero l'avvio a una rivolta durata sei giorni che caus\u00f2 incendi e saccheggi.\nMotivazioni pi\u00f9 estese della rivolta.\nLa rivolta allargava le sue motivazioni in vari campi. Attacc\u00f2 anche due funzionari imperiali, Triboniano e Giovanni di Cappadocia, quest'ultimo prefetto del pretorio per l'Oriente (\"praefectus praetorio per Orientem\"), che si occupavano di imporre le tassazioni necessarie al mantenimento della corte imperiale con la magnificenza voluta da Giustiniano I e che venivano inoltre attribuite ai capricci dell'imperatrice Teodora.\nErano in realt\u00e0 figure chiave del governo dovendosi in parte anche a loro la redazione del Codice giustinianeo; ma erano accusati di fare mercato della giustizia, modificando le leggi a pagamento e distraendo nelle proprie tasche i fondi delle finanze pubbliche. Si riteneva che non vi fosse pi\u00f9 nulla di pubblico che non si pagasse due volte: allo stato la tassa e all'esattore \"la mancia\", per evitare tassazioni maggiori o la minaccia di controlli rigorosi.\nIl malcontento di entrambe le fazioni ora riunite prese allora a bersaglio questi ministri dell'imperatore, e congiuntamente pose la richiesta di rimuovere i tre autorevoli personaggi: Giovanni di Cappadocia, prefetto pretoriano d'Oriente, Triboniano, questore del Palazzo, Eudemone, il prefetto della capitale direttamente attaccato dai rivoltosi. Subentra qui un terzo elemento, la relativa debolezza mostrata dall'imperatore. Giustiniano infatti subito li depose, e questo sembr\u00f2 forse alle parti in rivolta un segno di debolezza. Giustiniano ebbe di fatto delle responsabilit\u00e0 precise nell'accendere la rivolta, come riferisce Procopio nella sua Historia Arcana, dove espone il risvolto negativo della coppia imperiale. Ci dice infatti come Giustiniano appoggiasse degli Azzurri i pi\u00f9 estremisti spingendoli, con la concessione dell'impunit\u00e0, ad effettuare vari delitti, per poi riportarli improvvisamente all'ordine.\nA questo punto, dopo l'impunit\u00e0 e l'azione di forza, la rimozione dei tre funzionari rappresentava un atto di debolezza. Le parti pertanto anzich\u00e9 calmarsi credettero giunto il momento di approfittarne ed andare oltre. Sarebbe stata invece la fermezza di Teodora in questo frangente a riprendere in pugno la situazione spingendo il consorte ad imporsi.\nCronologia della rivolta.\nLa sommossa inizi\u00f2 al circo la mattina del 13 gennaio: alla fine delle corse la tensione era al massimo e, in direzione dell'imperatore, accompagnato dalla sua \"onoratissima sposa che Dio gli aveva dato\", si levarono fischi, proteste, slogan di ribellione, ed infine il grido divenne solo uno: \"Nika\". La rivolta dall'ippodromo si estese nelle vie e nelle piazze. Furono assalite le prigioni - vero segnale della rivolta - fu bruciato l'edificio della prefettura, il vestibolo del palazzo imperiale, la basilica di S. Sofia, ed i saccheggi, durati per sei giorni, distrussero diversi quartieri della citt\u00e0.\nGiustiniano si barric\u00f2 nel palazzo per tre giorni, poi promise la riduzione delle tasse e minacci\u00f2 di sanzioni i capi di entrambe le fazioni. L'imperatore cedette ai rivoltosi, i quali chiesero a gran voce l'allontanamento del prefetto cittadino, di Triboniano e di Giovanni di Cappadocia. Il primo era visto come responsabile della repressione, gli altri erano odiati soprattutto dagli aristocratici, che forse ispirarono la richiesta. Triboniano era accusato di avidit\u00e0 e di far mercato della sua carica; all\u2019altro si rimproveravano i costumi licenziosi ed i metodi sbrigativi nella riscossione delle tasse. La concessione arriv\u00f2 tardi e la sommossa crebbe di intensit\u00e0 raggiungendo l'apice la mattina del 18 gennaio, una domenica. Giustiniano si present\u00f2 con i Vangeli in mano sulla tribuna imperiale dell'ippodromo nel tentativo di placare la rivolta e disse:\" Per questa potest\u00e0 vi condono l'offesa che mi fate e ordiner\u00f2 che nessuno di voi sia arrestato purch\u00e9 ritorniate alla calma. Voi non siete i responsabili di quanto accade ma io soltanto. Sono infatti i miei peccati che mi hanno fatto rifiutare quanto mi avete chiesto\". Si sent\u00ec qualche acclamazione, ma i pi\u00f9 lo insultarono accusandolo di spergiuro. L'imperatore, allora, torn\u00f2 a palazzo ed il popolo si rec\u00f2 a casa di Ipazio, nipote di Anastasio I, che venne, suo malgrado, proclamato imperatore al posto dell'odiato Giustiniano.\nDopo cinque giorni di rivolta furono abbattuti i cancelli del palazzo imperiale e l'imperatore progett\u00f2 di abbandonare la capitale: in gran segreto fece caricare tutto il tesoro imperiale su una nave pronta a salpare per la fuga.\nIntervento dell'imperatrice Teodora.\nL'imperatrice Teodora, prendendo la parola in seno al consiglio, afferm\u00f2 che sarebbe rimasta al suo posto, pronta anche a morire. Da alcune fonti \u00e8 stato ricostruito un suo verosimile intervento: \"Anche se con la fuga mi dovessi salvare, non vorr\u00f2 vivere senza essere salutata da imperatrice, tanto vale morire qui; se vuoi, hai il denaro e la nave \u00e8 pronta, vai pure; quanto a me, sapevo gi\u00e0 che la mia porpora sarebbe stato il mio sudario, quindi non fuggir\u00f2 con te, io resto!\".\nLe ipotesi di fuga furono quindi abbandonate e Giustiniano ordin\u00f2 di prelevare il tesoro, portarlo all'ippodromo e distribuirlo ai capi rivoltosi, al popolo, a tutti quelli che erano ancora nelle strade.\nRuolo di Narsete e Belisario.\nAl comando della difesa del palazzo reale vi era il generale Narsete, che si trovava in situazione di grave difficolt\u00e0, in mancanza dell'arrivo dei rinforzi. Narsete distribu\u00ec ai ribelli della fazione degli Azzurri una parte del tesoro di Giustiniano, ottenendo di riconciliarsi personalmente con alcuni membri degli Azzurri e di far convergere sull'ippodromo tutti i rivoltosi.\nDopo tre giorni di rivolta, il generale Belisario al comando dell'esercito imperiale era giunto alle porte della citt\u00e0, reduce dalla guerra persiana seguito da molti mercenari.\nGli uomini di Narsete e Belisario entrarono dai diversi ingressi dell'ippodromo e fecero strage dei rivoltosi, arrestando Ipazio, nipote di Anastasio I, che era stato proclamato imperatore, e il cugino di costui Pompeo, che furono incarcerati e messi a morte da Giustiniano. Secondo le fonti furono uccise nell'Ippodromo 35 000 persone.\nBelisario venne ricompensato dall'Imperatore con la carica di \"magister militum\", che lo poneva a capo dell'esercito bizantino.\nAvvenimenti successivi.\nGiustiniano concluse una \"pace perpetua\" con i Persiani di Cosroe I, mediante il versamento annuo di 110 000 libbre d'oro, e avendo in tal modo eliminato il pericolo ad est, si era assicurato libert\u00e0 di movimento in Occidente.\nLa ricostruzione della Basilica di Santa Sofia.\nPer volere di Teodora, la basilica di Santa Sofia, incendiata e distrutta durante la rivolta, venne ricostruita in maggiori dimensioni, occupando anche parte dello spazio dell'Ippodromo, nel quale aveva avuto luogo la rivolta. I lavori, iniziati nello stesso anno della rivolta, terminarono nel 537.\nNell'edificio si conserva ancora oggi la cosiddetta \"colonna piangente\", una colonna di marmo da cui si dice che stillino le lacrime dei rivoltosi uccisi proprio dove sorse la basilica, le quali risalirebbero da quella colonna che affonda nel terreno. Queste \"lacrime\" venivano ritenute miracolose ed efficaci in particolare contro le malattie della vista. La pietra porosa della colonna, assorbe in realt\u00e0 per capillarit\u00e0 l'acqua probabilmente presente in una falda acquifera sotterranea."}
{"id": "1109435", "revid": "1605525", "url": "https://it.wikipedia.org/wiki?curid=1109435", "title": "La banda dei brocchi", "text": "La banda dei brocchi \u00e8 un romanzo dello scrittore britannico Jonathan Coe, pubblicato per la prima volta nel 2001. Il titolo originale \"The Rotters' Club\" \u00e8 tratto dal titolo di un album del gruppo inglese Hatfield and the North ma \u00e8 anche un gioco di parole con il cognome (Trotter) di due dei protagonisti.\nDal libro la BBC ha tratto un film per la televisione.\nHa avuto due seguiti: Circolo chiuso ambientato negli anni '90 e Middle England ambientato nel periodo del referendum per la Brexit\nTrama.\n\"La banda dei brocchi\" \u00e8 la storia di Benjamin e del suo gruppo di amici che passano gli anni della loro adolescenza nel prestigioso liceo privato King William di Birmingham durante gli anni settanta. La trama del libro si allarga fino a coprire numerosi eventi storici che segnano profondamente le vite dei protagonisti. Si narra dunque degli attentati dell'IRA, delle dure lotte sindacali dell'epoca, dei governi laburisti che hanno preceduto l'ascesa della Thatcher e, in musica, della fine del genere progressive e dell'avvento del punk.\nRiconoscimenti.\n\"La banda dei brocchi\" ha vinto la seconda edizione del Bollinger Everyman Wodehouse Prize."}
{"id": "1109436", "revid": "767487", "url": "https://it.wikipedia.org/wiki?curid=1109436", "title": "Algy Ward", "text": "\u00c8 stato anche componente del gruppo punk australiano The Saints e dei The Damned, famosa punk band inglese.\nWard inizia a farsi conoscere quando sostituisce il bassista dei The Saints, partecipando nel 1977 alla realizzazione del loro terzo singolo, \"This Perfect Day\". Ha anche suonato nel loro secondo e terzo album, \"Eternally Yours\" e \"Prehistoric Sounds\". La band si sciolse momentaneamente per poi sostituirlo.\nDopo l'esperienza con i The Saints, Ward entra a far parte dei The Damned con \"Machine Gun Etiquette\", pubblicato nel 1979."}
{"id": "1109437", "revid": "1649409", "url": "https://it.wikipedia.org/wiki?curid=1109437", "title": "Carlo Maccari", "text": "Biografia.\nCarlo Maccari nasce a Cantone di Parrano il 13 gennaio 1913 e viene ordinato prete il 6 dicembre 1936.\nNel 1945 \u00e8 nominato parroco della nuova parrocchia di Santa Maria Consolatrice al Tiburtino, nel popolare quartiere di Casal Bertone a Roma.\nConsacrato vescovo il 29 giugno 1961 ed eletto alla diocesi di Mondov\u00ec il 31 ottobre 1963. Rimane in questa diocesi fino al 5 agosto 1968 quando viene promosso arcivescovo di Ancona e Numana. Il 28 settembre 1972 assume anche la carica di vescovo di Osimo. Dal 1970 al 1978 \u00e8 anche amministratore apostolico di Jesi.\nDurante la sua reggenza l'arcidiocesi di Ancona e Numana cambia denominazione in arcidiocesi di Ancona e viene unita alla diocesi di Osimo formando l'arcidiocesi di Ancona-Osimo.\nSi ritira il 1\u00ba luglio 1989 per l'avanzata et\u00e0 rimanendo ad Ancona, dove continuer\u00e0 la sua opera pastorale aiutando alcune parrocchie in difficolt\u00e0. Muore il 17 aprile 1997 per le conseguenze di un incidente stradale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1109443", "revid": "152528", "url": "https://it.wikipedia.org/wiki?curid=1109443", "title": "Alistair Ward", "text": ""}
{"id": "1109446", "revid": "8568423", "url": "https://it.wikipedia.org/wiki?curid=1109446", "title": "University of Warwick", "text": ""}
{"id": "1109447", "revid": "2091899", "url": "https://it.wikipedia.org/wiki?curid=1109447", "title": "Mus\u00e9e Matisse", "text": "Il Mus\u00e9e Matisse si trova in Avenue des Ar\u00e8nes de Cimiez 164 a Nizza (Francia); \u00e8 dedicato all'opera del pittore francese Henri Matisse.\nLa sede.\nLa sede del museo \u00e8 la \"Villa des Ar\u00e8nes\"', dimora seicentesca sita tra delle rovine romane su una collina che domina la citt\u00e0 di Nizza.\nLa storia.\nQuesto museo \u00e8 stato creato nel 1963. Inizialmente condivideva la sede della Villa des Ar\u00e8nes con un museo di archeologia, spostato poi nel 1989 in una nuova struttura tra le rovine adiacenti alla villa.\nNel 1993 lo stabile \u00e8 stato sottoposto ad una ristrutturazione: si \u00e8 provveduto cos\u00ec alla costruzione di una nuova sezione del museo, in parte sotterranea.\nLa collezione del museo si avvale di numerose opere di Matisse: 236 disegni, una settantina di sculture, dipinti, fotografie, ceramiche, bozzetti di scena, vetrate, papier d\u00e9coup\u00e9 e quasi duecento oggetti appartenuti al pittore."}
{"id": "1109449", "revid": "77358", "url": "https://it.wikipedia.org/wiki?curid=1109449", "title": "Gonfalonieri di giustizia", "text": ""}
{"id": "1109462", "revid": "767487", "url": "https://it.wikipedia.org/wiki?curid=1109462", "title": "Le regole del gioco (film 2007)", "text": "Le regole del gioco (\"Lucky You\") \u00e8 un film del 2007 diretto da Curtis Hanson.\nTrama.\nHuck Cheever \u00e8 un giocatore di poker professionista, passione tramandata dal padre L.C., due volte campione del mondo di Texas hold 'em.\nHuck nutre rancore nei confronti del padre per aver abbandonato la madre, morta qualche anno dopo. Nel suo girare per i casin\u00f2 di Las Vegas incontra Billie Offer, aspirante cantante, di cui si innamora.\nI soldi vinti al tavolo da poker a Huck non mancano, ma regolarmente poi perde tutto per vari motivi, di cui il principale \u00e8 il continuo tentativo di battere il padre. Riesce comunque a procurarsi i 10.000 dollari necessari a pagare l'iscrizione al Main Event delle World Series of Poker e con abilit\u00e0 si fa strada nel torneo, arrivando sino al tavolo finale. Qui tra i suoi avversari ritrova anche il padre. La partita si svolge in un clima di grande tensione, eliminazione dopo eliminazione, e gli ultimi tre giocatori rimasti sono Huck, il padre L.C. ed un giocatore al suo primo torneo dal vivo.\nDurante una pausa Huck ed il padre si incontrano. L.C. spiega al figlio che lui e la madre si erano riappacificati prima che lei morisse e inoltre gli confida che il suo pi\u00f9 grande sogno sarebbe diventare per la terza volta campione del mondo per entrare nella storia del poker.\nI due si scontrano poche mani dopo e Huck, pur avendo una mano migliore passa per consentire al padre di realizzare il proprio sogno; cosa che non si avverer\u00e0 in quanto verr\u00e0 sconfitto nel testa a testa finale con l'ultimo giocatore rimasto.\nOrmai riappacificati, Huck e L.C. si incontrano dopo il torneo per giocare una partita con le monetine, come erano soliti fare quando Huck era bambino.\nNote sul cast e sul doppiaggio.\nNel film fanno una breve apparizione alcuni autentici campioni di poker. Alcuni, come Doyle Brunson, Phil Hellmuth, Daniel Negreanu, Antonio Esfandiari, Sam Farha, Johnny Chan, Ted Forrest, Erik Seidel, Hoyt Corkins, Cyndy Violette, Mike Matusow, Barry Greenstein, John Juanda e Chris Ferguson recitano la parte di loro stessi. Altri interpretano il ruolo di giocatori: sono Jennifer Harman (Shannon Kincaid), John Hennigan (Ralph Kaczynski) e David Oppenheim (Josh Cohen).\nIl commentatore del World Series of Poker in italiano \u00e8 doppiato da Fabio Caressa che commenta le partite professionistiche di poker."}
{"id": "1109469", "revid": "767487", "url": "https://it.wikipedia.org/wiki?curid=1109469", "title": "Sbirri oltre la vita", "text": "Sbirri oltre la vita (\"Dead Heat\") \u00e8 un film del 1988 diretto da Mark Goldblatt.\nClassificato come B-movie, il film \u00e8 ricordato soprattutto per due motivi: la partecipazione di Vincent Price (sia pure in un ruolo marginale) e il fatto di essere un raro esempio di \"poliziesco-horror\".\nTrama.\nRoger Mortis e Doug Bigelow sono due poliziotti impegnati in un caso di rapina apparentemente usuale, che diventa per\u00f2 insolito quando i rapinatori non muoiono nemmeno dopo essere stati crivellati dai proiettili. Eliminati finalmente i malfattori, si scopre che non solo erano gi\u00e0 stati arrestati in precedenza, ma addirittura erano gi\u00e0 deceduti!\nL'autopsia rileva nei cadaveri tracce di una sostanza misteriosa, la quale dopo essere stata analizzata riporta a un'industria chimica, la Dante Pharmaceuticals. Mortis e Bigelow decidono di indagare: si recano alla Dante e iniziano a scoprire qualcosa sul piano relativo alla resurrezione dei criminali.\nI due vengono scoperti, e un mostruoso \"rianimato\" si avventa contro di loro: i due hanno la meglio, ma Mortis finisce accidentalmente in una camera di decompressione e muore. Il suo collega ha una pensata: decide di testare sul cadavere del suo amico il macchinario che rianima i defunti, nascosto nei sotterranei della Dante, trasformandolo in uno zombi.\nOra Mortis e Bigelow hanno 12 ore di tempo per risolvere il caso, prima che l'effetto del macchinario cessi e la decomposizione abbia il sopravvento: scopriranno che a capo di tutto c'\u00e8 un miliardario non-morto con manie di grandezza (interpretato da Vincent Price)."}
{"id": "1109475", "revid": "198277", "url": "https://it.wikipedia.org/wiki?curid=1109475", "title": "Colazione sull'erba (Monet)", "text": "Colazione sull'erba (\"Le D\u00e9jeuner sur l'herbe\") \u00e8 un dipinto a olio su tela (248x217\u00a0cm) realizzato nel 1865-1866 dal pittore francese Claude Monet. \u00c8 conservato nel Mus\u00e9e d'Orsay di Parigi.\nIl quadro riprende il celebre dipinto di \u00c9douard Manet, \"Colazione sull'erba\".\nQuesto \u00e8 solo un frammento di un'opera di maggiori dimensioni, che Monet abbandoner\u00e0 lasciandola in pegno al proprietario di casa per il mancato pagamento dell'affitto, questi la terr\u00e0 in un luogo umido dove ammuffir\u00e0 parzialmente. Per questo motivo quando egli riuscir\u00e0 a recuperarla nel 1884 la taglier\u00e0 e ne conserver\u00e0 soltanto tre frammenti, il terzo dei quali \u00e8 oggi scomparso.\nIl dipinto \u00e8 realizzato con la tecnica dell\"'\"en plein air\",\" cio\u00e8 della pittura all'aperto, direttamente sul posto e non in studio, secondo gli insegnamenti di Manet. \nCollegamenti esterni.\n Mus\u00e9e d'Orsay \u2013 sito ufficiale"}
{"id": "1109480", "revid": "508036", "url": "https://it.wikipedia.org/wiki?curid=1109480", "title": "Ubuntu", "text": " \nUbuntu () \u00e8 un sistema operativo nato nel 2004 e basato su Linux, pi\u00f9 precisamente sul ramo \"unstable\" di Debian. Ubuntu \u00e8 prevalentemente composto da software libero distribuito liberamente con licenza GNU GPL ma supporta anche software proprietario.\n\u00c8 orientato all'utilizzo sui computer desktop, ma presenta delle varianti per server, tablet, smartphone e dispositivi IoT, ponendo grande attenzione al supporto hardware. Il nome \"Ubuntu\" \u00e8 un termine delle lingue nguni-bantu traducibile come \"umanit\u00e0 verso gli altri\". \u00c8 un riferimento ad una filosofia di origine sudafricana che teorizza un legame universale di scambio che unisce l'intera umanit\u00e0 (letteralmente,\" \"dell'Essere Umano\"\").\nL'obiettivo \u00e8 portare questa idea nel mondo del software, dando un grande peso alla comunit\u00e0 di utenti partecipanti nello sviluppo del sistema operativo.\nLa distribuzione di Ubuntu prevede un nuovo rilascio con supporto a lungo termine (LTS) ogni due anni e rilasci a breve supporto ogni sei mesi. Essi sono tutti mantenuti dall'azienda britannica Canonical Ltd., fondata dall'imprenditore sudafricano Mark Shuttleworth. Il progetto \u00e8 finanziato dall'offerta di supporto tecnico a pagamento e da accordi commerciali con gli OEM.\nStoria.\nL'ideazione e lo sviluppo.\nNell'aprile del 2004, Mark Shuttleworth riun\u00ec un gruppo di programmatori per creare una nuova distribuzione Linux. Il progetto prevedeva, tra i punti chiave, che:\nIl progetto doveva essere realizzato tramite:\nLe prime versioni.\nLa prima pubblicazione di questo sistema operativo avvenne il 20 ottobre 2004, allorch\u00e9 Mark Shuttleworth riun\u00ec un gruppo di programmatori per creare una nuova distribuzione proveniente da Debian GNU/Linux. Il 1\u00ba luglio 2005 \u00e8 nata la \"Fondazione Ubuntu\" con un fondo iniziale di 10 milioni di dollari USA, il cui scopo \u00e8 lo sviluppo della distribuzione nel caso in cui Canonical Ltd dovesse cessare le attivit\u00e0. La fondazione \u00e8 al momento dormiente.\nNel 2005 fu proposto il progetto della creazione di un ramo instabile con nome in codice \"Grumpy Groundhog\" (\"Marmotta Bisbetica\") mai portato a termine.. Nelle intenzioni, questo ramo sarebbe servito per vari test e per aggiungere nuove funzionalit\u00e0, importando il codice direttamente dal sistema di controllo versione dei vari programmi e applicazioni che fanno parte di Ubuntu. Questo permetterebbe a sviluppatori o ad appassionati di avere una versione con tutti gli ultimissimi aggiornamenti, senza dover compilare da soli i pacchetti e fornendo cos\u00ec informazioni sulla stabilit\u00e0 degli stessi nelle varie architetture.\nLa distribuzione nel corso degli anni e delle versioni ha subito grossi cambiamenti: con la versione di Ubuntu dell'aprile 2011 (Natty Narwhal) \u00e8 stata introdotta nella versione desktop la nuova interfaccia grafica Unity, sviluppata appositamente per Ubuntu su base GNOME. Tale introduzione suscit\u00f2 aspre critiche all'interno della comunit\u00e0.\nI progetti correlati e l'implementazione di \"Unity\".\nNel gennaio 2012 Canonical Ltd. ha annunciato e presentato al Consumer Electronics Show la creazione di una versione di Ubuntu per smart TV che ha visto la luce nel 2012. Un mese dopo \u00e8 stata annunciata una versione di Ubuntu per smartphone Android.\nIl 2 gennaio 2013 \u00e8 stato presentato Ubuntu Touch, una versione di Ubuntu ottimizzata per gli smartphone mentre il 19 febbraio dello stesso anno \u00e8 stata presentata la stessa versione per i tablet. Il 7 febbraio 2013 Canonical ha dichiarato che il primo smartphone con Ubuntu Touch sar\u00e0 distribuito a ottobre 2013. \u00c8 stato inoltre dichiarato che il sistema \u00e8 progettato in modo da non fare completo affidamento sulla macchina virtuale Java, com'\u00e8 invece per Android, anch'esso sviluppato a partire dal kernel Linux.\nNel marzo 2013, Canonical ha annunciato che un nuovo server grafico, chiamato Mir, verr\u00e0 usato al posto di Wayland, dopo che nel 2010 Mark Shuttleworth aveva annunciato i piani di una eventuale sostituzione di X a favore di Wayland come principale server grafico di Ubuntu. Mir sar\u00e0 usato su Ubuntu sia sui computer sia su tablet e smartphone, all'interno del progetto Ubuntu Touch. A fine del mese di marzo viene siglato un patto tra Canonical e il Ministero dell'Industria e delle Tecnologie dell'Informazione della Cina per lo sviluppo di Kylin, una distribuzione basata su Ubuntu adattata per la Cina.\nIl ritorno a GNOME e il formato \"snap\".\nNell'aprile del 2017, Shuttleworth annuncia l'abbandono del progetto Unity. A partire da Ubuntu 17.10 il desktop environment predefinito \u00e8 tornato a essere GNOME nella versione 3. La sessione Ubuntu viene fornita di alcune differenze rispetto all'ambiente GNOME \"vanilla\" (ad esempio attraverso l'estensione \"Ubuntu dock\"), in modo tale da renderlo graficamente simile a Unity. Questo ambiente grafico rimane comunque presente nei repository (quindi installabile dagli utenti) e mantenuto dalla comunit\u00e0. Nella stessa versione, Canonical ha introdotto il nuovo formato di pacchetti \"snap\", sebbene non sia previsto ufficialmente il passaggio a tale formato in luogo di .deb\nCaratteristiche principali.\nUbuntu \u00e8 una distribuzione GNU/Linux basata sull'ambiente desktop GNOME e in passato sull'interfaccia utente Unity. \u00c8 progettata per fornire un'interfaccia semplice, intuitiva e allo stesso tempo completa e potente. I punti di forza di questa distribuzione sono l'estrema semplicit\u00e0 di utilizzo, l'ottimo riconoscimento e supporto dell'hardware, il vasto parco software costantemente aggiornato e una serie di strumenti di gestione grafici che la rendono improntata verso l'ambiente desktop. \u00c8 corredata da un'ampia gamma di applicazioni libere. Esistono vari strumenti di amministrazione del sistema, ed \u00e8 possibile gestirli sia separatamente che in maniera centralizzata con l'Ubuntu Control Center, paragonabile al pannello di controllo Windows o al Mandriva Linux Control Center o a YaST di OpenSUSE.\nLa versione \"desktop\" \u00e8 stata realizzata per rispondere alle pi\u00f9 frequenti necessit\u00e0 di un utente medio, quali navigazione in Internet, gestione dei documenti e delle immagini, svago e comunicazione.\nDifferenze con Debian.\nDalla versione 6.10 (Edgy Eft) Ubuntu ha ereditato da Debian la sua shell, ossia la \"Dash\" (acronimo di Debian Almquist shell), sostituendola alla shell predefinita per gli script (/bin/sh). Come fork di Debian, come MEPIS, Xandros, Linspire, Progeny e Libranet anche Ubuntu sebbene privilegi il software open source, ricorre anche a software proprietario, al fine di garantire una migliore usabilit\u00e0 anche agli utenti meno esperti. I pacchetti di Ubuntu derivano generalmente dal ramo instabile (\"testing\") di Debian, usando per la loro installazione strumenti come APT o Synaptic. La pubblicazione cadenzata ogni 6 mesi di una nuova versione di Ubuntu \u00e8 utile per avere un sistema desktop molto aggiornato ma con una fase di collaudo relativamente breve viste le scadenze di sviluppo e pubblicazione molto ravvicinate. La versione stabile di Debian invece ha tempi molto pi\u00f9 lunghi, con lunghe fasi di test che le permettono di avere pubblicazioni dalla stabilit\u00e0 comprovata, necessaria soprattutto per la sua applicazione in ambito server.\nNello sviluppo, Canonical coopera, fino a un certo livello, anche con lo sviluppo di Debian apportando correzioni a vari bug e aggiungendo nuove funzionalit\u00e0. Ci sono state comunque delle critiche sul volume di questi rapporti e sulla incompatibilit\u00e0 binaria di alcuni pacchetti tra Debian e Ubuntu.\nI colori.\nDopo circa sei anni dagli esordi, Canonical cambia in maniera radicale il marchio e l'aspetto grafico di Ubuntu: a partire dalla versione Lucid Lynx 10.04 viene introdotto il tema \"Light\" arancione-viola che sostituisce il tema \"Human\" con i suoi colori marrone-arancione. Mark Shuttleworth spieg\u00f2 che il rinnovamento derivava dall'esigenza di avere un aspetto pi\u00f9 professionale, per ottenere maggiore appeal in ambito aziendale; si scelsero il colore \"aubergine\" (melanzana) e, per mantenere il lato \u201cumano\u201d, una particolare tonalit\u00e0 arancione, per bilanciare il viola-melanzana, chiamata \"Ubuntu orange\".\nLa prevalenza di uno o dell'altro colore nella grafica indica anche la destinazione d'uso di un qualsiasi messaggio derivante da Canonical/Ubuntu che si sta guardando: se destinato prevalentemente alle aziende prevale il viola, se rivolto prevalentemente ai privati prevale l'arancione.\nInsieme all'aspetto cromatico fu cambiato anche il font del logo, inventandone uno che si potesse utilizzare per titoli, loghi e testi; il precedente font era poco adatto per testi lunghi.\nApplicazioni.\nIl sistema operativo comprende una suite da ufficio (LibreOffice) per creare e stampare documenti o presentazioni, un internet browser (Mozilla Firefox) per navigare su internet, un client BitTorrent (Transmission), un client email (Mozilla Thunderbird), un client per la connessione remota del desktop (Remmina), un gestore delle fotografie (Shotwell), un riproduttore musicale (Rhythmbox) e uno strumento per i backup (D\u00e9j\u00e0 Dup). Inoltre offre funzioni pi\u00f9 basilari come un editor di testi (gedit), un visualizzatore di documenti PDF (Evince), un lettore multimediale (Totem), e una serie di semplici giochi. Per l'accesso al \"desktop\" utilizza il programma \"lightDM\", sviluppato dalla stessa Canonical in alternativa al \"GNOME Display Manager\".\n\u00c8 possibile scaricare ed installare gratuitamente e senza alcuna procedura di configurazione oltre 30.000 pacchetti software liberi dell'universo Linux, tramite il semplice ed intuitivo GNOME Software (dalla versione 16.04, sostituendo Ubuntu Software Center), tra cui programmi come VLC media player, Inkscape (grafica vettoriale), GIMP (fotoritocco), Pidgin (chat), Blender (grafica 3D), Bluefish (editor HTML), KompoZer (WYSIWYG) e molti altri. Da dicembre del 2011 \u00e8 possibile cercare i programmi contenuti nei repository ufficiali di Ubuntu ed installarli direttamente dal web, avviando un'istanza di Ubuntu Software Center.\nAbilitando i repository partner \u00e8 possibile scaricare ed installare una serie di applicativi con licenza proprietaria come Skype, Steam, Adobe Reader e molti altri.\nSul sito ufficiale \u00e8 disponibile una lista di applicazioni che possono rimpiazzare software proprietari usati su altri sistemi operativi, come ad esempio Microsoft Office o Adobe Photoshop.\nInoltre, diversi software (ad esempio videogiochi) disponibili solo nella versione per Windows, sono installabili grazie al progetto Wine.\nLocalizzazione.\nLa distribuzione \u00e8 tradotta in quasi tutte le lingue occidentali (tra cui l'italiano), orientali e africane. In totale si contano oltre 40 localizzazioni.\nLa traduzione pu\u00f2 essere carente su alcuni pacchetti minori oppure pu\u00f2 non essere inclusa nel CD di installazione per motivi di spazio.\nQuesto avviene correntemente nella versione italiana in cui l'ambiente rimane parzialmente tradotto. Per completare la localizzazione occorre installare un pacchetto di traduzione. Se si installa da Live CD, i pacchetti di traduzione nella lingua prescelta al momento dell'avvio vengono installati automaticamente durante l'installazione, posto che sia rilevata una connessione internet funzionante. \u00c8 inoltre possibile scaricare una versione DVD del sistema operativo contenente tutte le localizzazioni disponibili, ovviando quindi alla necessit\u00e0 di ottenerle via download (utile per i computer che non dispongono di una connessione alla rete).\nAccessibilit\u00e0.\nPer quanto attiene all'accessibilit\u00e0, Ubuntu permette a persone con abilit\u00e0 diverse (per et\u00e0, cultura o condizione fisica) di usare:\nQueste caratteristiche possono essere abilitate sulla versione \"desktop\" di Ubuntu.\nAggiornamenti.\nI programmi installati vengono gestiti attraverso un sistema centralizzato, detto gestione dei pacchetti, tipica di un sistema operativo Linux. Nello specifico Ubuntu utilizza APT, anch'esso \"ereditato\" da Debian.\nPer l'utente questo sistema \u00e8 trasparente.\nEsso tiene traccia delle nuove versioni disponibili per ogni programma installato e li aggiorna di conseguenza.\nDopo l'aggiornamento non \u00e8 necessario riavviare il computer, fatta eccezione per eventuali modifiche al kernel (il cuore del sistema operativo).\nSicurezza.\nUna caratteristica di Ubuntu, dovuta all'architettura Linux, \u00e8 la sua resistenza a programmi dannosi come virus, adware, spyware o malware. L'architettura di un sistema operativo Linux lascia, infatti, poca o nessuna libert\u00e0 d'azione ad un programma nocivo. Anche se un programma nocivo sfruttasse una falla, l'architettura del sistema operativo ne impedirebbe l'utilizzo, almeno nella maggior parte dei casi, e il danno rimarrebbe circoscritto nell'home directory dell'utente che ha causato il danno.\nInoltre questi programmi dannosi sono generalmente sviluppati per Microsoft Windows, che dispone di una pi\u00f9 ampia diffusione.\nL'utente utilizza un account con permessi limitati. Questo riduce la pericolosit\u00e0 dei programmi installati\nPer eseguire compiti amministrativi viene richiesta la propria password per confermare l'operazione.\nScegliendo applicazioni libere dai repository ufficiali \u00e8 estremamente improbabile trovare applicazioni malware, dato che l'eventuale codice nocivo verrebbe quasi certamente notato ed eliminato. Ubuntu \u00e8, inoltre, distribuito con un firewall software, Uncomplicated Firewall, che permette di discriminare gli accessi dall'esterno.\nStabilit\u00e0.\nUbuntu \u00e8 basato sul kernel Linux, che ha raggiunto da tempo una fase di stabilit\u00e0.\nCome tutti i sistemi operativi, anche Ubuntu al momento della pubblicazione presenta un certo numero di bug, che vengono via via risolti seguendo uno schema che va dalla segnalazione del problema fino alla sua risoluzione da parte degli sviluppatori.\nRequisiti di sistema.\nUbuntu supporta ufficialmente le piattaforme x86, AMD64 ed EM64T.\nIl supporto ufficiale della piattaforma PowerPC \u00e8 stato interrotto a partire dalla versione 7.04, cos\u00ec come quello per le UltraSPARC (dalla versione 8.04 LTS) e affidati al supporto volontario della \"community\". La versione 12.04 di Ubuntu supporta anche l'architettura ARM.\nIn base al tipo di installazione \u00e8 richiesta anche una connessione ad internet, oppure un lettore CD oppure una scheda madre in grado di far avviare un sistema da chiave USB. La presenza di un processore 64 bit potrebbe richiedere requisiti superiori. In generale inoltre \u00e8 raccomandata anche la disponibilit\u00e0 di una connessione internet in modo tale da permettere di scaricare gli ultimi aggiornamenti nelle fasi finali dell'installazione. Una scheda video con accelerazione 3D \u00e8 necessaria invece per l'interfaccia utente Unity, anche se \u00e8 possibile utilizzarne una sua versione 2D. Infine, per i computer pi\u00f9 datati, \u00e8 anche disponibile una installazione minima del sistema Ubuntu, anche senza alcun desktop grafico.\nInstallazione.\nPer installare Ubuntu su un computer \u00e8 necessario procurarsi una immagine disco della versione desiderata, distribuite generalmente in formato iso. Fino al 2011 era possibile anche farsi inviare il CD a casa gratuitamente tramite il servizio ShipIt.\nIl CD di Ubuntu \u00e8 presente in tre versioni:\nTutti questi CD, oltre alla versione DVD (contenente tutti i pacchetti di tutti i componenti), si possono scaricare dal sito ufficiale oppure attraverso la rete p2p BitTorrent.\nDal sito ufficiale \u00e8 possibile scaricare anche l'immagine \"mini.iso\", con cui masterizzare un disco contenente solo il software necessario per avviare il download e l'installazione della distribuzione da Internet. Come il CD \"Alternate\", il CD minimale offre solo l'installazione con interfaccia testuale.\nCon il DVD ed il CD versione \"Desktop\", l'installazione avviene in maniera grafica (se si dispone di almeno 320 MB di RAM) anche su un computer con un sistema operativo gi\u00e0 presente (in dual boot), ridimensionando la partizione originale senza perdita di dati.\nPer l'installazione viene utilizzato - per le versioni non minimali - il programma ubiquity, disponibile in\nvarie lingue selezionabili all'avvio del software. Durante l'installazione si crea un utente che pu\u00f2 amministrare il sistema diventando temporaneamente \"superutente\" (detto anche root) inserendo la propria password. Una delle promesse della distribuzione \u00e8 di avere un sistema desktop pronto all'uso in 25 minuti.\nDurante l'installazione su un computer in \"dual boot\", \u00e8 possibile \"migrare\" il proprio profilo utente. Si possono importare tutti i dati presenti, compresi segnalibri di Internet Explorer o Mozilla Firefox, documenti, musica e altro.\nShipIt.\n\"ShipIt\" \u00e8 stato un servizio nato nel 2005 della Canonical che permetteva l'invio postale del CD/DVD di installazione di Ubuntu a casa dell'utente, ovunque nel mondo. Originariamente gratuito, in seguito al crescente successo della distribuzione, Canonical decise di rendere questo servizio a pagamento, con costi molto contenuti, per l'utenza comune. Tuttavia la gratuit\u00e0 del servizio viene mantenuta per i \"LoCo Team\" (team nazionali di supporto, sviluppo e assistenza di Ubuntu), i contributori e ad altre particolari utenze. Il servizio, inizialmente, \u00e8 stato pensato per chi non avesse una connessione Internet o per chi volesse i CD con le serigrafie originali.\nDalla versione 11.04, \"Natty Narwhal\", Canonical ha sospeso il servizio ShipIt. I CD verranno ancora inviati alle \"LoCo\" e venduti nello store di Canonical mentre le ISO rimarranno liberamente scaricabili.\nWubi.\nA partire dalla versione 8.04 di Ubuntu sul CD \"Desktop\" \u00e8 stata prevista la presenza di Wubi. Questo programma permetteva l'installazione di Ubuntu sotto Microsoft Windows senza alterare le partizioni e senza intaccare i dati dell'utente. Ci\u00f2 permetteva all'utente abituato a Windows di provare Ubuntu in un ambiente a lui familiare e testarne le caratteristiche.\nWubi necessita di un computer con almeno 256 MB di RAM, un processore da almeno 1\u00a0GHz e almeno 5 GB di spazio su disco fisso.\nA partire dalla versione 12.04 Wubi \u00e8 stato rimosso dall'installazione standard. I relativi pacchetti sono stati spostati nei repository Universe e quindi non verranno pi\u00f9 supportati direttamente da Canonical ma affidati alla comunit\u00e0.\nWubi non \u00e8 al momento funzionante su macchine dotate del sistema UEFI, e per questo non sar\u00e0 compatibile con la release 13.04 Raring Ringtail.\nUbuntu Live USB creator.\nUbuntu Live USB creator \u00e8 un programma per creare Live USB di Ubuntu da un'immagine ISO. Lo strumento \u00e8 incluso nel repository a partire dalla versione Ubuntu 8.10. Quest'innovazione non \u00e8 di poco conto se si considera che - creando una Ubuntu Live via USB - \u00e8 possibile installare Ubuntu in un computer privo di lettore CD come i netbook.\nInoltre una chiavetta USB ha il vantaggio di essere molto pi\u00f9 veloce nel leggere e scrivere dati, rendendo l'installazione un processo ancora pi\u00f9 rapido.\nI \"repositories\" ufficiali.\nTutto il software liberamente installabile su Ubuntu viene diviso in quattro grandi \"componenti\" (anche detti repository, in pratica una divisione in categorie). Questi componenti sono gestiti dagli sviluppatori e permettono l'installazione di software partendo da un unico sito sicuro, senza dover cercare su internet.\nVengono anche chiamati \"Sorgenti Software\" e servono anche a evidenziare le differenze a livello di licenze e supporto disponibili.\nI componenti ufficiali di Ubuntu sono \"Main\", \"Restricted\", \"Universe\" e \"Multiverse\" (rispettivamente \"Principale\", \"Ristretto\", \"Universo\" e \"Multiverso\").\nUna installazione \"classica\" include pacchetti appartenenti solo ai componenti \"Main\" e \"Restricted\". Per installare gli altri componenti basta selezionarli nelle preferenze dei \"Sorgenti Software\". Il controllo dei pacchetti \u00e8 possibile anche tramite linea di comando (con il comando: dpkg -l).\n\"Main\".\nIn questo componente \u00e8 incluso solo software libero ed \u00e8 \"pienamente supportato\" dal team di sviluppo.\nIl software incluso risponde ai requisiti di licenza di Ubuntu; usano quindi una licenza libera approvata dalla Free Software Foundation.\nViene garantito il supporto tecnico e gli aggiornamenti di sicurezza per tutto il periodo di supporto della versione.\nIl componente \"Main\" pu\u00f2 comunque contenere firmware e font, utilizzati dai software liberi di \"Main\", che non possono essere modificati senza il permesso dei loro autori.\nViene comunque garantita la redistribuzione di ci\u00f2 che \u00e8 compreso in \"Main\".\n\"Restricted\".\nNel componente sono presenti programmi e funzionalit\u00e0 molto usate ma non disponibili con una licenza pienamente libera.\nNella maggior parte dei casi si tratta di software proprietario, come i driver per schede video o per altro tipo di hardware.\nIl team di sviluppo pu\u00f2 non fornire un pieno supporto data l'assenza del codice sorgente.\n\"Universe\".\nQuesto componente include la maggior parte dei programmi liberi in circolazione, con diversi tipi di licenza, che per\u00f2 non viene supportato direttamente dal team di Ubuntu.\nLo scopo di questo componente \u00e8 fornire un facile accesso al software libero senza costringere l'utente a eseguire ricerche su Internet o compilare il codice sorgente.\nSe un programma trova gradimento presso l'utenza il team pu\u00f2 decidere di spostarlo e supportarlo nel componente \"Main\" nella versione successiva di Ubuntu.\n\"Multiverse\".\nComponente che raccoglie software non libero, detto \"non-free\", come il plugin per Adobe Flash o il supporto MP3, che non viene supportato dal team di sviluppo.\nDato che questi plugin sono sviluppati senza il regolare pagamento delle licenze dei produttori che detengono i diritti dei relativi formati (come nel caso del plugin MP3, che viene sviluppato gratuitamente, violando quindi la licenza commerciale Fraunhofer sul formato MP3), all'installazione di uno di tali plugin l'utente viene avvisato dell'eventualit\u00e0 che la legislazione del proprio paese possa proibire l'uso di tale software, in quanto formalmente illegale causa violazione di licenze proprietarie.\nVersioni.\nUna nuova versione di Ubuntu viene pubblicata ogni sei mesi (fino ad ora l'unica eccezione \u00e8 stata Ubuntu 6.06 che venne pubblicata con 2 mesi di ritardo).\nOgni versione pubblicata ha un \"nome ufficiale\" pi\u00f9 un \"nome in codice\" durante lo sviluppo. Il nome ufficiale \u00e8 del tipo \"Ubuntu X.YY\", dove \"X\" \u00e8 l'anno di pubblicazione e \"YY\" il mese (ad esempio 8.04 per aprile 2008). Il nome in codice durante lo sviluppo descrive le caratteristiche e il carattere che tale versione dovr\u00e0 rispecchiare. Il nome in codice \u00e8 del tipo \"aggettivo\" \"animale\", con le stesse lettere iniziali in ordine alfabetico crescente. Questa convenzione \u00e8 maturata solo dopo le prime due versioni.\nIl periodo di supporto.\nOgni versione ha un supporto ufficiale da parte di Canonical di 9 mesi con patch di sicurezza e aggiornamenti, ad eccezione delle versioni \"LTS\" (\"Long Term Support\" ossia \"supporto a lungo termine\") che hanno un periodo di supporto esteso.\nUna versione \"LTS\" riceve un lavoro supplementare di stabilizzazione, raffinamento e traduzione. Queste versioni hanno un periodo di supporto di 5 anni sia per i desktop che per i server (precedentemente alla versione 12.04 LTS il supporto per la versione desktop era di soli 3 anni). Contrariamente a quanto previsto per le versioni non LTS, \u00e8 possibile l'avanzamento di versione da una LTS alla successiva. \u00c8 prevista la pubblicazione di una nuova versione LTS ogni due anni. Con il sistema di numerazione attuale sono pertanto LTS le versioni rilasciate ad aprile degli anni pari.\nEdizioni.\nUbuntu \u00e8 distribuito ufficialmente da Canonical e dalla Community in una serie di edizioni, che si differenziano in base ad alcuni criteri, fra cui il dispositivo destinato per l'installazione, la tipologia di hardware, servizi e funzionalit\u00e0 ecc.\nEdizioni precedenti.\nDi seguito sono elencate le edizioni, create e mantenute precedentemente da Canonical, dai suoi partner e dalla comunit\u00e0, di cui per\u00f2 \u00e8 stato interrotto lo sviluppo:\nDistribuzioni derivate.\nSono disponibili diverse distribuzioni derivate da Ubuntu sia ufficiali che non ufficiali.\nQueste derivate di Ubuntu installano una diversa raccolta di pacchetti, cercando quindi di rispondere a eventuali bisogni dell'utenza, che l'edizione standard di Ubuntu potrebbe non soddisfare (ad esempio una localizzazione, programmi di interesse nazionale, software per utilizzi in ambiti specifici ecc.).\nIn ogni derivata \u00e8 generalmente possibile installare lo stesso software incluso o disponibile in Ubuntu, poich\u00e9 i pacchetti vengono attinti dagli stessi repository (ad esempio, con Kubuntu \u00e8 possibile installare pacchetti presenti in Xubuntu e viceversa).\nQueste derivate vengono sviluppate da gruppi di programmatori separati, che cercano di portare alla distribuzione funzionalit\u00e0 differenti.\nDerivate ufficiali.\nQueste distribuzioni sono sviluppate e mantenute dai relativi team di sviluppo, ma integrate nel progetto Ubuntu e riconosciute ufficialmente da Canonical Ltd., che ne fornisce il supporto. Sono anche note come \"flavor\" ufficiali.\nDerivate ufficiali precedenti.\nLe seguenti derivate sono state ufficialmente riconosciute da Canonical dato il loro significativo apporto allo sviluppo di Ubuntu:\nDerivate non ufficiali.\nNel tempo sono nati svariati progetti non ufficiali derivati da Ubuntu. Si tratta perlopi\u00f9 di sistemi che, pur condividendo con Ubuntu i repository (godendone quindi indirettamente del supporto), sono fornite con caratteristiche differenti rispetto alla distribuzione madre e alle sue derivate ufficiali. Concepite per rispondere ai differenti bisogni ed obiettivi dell'utenza, possono essere fornite, ad esempio, di un diverso parco software, di un ambiente grafico differente, codec e software proprietario preinstallato ecc. All'interno di esse si possono distinguere i semplici \"remix\" (derivate non ufficiali che forniscono semplici personalizzazioni rispetto ad Ubuntu e derivate ufficiali) e veri e propri progetti indipendenti (\u00e8 il caso, ad esempio, di distribuzioni come Linux Mint e elementary OS, che sviluppano attivamente pacchetti ed un proprio ambiente grafico, gestiscono dei repository indipendenti, possono abilitare diverse politiche relative all'aggiornamento e alla distribuzione del software ecc.). Di seguito sono elencate alcune derivate non ufficiali (indistintamente fra quelle attualmente attive e quelle di cui \u00e8 cessato lo sviluppo):\nCreazione di una propria derivata.\nCon programmi come Ubuntu Customization Kit, Remastersys, Systemback oppure Reconstructor si possono creare LiveCD personalizzati di Ubuntu, aggiungendo funzionalit\u00e0 o rimuovendo programmi non utilizzati.\nUbuntu One.\nUbuntu One \u00e8 stato un servizio di cloud sviluppato da Canonical con lo scopo di mettere a disposizione degli utenti ad esempio la possibilit\u00e0 di memorizzare e condividere documenti in remoto e di sincronizzare applicazioni utilizzando internet. Il servizio di base era gratuito e limitato a 5GB di spazio libero, inoltre per ogni persona presentata a Ubuntu One mediante il link di affiliazione che ogni utente dispone, era possibile estendere lo spazio gratuito offerto di 500MB. Era possibile anche ottenere maggiore spazio a pagamento. Ubuntu One era disponibile anche per utenti di Windows e dei dispositivi Apple o Android. Una critica mossa a questo servizio consisteva nelle licenze non aperte con cui era distribuita l'interfaccia server.. Canonical il 2 aprile 2014 ha annunciato la chiusura del servizio a partire dal 1\u00ba giugno 2014.\nLa comunit\u00e0.\nTutti gli utenti possono contribuire a Ubuntu aiutandone lo sviluppo, ad esempio con la segnalazione o la correzione dei bug, proponendo idee o aiutando i nuovi utenti sui forum di supporto. Alcune di queste attivit\u00e0 sono sponsorizzate dalla Canonical. Essa infatti coordina la formazione di team nazionali di supporto, sviluppo e assistenza denominati \u201c\"Local Community Team\"\u201d (detti anche \u201c\"LoCo Team\"\u201d) fornendo materiale, assistenza e hosting gratuito.\nInoltre per pianificare ogni nuova versione viene svolto un incontro tra tutti gli sviluppatori nell\"'Ubuntu Developer Summit\" (UDS). Il summit \u00e8 sempre aperto a tutti ed offre una occasione per una collaborazione fisica anzich\u00e9 online.\nLe principali attivit\u00e0 per collaborare sono:\nSuccessi.\nL'utilizzo e la popolarit\u00e0 di Ubuntu sono aumentati stabilmente dal 2004. \u00c8 stata la distribuzione Linux pi\u00f9 visitata su DistroWatch dal 2005 al 2010. Mark Shuttleworth ha affermato che nel 2006 gli utilizzatori di Ubuntu fossero circa 8 milioni nel mondo.\nUbuntu nel 2005 \u00e8 stata scelta dai lettori come \"migliore distribuzione\" nella LinuxWorld Conference and Expo (\"Esposizione e Conferenza mondiale su Linux\") tenutasi a Londra.\nHa ricevuto critiche positive da pubblicazioni online e dalla stampa. Ubuntu ha anche vinto nel 2007 l'Infoworld \"Bossie Award\" come \"miglior sistema operativo open source\". Ancora nel 2011 Ubuntu \u00e8 risultata \"miglior distribuzione\" del \"Readers' Choice Awards\" di Linux Journal.\nSecondo Canonical alla fine del 2011 Ubuntu \u00e8 utilizzato da venti milioni di persone sparse in tutto il mondo. Sempre nel 2011 secondo alcune stime, la versione server di Ubuntu ha raggiunto la quota di maggioranza fra le distribuzioni linux nei computer che gestiscono i servizi web, essendo utilizzata dal 4.5% dei mille siti pi\u00f9 popolari. A conferma di questo trend, a partire dal 2008, i server dell'infrastruttura di Wikipedia sono migrati da Red Hat Linux a Ubuntu, ritenuto pi\u00f9 semplice da gestire. Nel 2009 la gendarmeria francese ha deciso di utilizzare Ubuntu al posto di Windows Vista per ottenere un risparmio stimato in 50 milioni di euro. Nel 2014 il Comune di Torino ha annunciato la migrazione da Windows XP a Ubuntu, stimando un risparmio di 6 milioni di euro in cinque anni e apprestandosi a diventare la prima citt\u00e0 italiana completamente open source.\nIl supporto multimediale.\nL'installazione standard non prevede i codec che permettono all'utente di ascoltare musica MP3 o vedere un DVD cifrato (come quelli commerciali). La decisione di non includere questi codec \u00e8 dovuta a vari motivi:\nDalla versione 10.10 Maverick Meerkat \u00e8 possibile installare i codec direttamente in fase di installazione, selezionando la relativa opzione. Alternativamente, \u00e8 comunque possibile installare i codec necessari semplicemente installando il pacchetto \"ubuntu-restricted-extras\", compatibilmente con la legislazione locale.\nAlcuni produttori, come Dell, hanno deciso di includere nativamente questi codec e librerie nei loro prodotti.\nSupporto hardware.\nUna delle critiche pi\u00f9 forti a Ubuntu, e a Linux in generale, \u00e8 il limitato supporto per alcuni tipi di hardware, come alcuni modelli di stampanti multifunzione, penne wireless, schede video, scanner e webcam economiche. Inoltre, non sono supportati o necessitano di pesanti lavori di configurazione i cosiddetti softmodem, detti anche \"WinModem\". Tale mancanza impedisce l'uso di Internet su Ubuntu nelle zone senza copertura ADSL o GPRS/UMTS/HSDPA.\nIl problema \u00e8 comune a tutte le distribuzioni Linux e deriva dal mancato supporto da parte dei costruttori e dei distributori di hardware.\nAlcuni di essi infatti non forniscono i driver o le specifiche dei loro dispositivi.\nSu sistemi operativi proprietari, come Windows, il sistema si avvale tipicamente di driver realizzati dai produttori dei vari dispositivi o nel caso specifico da Microsoft. In ambito Linux, invece, molti driver vengono scritti dagli sviluppatori stessi del kernel di Linux o da appartenenti a iniziative open source; possono quindi tardare a essere pubblicati e, in alcune occasioni, mancare del tutto. Esistono comunque per alcuni prodotti hardware driver realizzati dal produttore.\nSono da rimarcare le differenze di installazione dei driver tra un sistema Linux e un sistema proprietario quale Windows. Mentre un sistema Windows (tipicamente fino a XP/Vista) deve usare i driver forniti dal costruttore del dispositivo, ad esempio su CD, in Ubuntu questi driver si possono gi\u00e0 trovare nel sistema; il dispositivo viene riconosciuto e utilizzato senza l'intervento dell'utente. Se il driver manca pu\u00f2 essere necessario chiedere assistenza sui forum o in rete o al produttore.\nAlcuni driver per Windows si possono usare su Ubuntu usando un software chiamato NDISwrapper, spesso utilizzato per i dispositivi wireless.\nIn taluni casi si \u00e8 costretti a non poter utilizzare il dispositivo fino ad un nuovo aggiornamento del kernel Linux il quale, ad ogni versione, aumenta il numero di dispositivi hardware supportati.\nInoltre, Canonical Ltd. ha testato diversi componenti e ha stilato un elenco di quelli compatibili con Ubuntu, creando cos\u00ec due marchi di garanzia, \"Ubuntu Certificate\", usato dai rivenditori, e \"Ubuntu Ready\", usato da Canonical.\nCritiche.\nRapporto e compatibilit\u00e0 con Debian.\nMolti sviluppatori di Debian si sono risentiti della iniziale mancanza di riferimenti sul sito ufficiale di Ubuntu, nonostante il fatto che i pacchetti di Ubuntu siano per buona parte presi da Debian. Altri sviluppatori lamentarono una certa carenza di informazioni sul software libero. Dopo la segnalazione di queste incongruenze il sito ufficiale riporta per esteso il rapporto tra Ubuntu e Debian. Tale problema \u00e8 stato risolto.\nUna seconda diatriba ancora aperta tra le due distribuzioni \u00e8 una parziale divergenza di alcuni pacchetti di Ubuntu che, pur utilizzando il formato Deb, non possono essere installati su Debian.\nIntroduzione di Unity.\nUnity \u00e8 una interfaccia della shell per l'ambiente desktop GNOME introdotta in Ubuntu a partire dalla versione 10.10 dell'edizione netbook e dalla versione 11.04 dell'edizione desktop, con lo scopo di ottenere un uso pi\u00f9 efficiente dello spazio anche per le esigenze degli schermi dei netbook dalle dimensioni limitate. Inizialmente questa scelta \u00e8 stata ampiamente criticata in quanto considerata anti-intuitiva e sgraziata. Successivamente, con la pubblicazione di Ubuntu 12.04 LTS, le critiche sono state pi\u00f9 positive e parlano di un Unity maggiormente stabile e migliorato, grazie anche ad una migliore integrazione fra i vari progetti di sviluppo di Ubuntu.\nIl 14 gennaio 2011 Canonical ha anche pubblicato una versione 2D di Unity, basata sul framework Qt, per permettere il suo utilizzo anche su hardware privo del necessario supporto 3D. Unity 2D \u00e8 entrato a far parte di default di Ubuntu a partire dalla versione 11.10. Unity 2D \u00e8 per\u00f2 stato rimosso a partire dalla versione 12.10, in quanto viene integrato LLVMPipe, che permette a Unity di girare anche su schede grafiche che non supportano l'accelerazione 3D.\nL'interfaccia grafica della versione 12.04 ha introdotto alcune novit\u00e0 nell'ambiente Unity, come ad esempio l'Head-up display (HUD). Il HUD \u00e8 una sovrafinestra sull'interfaccia attivata con il tasto Alt che permette di ricercare rapidamente le funzioni disponibili nel classico men\u00f9, senza tuttavia che l'utente conosca la posizione degli elementi e con l'aiuto del completamento automatico. Un'altra nuova caratteristica \u00e8 la Video Lens (lente video), che permette di ricercare un video in locale o, se la macchina \u00e8 connessa in rete, su scala mondiale. Infine, Ubuntu Software Center permette, sempre se connessi alla rete, l'accesso ad un database che contiene migliaia di applicazioni gratuite, con una graduatoria di merito compilata sulla base dei giudizi degli utenti, e la possibilit\u00e0 di sincronizzare automaticamente le versioni dei software presenti su tutte le proprie macchine.\nShopping Lens e privacy.\nCon la pubblicazione di Ubuntu 12.10 (Quantal Queztal) nella Dash di Unity viene mostrata pubblicit\u00e0 mirata a seconda di ci\u00f2 che viene cercato, grazie alla cosiddetta \"Shopping lens\". Grandi critiche si sono sollevate al riguardo. In merito \u00e8 intervenuto Mark Shuttleworth, CEO di Canonical, affermando che non \u00e8 stata inserita della pubblicit\u00e0 nella Dash bens\u00ec sono stati integrati i risultati delle ricerche online all'interno della Dash. A sostegno \u00e8 intervenuto anche Jono Bacon descrivendo tale pubblicit\u00e0 come \"suggerimenti\" e che il guadagno generato serve per continuare a far crescere e migliorare Ubuntu.\nLa versione 12.10 inoltre prevede che gli utenti accettino la scelta di permettere a Canonical di collezionare dati sulle ricerche e indirizzi IP e di vendere tali informazioni a Facebook, Twitter, BBC e Amazon, attirando le critiche per la privacy. Secondo la Free Software Foundation, l'adware introdotto nella versione 12.10 viola la privacy degli utenti e risulta cos\u00ec essere una delle rare occasioni in cui uno sviluppatore di software libero persiste nel mantenere una caratteristica dannosa nel suo programma. Secondo Richard Stallman, fondatore della Free Software Foundation e del Progetto GNU, Ubuntu contiene uno spyware e non dovrebbe essere usato dai sostenitori del software libero.\nSecondo un'analisi fatta da Lu\u00eds de Sousa nel suo blog, la \"Shopping lens\" di Ubuntu potrebbe essere illegale nell'Unione europea in quanto violerebbe la Direttiva europea 95/46/EC che definisce cos'\u00e8 un'informazione personale.\nCon l'arrivo di Unity 6.8.0 \u00e8 possibile disattivare le ricerche online della Dash.\nSviluppo di Mir.\nObiezioni da parte della comunit\u00e0 del software libero si sono sollevate all'annuncio dello sviluppo di Mir, il nuovo server grafico di Ubuntu, in particolare dagli sviluppatori di KDE, LightDM e GNOME. Il continuatore di X.Org, Daniel Stone, alla notizia dello sviluppo di un server grafico apposito per Ubuntu chiamato Mir, ha affermato: \"Sono solo irritato per il fatto che ci\u00f2 significa pi\u00f9 lavoro per noi, pi\u00f9 lavoro per gli sviluppatori upstream, pi\u00f9 lavoro per i toolkit, pi\u00f9 lavoro per i venditori di hardware...\".\nNel 2017 lo sviluppo di Mir, cos\u00ec come di Unity, \u00e8 stato abbandonato da Canonical che, tornando sui suoi passi, ha deciso per Ubuntu di utilizzare di default GNOME e Wayland gi\u00e0 dalla versione di Ubuntu 17.10 (nella 18.04 LTS, invece, Wayland \u00e8 invece presente, ma viene utilizzato Xorg come predefinito)."}
{"id": "1109481", "revid": "22475", "url": "https://it.wikipedia.org/wiki?curid=1109481", "title": "Oro blu (romanzo)", "text": "Oro Blu (\"Blue Gold\") \u00e8 un romanzo di Clive Cussler e Paul Kemprecos pubblicato nel 2000; racconta le indagini della National Underwater &amp; Marine Agency, comandata da James Sandecker con gli investigatori Kurt Austin e Joe Zavala.\nTrama.\nSiamo nel 1991. Un jet decolla da San Paolo in Brasile con a bordo la professoressa Francesca Cabral e la sua guardia del corpo Phillipo Rodriques; dopo qualche ora di viaggio scoprono che i piloti vogliono dirottare l'aereo e nella colluttazione muore il pilota e la guardia del corpo mentre l'altro resta ferito gravemente ma abbastanza in forze per fare un atterraggio di emergenza.\nDopo 10 anni nel 2001 a San Diego in California, durante una gara di barche, nel percorso appaiono delle balene morte; la \"NUMA\" (National Underwater and Marine Agency) decide di mandare Kurt Austin e Joe Zavala per fare delle indagini. Dopo una autopsia alla balena pi\u00f9 grossa si scopre che la morte \u00e8 dovuta ad un aumento di calore e viene trovato attaccato alla balena un trasmettitore con inciso sopra un numero di telefono di un centro studi che seguiva il branco. Dopo averli contattati riescono a scoprire il tragitto di tutte le balene.\nDa qui inizia un enigma riguardante un'invenzione di Francesca Cabral, un sistema per desalinizzare l'acqua di mare, e una ditta di nome Godstad che cerca di appropriarsi di tutte le zone dove poter ricavare acqua."}
{"id": "1109486", "revid": "1605525", "url": "https://it.wikipedia.org/wiki?curid=1109486", "title": "La casa del sonno", "text": "La casa del sonno (\"The House of Sleep\") \u00e8 un romanzo dello scrittore britannico Jonathan Coe pubblicato per la prima volta nel 1997.\nTrama.\nNei primi anni ottanta un gruppo di giovani studenti vive ad Ashdown, centenaria costruzione in pietra, che si rivela essere una sorta di 'castello dei destini incrociati'. Gregory, iscritto alla facolt\u00e0 di Medicina, ha una strana abitudine, se non quasi un'ossessione, e cio\u00e8 quella di spiare il sonno altrui. Veronica, omosessuale e ultrapoliticizzata, \u00e8 appassionata di teatro. Terry \u00e8 interessato al cinema e sogna di dirigere un film. Robert, al terzo anno di Lettere, trascorre gran parte del suo tempo scrivendo poesie d'amore per Sarah.\nNell'estate del 1996, ben dodici anni dopo, i ragazzi sono cresciuti, insieme ai loro talenti e ambizioni. Ashdown, invece, si \u00e8 trasformata in una clinica specializzata nella cura della narcolessia. Ben presto, per\u00f2, enigmi e oscuri esperimenti condotti nei sotterranei verranno a galla."}
{"id": "1109489", "revid": "287204", "url": "https://it.wikipedia.org/wiki?curid=1109489", "title": "511 (disambigua)", "text": ""}
{"id": "1109492", "revid": "31092", "url": "https://it.wikipedia.org/wiki?curid=1109492", "title": "Mariner 11", "text": ""}
{"id": "1109494", "revid": "287204", "url": "https://it.wikipedia.org/wiki?curid=1109494", "title": "512 (disambigua)", "text": ""}
{"id": "1109495", "revid": "31092", "url": "https://it.wikipedia.org/wiki?curid=1109495", "title": "Mariner 12", "text": ""}
{"id": "1109496", "revid": "729019", "url": "https://it.wikipedia.org/wiki?curid=1109496", "title": "Primus pilus", "text": "Primus Pilus era il titolo detenuto nell'esercito romano dal primo Centurione della legione, ovvero il capo di tutti i centurioni.\nIl \"primus pilus\" o primipilus era l'unico tra tutti i gradi interni alla legione che potesse essere equiparato al grado di ufficiale secondo il significato moderno ed era a capo della prima centuria della prima coorte.\nIl \"primus pilus\" era normalmente l'ufficiale anziano che conquistava il suo ambitissimo status grazie ai meriti sul campo. Tuttavia, come per ogni cosa all'interno dell'esercito romano, in alcuni periodi la carica poteva essere concessa d'autorit\u00e0, ovvero senza meriti, ma come carriera politica prima ancora che militare.\nNon si conoscono gli esatti ruoli del \"primus pilus\", n\u00e9 i suoi effettivi poteri all'interno alla legione. Per la maggior parte degli studiosi il \"primus pilus\" era l'ultimo tra gli ufficiali superiori (legati, prefetti e tribuni), e il suo ruolo diventava effettivo solamente in battaglia, comandando la prima centuria. Va tuttavia ricordato il ruolo che la prima coorte aveva in seno alla legione rappresentando la coorte fidata del comandante e quindi una sorta di guardia speciale.\nChi era stato primipilo veniva chiamato \"primipilare\" e veniva iscritto dopo il congedo all'ordine equestre e poteva aspirare alla pretura."}
{"id": "1109497", "revid": "73843", "url": "https://it.wikipedia.org/wiki?curid=1109497", "title": "Wireless community network", "text": "I wireless community network (in italiano: \"rete comunitaria senza fili\") o wireless community project (in italiano: \"Progetto di comunit\u00e0 senza fili\") sono delle reti costruite gestite e mantenute da appassionati. In questo tipo di comunit\u00e0 non c'\u00e8 singolo proprietario dell'infrastruttura di rete, come nel caso della rete di un operatore di telecomunicazioni, ma la rete \u00e8 un bene comune di tutta la comunit\u00e0 che si impegna a farla funzionare nel miglior modo possibile.\nSolitamente le Wireless Community per costruire la rete utilizzano la tecnologia Wireless LAN. Esse, sfruttando il vantaggio offerto dall'economico standard 802.11b (Wi-Fi), consentono la costruzione di gruppi di nodi con copertura di un'intera citt\u00e0 o di aree rurali. \nVisto che lo strato di rete utilizzato \u00e8 IP, \u00e8 possibile anche condividere tra i membri della community la connettivit\u00e0 ad Internet in zone non coperte dal servizio ADSL.\nStoria.\nUna prima manifestazione del principio della libert\u00e0 di antenna si pu\u00f2 far risalire ai radioamatori che trasmettevano in modalit\u00e0 \"packet radio\", negli stessi anni in cui il \"software libero\" si diffondeva fuori dalle universit\u00e0.\nIl fenomeno delle wireless communities \u00e8 iniziato nell'anno 2000, quando hardware IEEE 802.11 era disponibile a basso costo. La prima Wireless Community Network \u00e8 stata SeattleWireless, ma presto il fenomeno si \u00e8 diffuso in tutto il mondo.\nIn Europa le community pi\u00f9 grandi che si sono formate sono Freifunk a Berlino e Guifi.net in Spagna.\nLa wireless community network pi\u00f9 grande d'Italia \u00e8 Ninux.org a Roma e in altre citt\u00e0 italiane (bench\u00e9 con infrastrutture non fisicamente collegate), tuttavia esistono altre realt\u00e0 fortemente radicate sul territorio, al punto da soppiantare quasi completamente gli operatori tradizionali, come Progetto Neco e Gallia Network.\nFunzionamento.\nQueste reti fanno uso di antenne di tipo direttivo spesso costruite in proprio con il recupero di materiali altrimenti destinati ai rifiuti (come Cantenna), e di una topologia \"mesh\" (\"Wireless mesh network\"), ideata per la condivisione di banda e per connettere dinamicamente il maggior numero possibili di nodi tra loro.. Nel 2004, si \u00e8 visto che numerose reti mesh erano poco scalabili e soffrivano una riduzione delle prestazioni.\nOrganizzazione.\nUna \"wireless community network\" richiede una serie di soluzioni tecniche commerciali a prezzi accessibili (per fornire una banda accettabilmente stabile e larga), oppure una massa critica di utenti disposti a condividere la connessione e dedicare parte del loro tempo alle attivit\u00e0 di gestione dell'infrastruttura, possibilmente mediante la scelta lungimirante di tecnologie e protocolli:\nUn protocollo di rete di questo tipo \u00e8 lo Simple Network Management Protocol.\nOgni nodo costituisce un potenziale Access point e un potenziale ripetitore che aumenta la banda disponibile (e la sua qualit\u00e0), permette un rilancio di segnale a copertura di altre aree, e un maggior raggio d'azione della rete.\nL'impiego di standard diffusi, e quindi presenti con maggiore probabilit\u00e0 nelle reti geograficamente vicine, avviene con il proposito di una loro futura integrazione rapida e a basso costo per convergere verso una rete wireless progressivamente sempre pi\u00f9 estesa e capillare.\nIn questo modo, la rete, anche per quanto riguarda il software, compie una scelta progettuale coerente con l'impiego di materiali autocostruiti per realizzare comuni antenne di tipo direttivo. \nLe reti mesh richiedono un elevato livello di partecipazione e di impegno della Comunit\u00e0 affinch\u00e9 la rete sia praticabile. L'approccio mesh richiede attualmente attrezzature uniformi. Un aspetto basato sul mercato dell'approccio mesh \u00e8 che gli utenti che ricevono un segnale di rete debole possono spesso convertirlo in un segnale forte ottenendo e funzionando un nodo ripetitore, estendendo cos\u00ec la rete mesh.\nLa gestione dell'infrastruttura di rete \u00e8 un'attivit\u00e0 svolta in genere da utenti volontari, e, meno di frequente, assegnata ad associazioni di tipo cooperativo.\nLa comunit\u00e0, se acquisisce o riceve in donazione apparati di rete e un budget da gestire, pu\u00f2 decidere di dar vita ad una associazione, con relative statuto e regole scritte, che chiariscano chi sono gli eventuali proprietari della rete, e che vietino di trarre profitto da un bene comune creato dagli abitanti del luogo, introducendo successivamente un servizio a pagamento con limitazioni di accesso e di traffico nella rete libera."}
{"id": "1109502", "revid": "287204", "url": "https://it.wikipedia.org/wiki?curid=1109502", "title": "Shanghai Baby", "text": "Shanghai Baby \u00e8 il primo romanzo pubblicato dalla scrittrice cinese Zhou Weihui, edito per la prima volta nel 2000. Ne \u00e8 stato tratto il film omonimo nel 2007.\nTrama.\nNi Ke \u00e8 una ragazza di 25 anni che vive a Sh\u00e0ngh\u01cei e che gli amici chiamano Coco. Dopo l'universit\u00e0 ha lavorato nella redazione di un giornale e ha anche pubblicato una raccolta di racconti, poi si \u00e8 licenziata per diventare cameriera nella caffetteria Lotti's Bar, dove la divisa consiste in minigonna e camicia di seta. Qui ha conosciuto un bellissimo ragazzo di nome Tiantian, pi\u00f9 giovane di un anno, hanno cominciato a uscire insieme e lei si \u00e8 trasferita da lui alla periferia ovest di Shanghai. Purtroppo Tiantian non riesce ad avere un rapporto sessuale completo e teme di essere assolutamente impotente.\nUna sera Tiantian presenta a Coco una bellissima ragazza, Madonna, sua compagna di scuola elementare. Ex tenutaria di una casa d'appuntamenti a Gu\u01cengzh\u014du, Madonna \u00e8 diventata miliardaria dopo essere divenuta vedova di un uomo ricchissimo; adesso esce con un ragazzo pi\u00f9 giovane, un pittore di nome A-Dick. Madonna li invita a una festa durante la quale Coco incontra uno straniero, un tedesco di nome Mark che vive e lavora a Shanghai. \u00c8 un uomo attraente, che dimostra un certo interesse per lei, e la riaccompagna a casa in taxi perch\u00e9 Tiantian \u00e8 completamente ubriaco.\nZhu Sha, la cugina di Coco, divorzia dal marito e viene a vivere a Shanghai a casa degli zii. Coco rincontra Mark a una galleria d'arte, dove Tiantian non \u00e8 voluto venire, e cade letteralmente nelle sue braccia. L'uomo la porta a casa con s\u00e9 e vanno a letto insieme.\nTiantian, perennemente depresso, parte per un viaggio verso sud perch\u00e9 detesta l'inverno, rimarr\u00e0 via almeno due mesi. Coco \u00e8 molto innamorata di lui, ma a causa della sua disfunzione sessuale ha anche bisogno di Mark. I due si vedono abbastanza regolarmente, anche se scopre che Mark ha una moglie e un figlio. La giovane approfitta della lontananza di Tiantian per scrivere un nuovo romanzo. Sua cugina Zhu Sha si mette insieme a A-Dick, che si \u00e8 lasciato con Madonna.\nCon un colpo di testa tipico di una persona insoddisfatta, Coco si reca a Pechino in aereo per partecipare alla festa cui l'ha invitata Pu Yong, un musicista conosciuto per lavoro. Tornata a Shanghai va a trovare i genitori che abitano in periferia e si confida con la cugina, ognuna racconta la sua avventura d'amore.\nPurtroppo poco dopo Tantian le confida di aver trovato sull'isola di H\u01cein\u00e1n, dove sta passando l'inverno, una cattiva compagnia che l'ha portato all'eroina. Tornato a Shanghai, viene convinto da Coco a entrare in un centro di disintossicazione. Proprio in questi giorni la madre di Tiantian torna in Cina dopo dieci anni vissuti in Spagna, dove si \u00e8 risposata. Il ragazzo non vuole pi\u00f9 vederla perch\u00e9 attribuisce a lei la morte del padre in un incidente. Il secondo marito della donna vuole aprire un ristorante spagnolo a Shanghai. Quando Tiantian esce dalla clinica rimane molto freddo nei confronti della madre, che invece suscita la compassione di Coco.\nMark \u00e8 stato promosso e dovr\u00e0 probabilmente tornare alla sede centrale della sua azienda, in Germania. Intanto la deriva di Tiantian continua, ricade nella spirale dell'eroina. Coco, che pure lo ama, non riesce a resistere al richiamo di Mark e trascorre insieme a lui la sua ultima notte in Cina prima del rimpatrio. Tiantian muore quasi senza accorgersene, nella notte, e Coco riesce finalmente a concludere il suo romanzo che consegna all'editore, e che diventer\u00e0 \"Shanghai Baby\".\nAccoglienza.\nIn Cina Paese nel quale \u00e8 ambientato il romanzo, lo stesso \u00e8 incorso nella censura dello Stato per i contenuti ritenuti spregiudicati e fuorvianti per le generazioni dell'epoca. Tuttavia in altri Paesi che hanno gi\u00e0 recepito i cambiamenti e lo stile di vita indicati, per cui \u00e8 stato trattato come una novit\u00e0 letteraria innovativa per il contesto cinese. "}
{"id": "1109503", "revid": "254059", "url": "https://it.wikipedia.org/wiki?curid=1109503", "title": "Andahuaylas", "text": "Andahuaylas \u00e8 una citt\u00e0 del Per\u00f9, nella regione di Apur\u00edmac, capoluogo della provincia di Andahuaylas. Con i suoi 34.000 abitanti \u00e8 la seconda citt\u00e0 della regione dopo la capitale Abancay.\nNella citt\u00e0 vi \u00e8 un aeroporto, l'aeroporto di Andahuaylas, il pi\u00f9 importante della regione."}
{"id": "1109504", "revid": "287204", "url": "https://it.wikipedia.org/wiki?curid=1109504", "title": "513 (disambigua)", "text": ""}
{"id": "1109507", "revid": "729019", "url": "https://it.wikipedia.org/wiki?curid=1109507", "title": "The Hart Foundation", "text": "La Hart Foundation \u00e8 stata una stable di wrestling attiva nella World Wrestling Federation tra gli anni ottanta e novanta.\nIl manager di wrestling \"The Mouth of the South\" Jimmy Hart ha utilizzato il nome Hart Foundation per indicare la stable di wrestler da lui guidata prima del suo arrivo nella WWF e nei suoi primi anni nella federazione di Vince McMahon. In seguito il nome \u00e8 stato associato al tag team composto da Bret \"The Hitman\" Hart e Jim \"The Anvil\" Neidhart, di cui Jimmy Hart \u00e8 stato manager per un certo periodo; il duo era gi\u00e0 parte della stable originale.\nMolti dei wrestler coinvolti nelle varie apparizioni della Hart Foundation provenivano dalla Calgary Stampede, la federazione di Stu Hart. Con l'eccezione di Brian Pillman e Jimmy Hart, ogni membro della stable era imparentato: Bret ed Owen erano fratelli, Neidhart era sposato con una delle loro sorelle, Ellie, e lo stesso Smith era sposato con un'altra sorella, Diana.\nBret Hart e Jimmy Hart (la Hart Foundation originale) sono gli unici membri del gruppo ancora in vita: Brian Pillman mor\u00ec per problemi cardiaci nel 1997; Owen Hart mor\u00ec in un incidente occorso a \"Over the Edge 1999\" mentre stava entrando sul ring calandosi dal tetto; Davey Boy Smith mor\u00ec di infarto nel 2002 e Jim Neidhart mor\u00ec nel 2018 a causa di una caduta.\nStoria.\nHart Foundation.\nIl tag team della Hart Foundation mosse i suoi primi passi quando Jim Neidhart si alle\u00f2 a Bret Hart (suo futuro cognato) per dar vita ad un tag team di stampo heel. Il nome fu scelto poich\u00e9 sia i wrestler che il loro manager avevano la parola \"Hart\" nel loro cognome.\nStando a quanto dichiarato da Bret Hart, il tag team nacque quando Bret rifiut\u00f2 di impersonare la gimmick del cowboy che gli era stata assegnata dai booker, dicendo al management della WWF che avrebbe preferito essere inserito in un tag team con Jim Neidhart. La prima risposta fu negativa poich\u00e9 Bret non era reputato adatto al ruolo di heel; qualche mese dopo, quando Bret aveva ormai perso le speranze, gli fu concesso quanto chiesto: divenne heel e venne affiancato a Neidhart, sotto l'egida di Jimmy Hart, dando ufficialmente vita al tag team della Hart Foundation.\nLa Hart Foundation \u00e8 considerata uno dei migliori tag team degli anni ottanta. Ci\u00f2 che ha permesso alla Hart Foundation di porsi una spanna sopra la stragrande maggioranza delle altre coppie fu il mix tra gli stili di wrestling dei due lottatori: Neidhart era un vero e proprio \"brawler\", il quale basava tutto sulla potenza, mentre Hart, pi\u00f9 agile e tecnico, impar\u00f2 ad utilizzare la \"ring psychology\" per trarre vantaggio. Grazie alle loro capacit\u00e0 il duo conquist\u00f2 il WWF World Tag Team Championship in due occasioni.\nLa Hart Foundation prese parte ad alcuni dei migliori match di wrestling di tutti i tempi e furono sempre inseriti in feud di una certa caratura. Le principali rivalit\u00e0 furono quelle con i Killer Bees ed i Rougeau Brothers. Tuttavia la rivalit\u00e0 pi\u00f9 importante fu quella che vide la Hart Foundation scontrarsi con i British Bulldogs, dando vita ad un feud da sempre indicato come uno dei pi\u00f9 importanti nella storia del wrestling e che \u00e8 servito a rendere Hart, Neidhart, Davey Boy Smith e Dynamite Kid delle vere e proprie leggende del ring.\nIl primo World Tag Team Championship vinto dagli Hart fu conquistato proprio a spese dei British Bulldogs, il 26 gennaio del 1987 a Tampa. A WrestleMania III la Hart Foundation e \"Dangerous\" Danny Davis (arbitro di wrestling che, secondo la kayfabe, aiut\u00f2 a vincere il titolo agli Hart) affrontarono in un match tre contro tre i British Bulldogs Tito Santana, vincendo l'incontro. Il duo canadese perse il titolo il 27 ottobre dello stesso anno contro la Strike Force, tag team composto da Rick Martel e Tito Santana.\nPoco tempo dopo, Jimmy Hart mise sotto contratto i rivali della Hart Foundation, i Rougeau Brothers, e chiese a Bret Hart il 25% del suo stipendio (kayfabe); la Hart Foundation ovviamente non accett\u00f2 e pass\u00f2 face.\nDopo aver mollato Jimmy Hart e aver perso il loro titoli, la Hart Foundation ricevette un \"push\" molto importante, riuscendo a conquistare i favori dei fans. Iniziarono a rilasciare interviste di una certa consistenza, senza tuttavia rinunciare ad essere ilari e continuarono a dar vita a memorabili tag team match. A questo periodo risalgono i feud contro i Rockers, i Demolition ed i Legion of Doom. La Hart Foundation detiene tuttora un record nell'ambito di WrestleMania: il duo \u00e8 riuscito a sconfiggere i The Bolsheviks (Nikolai Volkoff e Boris Zhukov) in soli 17 secondi nel corso del match svoltosi a WrestleMania VI nel 1990.\nPochi mesi dopo, a SummerSlam 1990 la Hart Foundation affront\u00f2 i World Tag Team Champions Demolition in un 2 Out of 3 falls match; gli Hart riuscirono a vincere il match grazie anche all'aiuto dei Legion of Doom i quali si occuparono di bloccare il terzo membro dei Demolition, nascosto sotto al ring e pronto a sostituire uno dei due impegnati nel match quando questo si fosse stancato. Il loro secondo regno da Tag Team Champions dur\u00f2 fino a WrestleMania VII quando vennero sconfitti dai nuovi clienti di Jimmy Hart, i Nasty Boys; fu Brian Knobbs a portare a casa la vittoria, colpendo Neidhart con l'elmetto di Jimmy Hart.\nLa Hart Foundation si sciolse dopo WrestleMania VII, senza dar vita a clamorose storyline come di solito accade quando un tag team si divide; la WWF comprese le grandi potenzialit\u00e0 di Bret e decise di puntare forte su di lui. Anni dopo, Bret conquister\u00e0 il WWF Intercontinental Championship ed il WWF Championship, diventando inoltre protagonista involontario dello Screwjob di Montreal.\nNew Hart Foundation.\nLa Hart Foundation venne riformata subito dopo WrestleMania 13, nel 1997, stavolta come una stable. Il gruppo nacque in seguito a ci\u00f2 che accadde nel corso del match tra Hart e Stone Cold Steve Austin di WrestleMania. I fan, nel corso del match, smisero di sostenere Bret ed iniziarono a tifare per Steve Austin, il ribelle anti eroe che diceva parolacce e faceva tutto quello che voleva, quando voleva. Bret Hart rispose ai fan riunendo la stable con il nome New Hart Foundation; al suo fianco vi furono Jim Neidhart, Owen Hart, The British Bulldog e Brian Pillman. La stable era chiaramente in contrasto con gli Stati Uniti (kayfabe), denigrando la nazione, i suoi cittadini ed i suoi valori, in favore del Canada e dell'Europa (dove erano idolatrati). La New Hart Foundation portava solitamente con s\u00e9 la Bandiera canadese e la Union Jack.\nUno dei momenti pi\u00f9 importanti della storia della New Hart Foundation fu il 10-man tag team match svoltosi a Calgary il 6 luglio nel corso di In Your House: Canadian Stampede. Nel corso del match, la Hart Foundation affront\u00f2 il team di Steve Austin, Road Warriors, Ken Shamrock e Goldust. Owen Hart schien\u00f2 Steve Austin e la intera famiglia Hart sal\u00ec sul ring per festeggiare.\nLa stable raccolse un grande successo e conquist\u00f2 parecchi titoli della WWF, tra cui il WWF Championship, il WWF Intercontinental Championship, il WWF World Tag Team Championship ed il WWF European Championship.\nLa New Hart Foundation fu sciolta nel 1997. Pillman mor\u00ec a causa di un problema al cuore mai diagnosticato il 5 ottobre. Al pay-per-view successivo, Survivor Series, Bret (che stava per lasciare la WWF per passare alla World Championship Wrestling) perse il WWF Championship nel famoso Screwjob di Montr\u00e9al. Sia Neidhart che Smith abbandonarono la federazione, mentre Owen rest\u00f2 perch\u00e9 temeva che sarebbe stato citato in giudizio per rottura di contratto se fosse andato via.\nHart Foundation 2.0.\nDopo essersi esibiti tra il 2003 e il 2005 nella Ring of Honor come \"Next Generation Hart Foundation\", nel 2007 Teddy Hart e Jack Evans formarono il tag team denominato Hart Foundation 2.0, nella federazione messicana AAA. All'evento \"Guerra de Titanes\", persero un four-way extreme dance match per il titolo AAA World Tag Team Championship che includeva i campioni in carica Crazy Boy &amp; Joe Lider, Charly Manson &amp; Chessman, Extreme Tiger &amp; Halloween.\nNext Generation Hart Foundation.\nIl nome era stato originariamente utilizzato da Teddy Hart e Jack Evans tra il 2003 e il 2005 nella Ring of Honor.\nNel 2007 la WWE lanci\u00f2 la propria federazione per lo sviluppo dei futuri talenti, la Florida Championship Wrestling. David Hart Smith, Nattie Neidhart e Teddy Hart furono spostati nel nuovo territorio di sviluppo, dove si allearono tra di loro e formarono la stable Next/New Generation Hart Foundation (conosciuta anche solo come New Hart Foundation) e furono in seguito raggiunti da TJ Wilson e Ted DiBiase Jr. Allo show di debutto nella FCW il 26 giugno, Smith vinse una 21-man battle royal diventando il primo Southern Heavyweight Champion della federazione. Furono fatti dei piani per portare la stable nel roster principale della WWE, ma Teddy Hart fu licenziato in ottobre. Alla fine, DiBiase, Neidhart e Smith, dopo aver perso il Southern Heavyweight Championship, furono tutti trasportati nel main roster, anche se in show separati, DiBiase e Smith a Raw e Neidhart a SmackDown, ponendo di fatto fine alla Next Generation Hart Foundation. Dopo il passaggio a SmackDown, Smith torn\u00f2 nella FCW (senza aver mai esordito nel roster blu) e riform\u00f2 la stable con Wilson. Natalya Neidhart li aiut\u00f2 a vincere il FCW Florida Tag Team Championship il 30 ottobre 2008, sconfiggendo Joe Hennig &amp; Heath Slater. I due restarono campioni fino all'11 dicembre, prima di essere sconfitti da Johnny Curtis &amp; Tyler Reks.\nThe Hart Dynasty.\nLa stable Hart Dynasty apparve nella World Wrestling Entertainment dal 2008 al 2010. Era costituita dal tag team formato da Tyson Kidd &amp; David Hart Smith con Natalya come manager e lottatrice. Spesso si univa a loro come manager Bret Hart, zio di David e Natalya, dopo il suo ritorno nella WWE nel 2010.\nNew Era Hart Foundation.\nNel 2018 un nuovo gruppo di nome New Era Hart Foundation si form\u00f2 nella Major League Wrestling, costituito da Teddy Hart, Davey Boy Smith Jr. (Harry Smith) e Brian Pillman Jr.\nIl 23 ottobre 2019 Teddy Hart annunci\u00f2 su Twitter che Kenny \"Gorilla Blanco\" Lester era ora un membro ufficiale della nuova stable."}
{"id": "1109513", "revid": "287204", "url": "https://it.wikipedia.org/wiki?curid=1109513", "title": "514 (disambigua)", "text": ""}
{"id": "1109517", "revid": "287204", "url": "https://it.wikipedia.org/wiki?curid=1109517", "title": "515 (disambigua)", "text": ""}
{"id": "1109519", "revid": "287204", "url": "https://it.wikipedia.org/wiki?curid=1109519", "title": "516 (disambigua)", "text": ""}
{"id": "1109520", "revid": "36426", "url": "https://it.wikipedia.org/wiki?curid=1109520", "title": "Palazzo Aldobrandini del Papa", "text": "Palazzo Aldobrandini del Papa \u00e8 un edificio storico di Firenze, situato in piazza Madonna degli Aldobrandini 8, angolo via de' Conti e via del Giglio.\nStoria.\nL'attuale edificio sorge dove erano varie case di propriet\u00e0 degli Aldobrandini del Nero fino dal Trecento. Ampliate le propriet\u00e0 con l'acquisto di ulteriori edifici limitrofi, altri Aldobrandini di un ramo collaterale fiorentino promossero tra la fine del Seicento e gli inizi del secolo successivo un intervento di riunificazione dei vari edifici, fino a conferire alla costruzione l'aspetto odierno, occupando una vasta area che comprende l'angolo retto su piazza Madonna degli Aldobrandini (che allora si chiamava ancora Campo Corbolini) e due appendici su via de' Conti (allora via della Forca) e via del Giglio. A quell'epoca il palazzo era passato di mano a un altro ramo familiare, dopo l'estinzione di quello \"papale\" (da papa Clemente VIII, Ippolito Aldobrandini) nel 1690.\nL'edificio \u00e8 stato interessato da un intervento di restauro diretto dall'architetto Giorgio Borsier nel 1975, premiato dalla Fondazione Giulio Marchi nel 1977. Tra le personalit\u00e0 che hanno abitato il palazzo si ricorda il professor Ugo Procacci. Sopra la porta esisteva \"un bello stemma degli Aldobrandini di Madonna che venne tolto quando il palazzo fu venduto al comm. Ernesto Modigliani, nell'Ottocento\".\nDescrizione.\nPer tutta la sua estensione il palazzo si sviluppa su tre piani, con i due fronti principali sulla piazza, composti in angolo \"a libro aperto\", rispettivamente di cinque e quattro assi. \nAl piano terreno vi \u00e8 un portale a tutto sesto con ghiera di conci lavorati sormontato da una cornice orizzontale. A questo piano si aprono finestre rettangolari chiuse da grate in ferro battuto e con brachettoni di conci di pietra lavorata e cornice superiore analoga al portale. Sul lato della via de' Conti vi sono finestre di mezzanino ed aperture ad arco ellittico forse in origine porte carraie. Al primo piano vi sono finestre rettangolari con brachettoni e cornice mistilinea superiore. Al secondo piano altre finestre rettangolari con brachettoni ad orecchie. Le finestre sono tutte legate da una cornice marcapiano. La gronda del tetto poggia su un'ampia cornice a sguscio. Sul fronte dove \u00e8 l'ingresso sono in luce sulla superficie intonacata alcuni elementi lapidei che documentano delle pi\u00f9 antiche fabbriche degli Aldobrandini del Nero, in modo pi\u00f9 cospicuo verso via del Giglio, dove le pietre disegnano il profilo di un fornice. \nDal portone si accede ad una androne con volta a botte decorata nell'Ottocento: qui \u00e8 da segnalare il cancello ottocentesco in ferro battuto e, davanti alla scala, una porta intagliata con l'arme degli Aldobrandini. Sempre negli interni, al primo piano, oltre a pitture del primo Ottocento, sono sale con dipinti murali di Vincenzo Meucci (\"Allegoria delle Virt\u00f9 che sconfiggono i Vizi\"), del figurista Tommaso Gherardini (Galleria delle finte rovine) e del quadraturista Giuseppe Del Moro, commissionati in occasione delle nozze di Giovan Francesco Aldobrandini con Maria Cristina Bourbon del Monte Santa Maria (1759). Allo stesso secolo risale la sala con finte rovine al piano terra, angolo via del Giglio, dove si trova oggi un esercizio di ristorazione.\nNel 1861 pass\u00f2 in via ereditaria a famiglia nobile veneziana, che lo vendette di nuovo.\nDi pertinenza del palazzo era anche un giardino, ancora ricordato negli anni trenta del Novecento da Angiolo Pucci: \"Ai tempi nostri, quando il palazzo fu Modigliani, esistette sempre il giardino tenuto per\u00f2 molto modestamente anzi si pu\u00f2 dire fu trascurato. Comprato il palazzo dalla Societ\u00e0 anonima cartiere Ambrogio Binda, questa sull'area del giardino costru\u00ec dei capannoni per uso del suo commercio di carta. E quindi anche il modesto giardino \u00e8 oggi completamente scomparso\"."}
{"id": "1109521", "revid": "287204", "url": "https://it.wikipedia.org/wiki?curid=1109521", "title": "517 (disambigua)", "text": ""}
{"id": "1109524", "revid": "287204", "url": "https://it.wikipedia.org/wiki?curid=1109524", "title": "518 (disambigua)", "text": ""}
{"id": "1109525", "revid": "125455", "url": "https://it.wikipedia.org/wiki?curid=1109525", "title": "Tupolev Tu-26 Backfire", "text": ""}
{"id": "1109527", "revid": "305524", "url": "https://it.wikipedia.org/wiki?curid=1109527", "title": "Impianto solare termodinamico", "text": "In ingegneria energetica un impianto solare termodinamico, anche noto come centrale solare a concentrazione, oppure centrale solare termoelettrica, \u00e8 un tipo di centrale elettrica che sfrutta, come fonte energetica primaria, la radiazione solare, accumulandola sotto forma di calore per mezzo di tecniche di concentrazione solare, per convertirla, tramite una turbina a vapore, ottenendo una produzione di energia elettrica.\nDeve il suo nome al fatto che, alla fase di captazione dell'energia solare incidente, gi\u00e0 presente nei comuni impianti solari termici, aggiunge un ciclo termodinamico (tipicamente un Ciclo Rankine, ma si considerano anche implementazioni future basate sul Ciclo Brayton) per la trasformazione dell'energia termica raccolta, in energia elettrica, tramite un gruppo turbina a vapore pi\u00f9 alternatore, come avviene nelle comuni centrali termoelettriche.\nCaratteristiche.\nA differenza dei comuni pannelli solari termici per la generazione di acqua calda a fini domestici (con temperature inferiori a 95\u00a0\u00b0C), questa tipologia di impianto genera medie ed alte temperature (600\u00a0\u00b0C e oltre) permettendone l'uso in applicazioni industriali come la generazione di elettricit\u00e0 e/o come calore per processi industriali (cogenerazione).\nLa grande rivoluzione rispetto all'altra tecnologia solare di generazione elettrica (fotovoltaico) \u00e8 per\u00f2 la possibilit\u00e0 di produzione di elettricit\u00e0 anche in periodi di assenza della fonte energetica primaria durante la notte o con cielo coperto da nuvolosit\u00e0 grazie alla possibilit\u00e0 di accumulo del calore in appositi serbatoi, ponendo almeno parziale rimedio ai limiti fisici di continuit\u00e0/intermittenza imposti da tale tipo di fonte energetica.\nSi tratta dunque di una tecnologia energetica alternativa e rinnovabile rispetto a quelle tradizionali basate su combustibili fossili e nucleari, il cui principio di funzionamento ha lontane origini storiche essendo fatta risalire a pi\u00f9 di 2 millenni fa dall'idea di Archimede sugli specchi ustori.\nTipi di impianto e funzionamento.\nGli impianti solari a concentrazione si dividono in quattro tipi: a collettori parabolici lineari, a collettori lineari a riflettore Fresnel, a torre di energia solare ed a riflettore parabolico circolare.\nImpianto a collettori parabolici lineari.\nQuesto tipo di impianto \u00e8 formato da specchi parabolici (detti anche specchi a trogolo) - che ruotano su un solo asse - che riflettono e concentrano la luce diretta del sole su un tubo ricevitore posto nel fuoco del paraboloide.\nDentro il tubo scorre un fluido (detto fluido termovettore perch\u00e9 adatto ad immagazzinare e trasportare calore), che assorbe l'energia e la trasporta ad uno scambiatore di calore, per la produzione di vapore, e/o ad un serbatoio di accumulo, necessario se si vuole supplire ai momenti di scarsa o nulla insolazione (come la sera).\nL'accumulo, se presente, pu\u00f2 restituire il suo calore allo scambiatore di calore, che genera vapore tramite scambio termico; questo viene utilizzato per muovere uno o pi\u00f9 turbine in cascata, collegate a loro volta a degli alternatori (il complesso turbina-alternatore \u00e8 detto anche turboalternatore) per produrre cos\u00ec corrente elettrica.\nIl fluido termovettore pu\u00f2 essere \"olio diatermico\" (centrali di 1\u00aa generazione) oppure, secondo gli sviluppi di questi ultimi anni, una miscela di sali che fondono alle temperature di esercizio della centrale e per questo detti \"sali fusi\" (centrali di 2\u00aa generazione). L'olio diatermico ha lo svantaggio di dissociarsi a temperature superiori a 400\u00a0\u00b0C, che quindi rappresenta la temperatura limite per gli impianti con tale fluido termovettore.\nLa temperatura pi\u00f9 alta raggiunta dai sali fusi (fino ed oltre ai 550\u00a0\u00b0C) rispetto all'olio diatermico consente una migliore resa energetica in base al rapporto delle temperature tra serbatoio caldo ed il serbatoio freddo di cui al Ciclo di Carnot. La maggiore temperatura permette anche la possibilit\u00e0 di un agevole accoppiamento con centrali a ciclo combinato. La Centrale Termoelettrica a Ciclo Combinato Archimede di Priolo Gargallo da 750 MWe \u00e8 un esempio del genere.\nCon l'utilizzo di miscele a sali fusi \u00e8 possibile inoltre migliorare la capacit\u00e0 di accumulo termico dell'impianto, prolungandone la produttivit\u00e0 anche fino a molte ore senza esposizione al sole. La Centrale Gemasolar \u00e8 un esempio di implementazione che ottiene tra le maggiori autonomie di quelle esistenti, con fino a 15 ore di funzionamento a piena potenza nominale, senza radiazione solare.\nUna volta \"catturata\" l'energia del Sole (sorgente) il processo di produzione ovvero conversione in energia elettrica \u00e8 quindi del tutto analogo a quanto avviene in una comune centrale termoelettrica, ma senza emissioni di fumi.\nIn generale si possono definire un'efficienza di captazione del calore da parte degli specchi rispetto all'energia solare totale incidente (1\u00aa conversione), un'efficienza nel trasporto del calore nel tubo centrale, un'efficienza nell'accumulo di calore nel serbatoio di accumulo, un'efficienza di conversione del calore accumulato in energia elettrica (2\u00aa conversione) (sempre minori dell'unit\u00e0 per via di inevitabili perdite) e un'efficienza totale del totale rispetto alla fonte primaria di energia che si ottiene come prodotto delle varie efficienze precedenti.\nGli specchi concentratori sono completamente automatizzati in modo da inseguire costantemente il Sole nel suo moto apparente in cielo (sono detti per questo eliostati), massimizzando cos\u00ec la resa di captazione solare durante l'intero arco della giornata. In caso di forte vento \u00e8 previsto l'abbassamento verso terra degli specchi in modo da evitare rotture, posizione utilizzata anche per pulire gli specchi.\nImpianto a specchi lineari a riflettore Fresnel.\nI riflettori Fresnel consistono in svariate strisce strette parallele di specchi piani inclinati opportunamente per concentrare la radiazione solare su tubi posti opportunamente in alto, sopra e parallelamente alle file di specchi piani. All'interno dei tubi abbiamo un fluido termovettore che opera poi come descritto nel tipo di impianto a specchi lineari parabolici. Il vantaggio di questo approccio \u00e8 che permette una maggiore superficie riflettente a parit\u00e0 di area occupata ed inoltre gli specchi piani sono pi\u00f9 economici dei riflettori lineari parabolici. Lo svantaggio \u00e8 una minore efficienza ottica.\nImpianto a torre di energia solare.\nEsistono anche centrali solari con un sistema di specchi riflettenti indipendenti che inseguono il sole e concentrano i suoi raggi su un ricevitore fisso posto alla sommit\u00e0 di una struttura a torre posta solitamente al centro dell'impianto. In questo caso si parla di impianto a torre centrale o centrale di energia solare a torre.\nNel ricevitore al vertice della torre scorre il fluido termovettore che trasferisce il calore a un generatore di vapore, che alimenta un turboalternatore. Con questo sistema si possono raggiungere fattori di concentrazione, e quindi temperature, superiori rispetto ai collettori parabolici lineari.\nImpianto a riflettore parabolico circolare.\nIn questo tipo di riflettore, la radiazione solare viene riflessa su un fuoco centrale di tipo puntuale. L'inseguimento solare avviene con il movimento su due assi. In genere nel fuoco troviamo il lato caldo di un motore Stirling, ma \u00e8 stato anche costruito un prototipo che utilizzava l'energia solare per dissociare l'ammoniaca recuperando il calore in fase di ricombinazione dei composti in un apposito generatore di vapore, possibilmente raccogliendo il flusso dei composti dissociati anche da pi\u00f9 riflettori parabolici, che poi alimentava un convenzionale ciclo termodinamico. Con questo sistema si raggiungono i massimi fattori di concentrazione, e quindi di temperature.\nVantaggi e svantaggi.\nNel 2008, il fisico italiano Carlo Rubbia ha stimato che un ipotetico quadrato di specchi di 40\u00a0000\u00a0km\u00b2 (200\u00a0km per ogni lato) basterebbe per sostituire tutta l'energia derivata dal petrolio prodotta oggi nel mondo, mentre per alimentare un terzo dell'Italia bastava un'area che producesse la potenza di 15 centrali nucleari: vasta, in pratica, quanto all'area circoscritta dal Grande Raccordo Anulare.\nIl vantaggio riscontrabile nell'immediato rispetto ad un tradizionale impianto fotovoltaico consiste in una produzione di energia pi\u00f9 uniforme nel tempo causa lo sfruttamento indiretto dell'energia solare anche di notte o in caso di cattivo tempo fino ad alcuni giorni grazie al sistema di accumulo del fluido termovettore e all'alta temperatura raggiungibile dai sali fusi (circa 550\u00a0\u00b0C).\nPer far fronte ai periodi di scarso soleggiamento, specialmente nel periodo invernale e per impianti di grossa potenza, si \u00e8 pensato di abbinare a questo tipo di impianti solari, dei sistemi di combustione tradizionali con cui poter mantenere la temperatura dei sali fusi oppure, come ad esempio nel caso del progetto Archimede, integrando l'impianto solare termodinamico con un impianto termoelettrico a ciclo combinato alimentato a metano. Un problema paventato per questo tipo di impianti e pi\u00f9 in generale i sistemi energetici che sfruttano l'energia solare, sono le notevoli superfici libere da occupare in rapporto alla produzione elettrica. Ad esempio un impianto da circa 40 MW nominali di potenza elettrica in una zona con un DNI (\"Direct Normal Irradiance\") attorno a 1800 kWh/m\u00b2 anno (Sicilia), occupa circa 120 ettari di superficie. Ma questa caratteristica di essere una fonte diluita, \u00e8 ancora pi\u00f9 seria nel caso dell'idroelettrico; per citare un esempio, la costruzione dell'Impianto Idroelettrico di Glorenza eroga 105 MWe utilizzando le acque provenienti dalla diga di sbarramento che hanno creato il lago artificiale di Resia, impegnando 6,6\u00a0km2 di fertili terreni, ovvero 660 ettari. E l'opera non \u00e8 stata fermata neanche dalla necessit\u00e0 di dovere allagare un intero centro abitato, di cui oggi sporge solo il campanile.\nMa la questione sulle superfici diventa oziosa se si considera l'ampia disponibilit\u00e0 in Italia, che per esempio, i fautori dei biocarburanti, stimano in 1-2 milioni di ettari di terreni incolti o marginali..Questa disponibilit\u00e0 di spazi \u00e8 mantenuta anche ove \u00e8 preferibile la costruzione di impianti solari, ovvero nel Sud Italia, che dispone di molte zone utilizzabili, come testimoniano i progetti gi\u00e0 avviati.\nSeguendo questa linea si \u00e8 ipotizzato anche la costruzione di vaste centrali solari-termodinamiche nelle aree desertiche del Nord Africa, in seguito ad accordi internazionali con Libia e Marocco (Progetto Desertec), laddove la disponibilit\u00e0 di spazio e condizioni climatiche relative all'insolazione media annua del tutto ottimali creerebbero situazioni particolarmente favorevoli alla produzione su vasta scala di energia elettrica: sembra che tale soluzione, unita alla realizzazione di reti di distribuzione elettrica a \"corrente continua\" e bassa perdita, possa arrivare a soddisfare anche l'intero fabbisogno energetico europeo. Occorre per\u00f2 tenere a mente che energia elettrica importata dalla Libia o dal Marocco \u00e8 pur sempre energia di importazione, non meno dei combustibili fossili, con gli aspetti negativi conseguenti sulla bilancia dei pagamenti esteri.\nUn altro svantaggio \u00e8 che un siffatto sistema di produzione di energia, se fortemente centralizzato, risulterebbe facilmente soggetto ad attacchi di tipo vandalistico, in quanto, vista la superficie occupata, non potrebbe essere sorvegliato come accade con impianti di altro tipo. Tuttavia \u00e8 bene notare che l'attuale approvvigionamento energetico si basa su un sistema di poche, grandi centrali, e quindi soggette allo stesso tipo di rischi di sabotaggio. Anzi, una centrale di questo tipo, proprio grazie alla sua struttura, sarebbe molto pi\u00f9 veloce e pi\u00f9 economica da riparare rispetto ad una comune centrale a turbogas.\nNonostante queste limitazioni si ritiene tuttavia che tali sistemi rappresentino comunque una svolta o un miglioramento sensibile all'interno del panorama di produzione energetico da fonte solare, la fonte primaria di energia sulla Terra.\nDiffusione.\nNel mondo.\nLa prima centrale solare termodinamica venne realizzata sulla base delle teorie di Giovanni Francia pubblicate a partire dal 1965 sulla rivista scientifica \"Sapere\". Francia realizzer\u00e0 i suoi primi prototipi sperimentali a Sant'Ilario di Genova a partire dal 1967, pubblicandoli sulla rivista internazionale \"Solar Energy Journal\". Nove anni pi\u00f9 tardi, uno specifico gruppo di lavoro della Commissione Europea incaricato di condurre uno studio preliminare, preventiv\u00f2 tre anni per la costruzione e il montaggio di un impianto funzionante denominato \"Eurelios\", iniziato di fatto nel 1977 e concluso nel 1980 ad Adrano, in provincia di Catania, entrato in attivit\u00e0 nel 1981 e rimasto in esercizio fino al 1991, scartato dall'Enel nonostante il potenziale, per via della scarsa resa produttiva. Il pionieristico progetto di sfruttamento del sole per la produzione energetica di Francia e gli studi pubblicati, ritenuti ancora validi nonostante l'insuccesso siciliano, fecero da base ai successivi impianti statunitensi realizzati in California.\nAl 1981 risale quindi il completamento del progetto \"Solar-1\", costruito nel deserto del Mojave, a est di Barstow in California. \"Solar-1\" fu operativo dal 1982 sino al 1986. Fu distrutto da un incendio che mand\u00f2 a fuoco l'olio che scorreva come fluido di trasferimento del calore all'interno dei tubi assorbenti su cui i raggi del sole venivano concentrati. Segu\u00ec \"Solar-2\" sempre in California.\nDal 1985, il cosiddetto SEGS \u00e8 operativo in California; \u00e8 costituito da 9 impianti per una capacit\u00e0 totale di 350 MW.\nNel 2007 \u00e8 entrato in servizio \"Nevada Solar One\", con una potenza di 64 MWe. A partire dal 2010 la BrightSource Energy ha iniziato il cantiere dell\u2019\"Ivanpah Solar Electric Generating Station\" (ISEGS), la pi\u00f9 grande centrale solare al mondo a torre e campo specchi, basata sull\u2019impianto \"Eurelios\" e sui principi di Francia, attraverso un perfezionamento svolto nel campo sperimentale del 2008 nel deserto del Negev in Israele, con una potenza di 392.00 MW. La sua messa in esercizio, inizialmente prevista per il 2013, si procrastin\u00f2 al 2014 con la denominazione di \"Ivanpah Solar Power Facility e\". Nel gruppo di finanziatori appare anche la nota compagnia Google.\nNel 2013 \u00e8 entrato in servizio \"Solana Generating Station\", con una potenza di 280 MWe e 6 ore di accumulo termico. Nel 2014 sono entrati in servizio, appunto, la \"Ivanpah Solar Power Facility e\" e il \"Genesis Solar Energy Project\" con una potenza di 250 MWe.\nSempre nel 2014 \u00e8 in commissionamento il Crescent Dunes Solar Energy Project per 110 MWe ed \u00e8 in attesa del completamento della linea di trasmissione elettrica Mojave Solar Project per 280 MWe. Per quanto riguarda invece gli impianti solari integrati, nel 2010, alcuni mesi dopo il progetto Archimede, \u00e8 entrato in servizio Martin Next Generation Solar Energy Center, per una potenza termica teorica di 75 MWth.\nTra il 2006 e il 2011 in Spagna sono state costruite oltre 30 centrali di questo tipo: con accumulo, come le Andasol 1, e senza accumulo termico, la maggior parte con una capacit\u00e0 di 50 MW, a causa del limite legislativo incentivante fino a potenze di 50\u00a0MWe. Attualmente la potenza solare termodinamica collegata alla rete elettrica spagnola ha raggiunto 2300\u00a0MWe di potenza e nel solo mese di Giugno 2014 ha generato 715\u00a0GW\u00b7h di energia elettrica.\nNegli Emirati Arabi Uniti, nel 2013 \u00e8 entrato in servizio Shams solar power station con una potenza di 100 MWe.\nIn India, nel 2013 \u00e8 entrato in servizio Godawari Solar Project con una potenza di 50 MWe.\nIn Algeria, nel 2011 \u00e8 entrato in servizio Hassi R'Mel integrated solar combined cycle power station, un altro impianto solare integrato come il progetto Archimede, ma che apporta circa 60 MWth alla centrale termoelettrica.\nIn Marocco, nel 2011 \u00e8 entrato in servizio Ain Beni Mathar Integrated Thermo Solar Combined Cycle Power Plant, anche un impianto solare integrato, con un apporto di circa 60 MWth alla centrale termoelettrica.\nIn Egitto, nel 2011 \u00e8 entrato in servizio ISCC Kuraymat, un ulteriore impianto solare integrato, con un apporto di circa 40 MWth alla centrale termoelettrica.\nIn Iran, nel 2011 \u00e8 entrata in servizio la componente solare di Yazd integrated solar combined cycle power station.\nIn Sudafrica, nel 2014 \u00e8 in commissionamento KaXu Solar One per una potenza di 100 MWe.\nIn Italia.\nNel 2005, Carlo Rubbia, Premio Nobel per la fisica, lasci\u00f2 la presidenza dell'ENEA, in un periodo di contrasti con quanti non erano disposti a finanziare il solare termodinamico a concentrazione.\nNel dicembre 2007, il secondo Governo Prodi approva un piano industriale per costruire dieci centrali da 50 MW nel sud Italia.\nNel marzo 2008, il governo ha ricevuto il parere favorevole della Conferenza Stato-Regioni per avviare questa anche nel resto del territorio nazionale.\nNel progetto Archimede dell'ENEA, sviluppato in collaborazione con l'Enel e fortemente sponsorizzato dal premio Nobel Carlo Rubbia, come fluido termovettore venne usato una miscela di sali fusi (60% di nitrato di sodio e 40% di nitrato di potassio) che permette un accumulo in grandi serbatoi di calore e una temperatura di esercizio molto elevata (fino a 550\u00a0\u00b0C) aumentando l'efficienza dell'impianto.\nNel luglio 2009 il Senato Italiano ha approvato due mozioni: la n.155, decisamente critica, presentata da parlamentari del Popolo della Libert\u00e0 ed una seconda, la n.161 favorevole alla tecnologia solare termodinamica, presenta da parlamentari della Lega Nord Padania. Le due mozioni in contrasto sono state approvate dalla stessa maggioranza. La mozione n.155. \u00e8 decisamente critica riguardo al solare termodinamico, ritenuta una fonte non completamente ecologica in quanto necessita di essere combinata a fonti non rinnovabili che ne garantiscano il funzionamento anche in assenza di sole, e poco efficiente sotto diversi punti di vista anche in confronto con la nuova politica di rilancio del nucleare. Nella mozione n.161, approvata dal Senato, i parlamentari ricordano che il recepimento della direttiva 2001/77/CE, con il DL n.387/2003 \"... costituisce la base legislativa per promuovere la produzione di elettricita attraverso il contributo delle fonti energetiche rinnovabili, \"tra le quali anche il solare termodinamico\";\". Tra le parole approvate dal Senato, leggiamo che il solare termodinamico ha \"raggiunto rilevanti progressi e innovazioni che permettono di accumulare il calore prodotto e renderlo disponibile quando richiesto\". Questo sviluppo elimina la variabilit\u00e0 tipica delle tecnologie solari, come ancora presentato dal fotovoltaico. La mozione n.161 aggiunge che il solare termodinamico \u00e8 \"una tecnologia che interessa soprattutto i Paesi a forte insolazione, come il nostro ...\" ricordando quindi che anche l'Italia \u00e8 destinata al suo utilizzo. Viceversa nella mozione n.155 si sottintende che il solare termodinamico abbia difficolt\u00e0 a trovare siti adeguati, che abbia bisogno di una fonte d'acqua per il raffreddamento, che non debba essere troppo lontana dalla connessione alla rete, che l'efficienza energetica difficilmente potr\u00e0 superare il 25%, che per funzionare senza soluzione di continuit\u00e0 abbia bisogno di combustibile e quindi non sarebbe ecologica, e critica l'utilizzo della componente termodinamica dal punto di vista economico perch\u00e9 i costi non sarebbero comprimibili, essendo una tecnologia matura, che i costi di produzione siano nell'ordine dei 6 euro a watt, che i costi sono comunque elevati poich\u00e9 gli impianti sono piccoli e non beneficiano di fattori di scala, che manca un sistema industriale in Italia, che i costi per essere amortizzati in 20 anni devono essere inseriti in formule di cogenerazione con cicli combinati o impianti a carbone, che la tipologia \u00e8 complessa e quindi non alla portata di piccoli imprenditori, che i primi impianti (ndr: SEGS per 350 MW nel deserto del Mojave) non sarebbero stati persuasivi, e quindi abbandonati, che conviene puntare pi\u00f9 sulla tecnologia fotovoltaica, del consumo di biomasse e dell'eolico. Lo stesso presidente dell'ENEA Luigi Paganetto ha reagito sorpreso al contenuto della mozione, dichiarando \"Ritengo singolare che questo accada, perch\u00e9 sul solare termodinamico siamo leader del mondo\".\nQuesta affermazione viene provata il 15 luglio 2010, quando \u00e8 stata inaugurata dall'Enel a Priolo Gargallo in provincia di Siracusa la prima centrale a ciclo combinato integrata a solare (ISCC = Integrated solar combined cycle) del mondo con 15 MWth di apporto termico solare costata 60 milioni di euro (Progetto Archimede) per la sola componente solare (campo solare). Lo scopo principale di questo progetto \u00e8 di tipo dimostrativo e vuole sottolineare la grande potenzialit\u00e0 del solare termodinamico applicato alle centrali a turbo gas al fine di migliorarne l'efficienza.\nIl 12 dicembre 2012 viene presentata alla Regione Basilicata\nil progetto di un impianto solare a tecnologia termodinamica ad uso industriale\ndella potenza di 50 MWe presso Banzi in provincia di Potenza."}
{"id": "1109528", "revid": "287204", "url": "https://it.wikipedia.org/wiki?curid=1109528", "title": "519 (disambigua)", "text": ""}
{"id": "1109531", "revid": "287204", "url": "https://it.wikipedia.org/wiki?curid=1109531", "title": "520 (disambigua)", "text": ""}
{"id": "1109532", "revid": "261541", "url": "https://it.wikipedia.org/wiki?curid=1109532", "title": "Valconca", "text": "La Valconca o valle del Conca \u00e8 un'area geografica definita dal fiume Conca, che si estende sul territorio delle province di Rimini in Emilia-Romagna e di Pesaro e Urbino nelle Marche."}
{"id": "1109534", "revid": "287204", "url": "https://it.wikipedia.org/wiki?curid=1109534", "title": "521 (disambigua)", "text": ""}
{"id": "1109537", "revid": "22475", "url": "https://it.wikipedia.org/wiki?curid=1109537", "title": "Gaviale del gange", "text": ""}
{"id": "1109538", "revid": "287204", "url": "https://it.wikipedia.org/wiki?curid=1109538", "title": "522 (disambigua)", "text": ""}
{"id": "1109539", "revid": "1543377", "url": "https://it.wikipedia.org/wiki?curid=1109539", "title": "I mangiatori di patate", "text": "I mangiatori di patate (\"De Aardappeleters\") \u00e8 un dipinto del pittore olandese Vincent van Gogh, realizzato nel 1885 e conservato al Museo Van Gogh di Amsterdam.\nStoria.\nPrima di diventare pittore van Gogh prefer\u00ec seguire le orme paterne e abbracciare il mestiere di pastore. Il suo fervore religioso, tuttavia, si dissip\u00f2 completamente dopo i mesi trascorsi tra i minatori del Borinage, una delle regioni pi\u00f9 tristi e miserabili dell'intero Belgio: fu questa comunque un'esperienza chiave nella sua maturazione pittorica, grazie alla quale il pittore approfond\u00ec il suo amore paterno per i poveri ed i diseredati.\nQuando finalmente van Gogh decise di votarsi alle Belle Arti, in effetti, il suo primo desiderio fu quello di dare dignit\u00e0 artistica all'austerit\u00e0 della vita e del lavoro dei contadini. La solidariet\u00e0 con la classe lavoratrice indusse Van Gogh a visitare le povere casupole del villaggio di Nuenen e a ritrarne i vari agricoltori. \u00abVoglio ricavare il soggetto dagli stessi caratteri\u00bb scrisse van Gogh al fratello Theo, aggiungendo poi: \u00abancor pi\u00f9 m'interessa la proporzione di un volto e il modo in cui la rotondit\u00e0 della testa si rapporta alla figura intera\u00bb. In questi quadri Vincent ritrasse infatti le teste dei contadini, cogliendone la rotondit\u00e0 delle cuffie, la curvatura della visiera e, soprattutto, lo sguardo penetrante e misterioso, il quale \u00e8 s\u00ec rivolto verso l'osservatore, ma lo trafigge, lo oltrepassa, come se in realt\u00e0 stesse guardando altrove. Quando van Gogh si guadagn\u00f2 una maggiore fiducia da parte degli abitanti di Nuenen i ritratti si fecero meno sfuggenti e i contadini iniziarono a rivolgergli sguardi che, seppur ricolmi di una paziente disperazione, sono comunque pi\u00f9 aperti e confidenti. Negli ultimi studi di questo tipo, poi, gli occhi dei contadini diventano veri e propri \u00abspecchi dell'anima\u00bb e tradiscono non solo la loro sete di dignit\u00e0 interiore, ma anche \u00abtutta l'integrit\u00e0 di un'esistenza legata alla natura che offre un autentico contrappunto all'inevitabile autocompiacimento di un ritratto su commissione\u00bb (Metzger). Particolarmente vivi sono i ritratti di Goordina de Groot, una delle poche contadine che \u00e8 stata riconosciuta con successo dai critici d'arte e che pertanto \u00e8 riuscita a salvarsi dall'anonimato al quale sarebbe stata obbligata dalla societ\u00e0 moderna. Di seguito riportiamo uno stralcio della lettera 384, scritta da Vincent nel novembre 1884 e indirizzata al fratello Theo:\nUn vigoroso passo avanti fu compiuto dal pittore quando abbandon\u00f2 la raffigurazione di volti e inizi\u00f2 a ritrarre contadini e contadine affaccendate nei lavori domestici, nella pelatura di patate, nell'intreccio di cesti, nella riduzione in gomitoli delle matasse di filo, e cos\u00ec via. I tempi erano ormai maturi perch\u00e9 van Gogh operasse un'efficace sintesi di tutti questi studi preliminari: fu cos\u00ec che, nel 1885, Vincent diede vita a \"I mangiatori di patate\", tenendo alla mente non solo la serie delle teste di contadini ma anche diversi schizzi compositivi e bozzetti di preliminari (raffiguranti, ad esempio, le mani callose dei contadini, o il bricco di un caff\u00e8). Si tratt\u00f2, pertanto, di un'opera realizzata dopo un lungo e laborioso lavoro di \"atelier\", e che dunque non serbava affatto quella luminosa accidentalit\u00e0 \"en plein air\" che balenava nelle opere impressioniste. Vincent, in ogni caso, am\u00f2 molto quest'opera, e quest'infatuazione sopravvisse indenne persino al brusco mutamento tematico e cromatico che interess\u00f2 la sua produzione pittorica dopo il trasferimento da Nuenen a Parigi. \u00abDi tutti i miei lavori, ritengo il quadro dei contadini che mangiano patate, che ho dipinto a Nuenen, decisamente il migliore che abbia fatto\u00bb: furono queste le orgogliose parole che van Gogh comunic\u00f2 alla sorella Wilhelmina nel 1887, due anni dopo aver portato a compimento \"I mangiatori di patate\".\nVincent tratt\u00f2 il soggetto dei mangiatori di patate in altri due cimenti pittorici, i quali sono s\u00ec propedeutici alla realizzazione della versione definitiva, ma non per questo poco interessanti: la prima redazione, anzi, presenta una notevole struttura compositiva e viene delineata da pennellate veloci che ricolmano la tela di una autenticit\u00e0 tutt'agreste. Meno spontanea, perch\u00e9 pi\u00f9 meditata e monumentale, \u00e8 invece la seconda versione de \"I mangiatori di patate\", con la figura di tergo che si incunea rigidamente nella disposizione asimmetrica degli altri quattro commensali. La versione conclusiva di Amsterdam, terminato come si \u00e8 gi\u00e0 detto nel 1885, riprendeva e portava ad un maggiore grado di raffinatezza formale quei valori che avevano gi\u00e0 reso celebre l'arte di Millet e di Breton e, pertanto, era quello pi\u00f9 apprezzato da van Gogh, che la firm\u00f2 e ne forn\u00ec persino un ampio commento letterario. Alla descrizione della tela, infatti, Vincent dedic\u00f2 un'impressionante quantit\u00e0 di lettere, le quali nella loro intimit\u00e0 sostituivano il manifesto programmatico e, anzi, orchestravano un raffinato sincretismo tra passato e presente, letteratura e pittura, cromatismo e critica sociale.\nNon a caso van Gogh riteneva che la sua fama dipendesse in gran parte dalla sorte di questo quadro, e non esit\u00f2 a sollecitare il fratello Th\u00e9o, che ricordiamo essere un abile mercante d'arte, affinch\u00e9 tale opera fosse opportunamente rivelata al grande pubblico. \u00abL'amico del popolo, il contadino per vocazione, l'asceta per empatia\u00bb commenta in tal proposito il Metzger \u00abche il suo dipinto avesse avuto successo o meno, sarebbe rimasta la sua vita a dare testimonianza. L'uomo era inscindibile dal pittore: in quest'unico quadro si coagulava la sua concezione del mondo di fronte al destino\u00bb. Malgrado le insistenze di Vincent l'opera fu accolta assai freddamente: Th\u00e9o non l'apprezzava affatto, e Anthon van Rappard, amico e collega del pittore, ne critic\u00f2 l'inadeguatezza compositiva e le pennellate grezze, maldestre: \u00abDevi ammettere che un lavoro come questo non \u00e8 stato fatto sul serio. Fortunatamente, puoi fare di pi\u00f9: ma perch\u00e9 hai osservato \u00e8 trattato tutto allo stesso modo, superficialmente? Perch\u00e9 non hai studiato a fondo i movimenti? Cos\u00ec, i personaggi sono in posa\u00bb. Van Gogh, che in questo dipinto vedeva cristallizzate tutte le sue conquiste estetiche e concettuali, ruppe cos\u00ec indignatamente l'amicizia con il Rappard (\u00ab tu ... non avevi \"nessun\" diritto a criticare il mio lavoro nel modo con cui lo hai fatto!\u00bb). Al di l\u00e0 delle incomprensioni iniziali, si cap\u00ec alla fine come l'opera riassumesse magistralmente la fede con cui van Gogh si rapportava alla gente semplice, come i contadini, gli \u00abanimali da soma della societ\u00e0\u00bb (Metzger) i quali, nonostante tutto, erano liberi dalle escrescenze del mondo moderno e, perci\u00f2, erano ancora i sublimi cantori di uno stile di vita schietto, sincero, privo di un grande spessore intellettuale ma per questo pi\u00f9 autentico. Oggi l'opera \u00e8 esposta al Museo Van Gogh di Amsterdam.\nDescrizione.\nDi seguito \u00e8 riportato lo stralcio di una lettera di Vincent van Gogh, indirizzata al fratello Th\u00e9o:\nSi tratta di una citazione che condensa la visione di Van Gogh sull'arte. \"I mangiatori di patate\" propone una rappresentazione autentica e non emendata della realt\u00e0, dove soggetti generalmente ritenuti indegni di rappresentazione pittorica, come i contadini di Nuenen, non sono discriminati in virt\u00f9 della loro \u00abbruttezza\u00bb, ma presentati con stile privo di compiacimenti estetizzanti. Van Gogh porta alle estreme conseguenze la logica del Realismo: se pittori come Millet e Jozef Isra\u00ebls conferivano ai propri contadini una forte valenza affettiva e sentimentale, van Gogh prende le distanze dall'idillio romantico e approda a un'interpretazione del dato sociale cruda, impietosa, realistica ed esasperata, che culmina nel potenziamento espressivo dei lineamenti dei commensali.\nL'opera raffigura l'interno di una povera abitazione di Nuenen, appena illuminata da una fioca luce che, sgorgando dalla lampada a petrolio appesa a una delle travi del soffitto, si riflette sulle cuffie bianche, sulle tazzine di caff\u00e8, e sul magro pasto dei commensali. Al centro della composizione \u00e8 presente una famiglia di contadini che, dopo aver trascorso la giornata a lavorare duramente nei campi, si riunisce intorno a un tavolo, per consumare la cena. \nUn'anziana signora, ricurva per la fatica, versa il caff\u00e8 nelle tazzine, mentre l'uomo alla sua destra, probabilmente suo marito, reca in mano una patata; la donna a sinistra intinge la forchetta nel vassoio delle patate. Lo sguardo della donna \u00e8 rivolto verso l'uomo accanto a lei, i cui lineamenti sono imbruttiti da fatica e rassegnazione, per un destino che non cambier\u00e0. In primo piano, una bambina, di spalle, tiene forse le mani giunte al petto, nell'atto di recitare una preghiera prima del pasto (secondo un'altra interpretazione, si ipotizza che l'autore, nascondendone il volto, abbia voluto \u00absalvarla\u00bb dal triste destino che l'attende). \nGli sguardi sono sfuggenti, non si incrociano e la bambina in primo piano rafforza l'idea che l'osservatore si stia intrufolando in un momento intimo, agendo come un vero fattore di distanziamento. La bambina, inoltre, tenta di ovviare alla maldestra disposizione della famiglia, raccordando le due parti e, ponendosi in posizione intermedia tra l'osservatore e la sorgente luminosa, d\u00e0 vita a un forte controluce.\nVan Gogh stesso sottolinea come le mani nodose che stanno afferrando le patate, sono le stesse che, durante il giorno, le hanno seminate e raccolte:\nTutt'intorno si estende la misera abitazione dei contadini, dove troviamo un rudimentale orologio (nell'angolo in alto a sinistra), una teiera (nell'angolo diametralmente opposto), le varie posate logore contenute in un recipiente di legno e, soprattutto, la stampa di un Crocefisso. Si tratta questo di un dettaglio di non poco conto: van Gogh, in questo modo, ribadisce l'intima sacralit\u00e0 del pasto serale, un rito profondamente radicato nel consesso umano e che rinvia a valori primigeni, come l\"'ethos\" del lavoro, l'importanza della famiglia, le qualit\u00e0 delle cose semplici, ma fatte col cuore, e perci\u00f2 vere. Lo stesso van Gogh, intrufolandosi in questo mondo cos\u00ec arcaico ed ancestrale, restituisce dignit\u00e0 artistica a questo momento pi\u00f9 che sacro, dove i vari villici accantonano il loro fardello di fatiche quotidiane e ritrovano finalmente un attimo di unione, di solidariet\u00e0. Sembrerebbe quasi una cerimonia, con un preciso codice vestiario (gli uomini indossano il berretto, le donne la cuffia) e con una silenziosa gratitudine che aleggia sulle varie figure, le quali - con i gesti lenti, ripetuti ma premurosi e gli sguardi s\u00ec segnati, ma appagati - si sentono forti di questa vicinanza, e non si lasciano intimorire neanche dalla notte che tenta invano di penetrare dalle finestre consunte sullo sfondo. \u00abIl cibo, per quanto poco sia, \u00e8 la giusta ricompensa per chi ha faticato, \u00e8 una sorta di sacramento amministrato su un tavolo-altare che di sacro ha ben poco, eppure ne reca in s\u00e9 l\u2019estrema potenza\u00bb osserva in tal senso Ginevra Amadio.\nSembrerebbe quasi che van Gogh voglia dare vita a un'immagine emotiva, se non idillica: questo proposito, seppur palpabile, viene vigorosamente respinto dal pittore, che ne \"I mangiatori di patate\" adotta una tavolozza molto buia, giocata su colori terrosi pastosi, ovvero brunastri, gialli, e neri. L'inquietante monocromia che scaturisce dall'impiego di queste tonalit\u00e0 cupe e sporche conferma infatti gli intenti crudamente realistici di van Gogh, desideroso di rappresentare la povera vita degli operai e lo squallore delle loro condizioni di vita, ma stavolta con la forza espressiva di chi ha assistito di persona a tali scene. "}
{"id": "1109541", "revid": "768068", "url": "https://it.wikipedia.org/wiki?curid=1109541", "title": "Lessicografia", "text": "In linguistica, la lessicograf\u00eca \u00e8 un'attivit\u00e0 basata sulla compilazione di dizionari (o di lessici) mediante la raccolta e la classificazione di determinati vocaboli, definiti sotto forma di lemmi in singole voci (dette anche \"entrate\"). La scelta di quali parole includere dipende dalla particolare visione linguistica del lessicografo o, in generale, di chiunque si proponga di redigere un dizionario (in genere il criterio seguito \u00e8 riportato nell'introduzione).\nQuali che siano il suo carattere precipuo (\"\u201cdell\u02bcuso\u201d\", \"\u201cstorico\u201d\") o la sua impostazione (\"monolingue\", \"bilingue\") o la sua natura (\"encliclopedica\", \"specialistica\", \"etimologica\"), un dizionario si articola in una \"macrostruttura\", composta da introduzione, lemmi ed eventuali postfazioni o commenti, e una \"microstruttura\", riguardante la voce e la sua trattazione (trascrizione fonematica, etimologia, categoria grammaticale [con indicazione delle forme flesse], accezioni e funzioni, ed eventuali note d\u02bcuso).\nInfine, \u00e8 doveroso distinguere la lessicografia dalla lessicologia, perch\u00e9 in questa lo studio del lessico non \u00e8 finalizzato alla composizione di vocabolari.\nOrigini e opere lessicografiche antiche.\nLa lessicografia nasce in Siria 4000 anni fa con la redazione dei primi dizionari bilingui, sotto forma di tavolette di argilla scritte in caratteri cuneiformi. In un secondo momento, si affermer\u00e0 soprattutto in India, Grecia, Egitto e Roma. Superato il primo uso dei vocabolari, legato soprattutto agli scambi commerciali, saranno gli scrittori a farne un uso personale quale elenco di parole.\nNel Medioevo, si assiste alla nascita dei cosiddetti 'glossari': annotazioni marginali che spiegano parole dal significato oscuro, talora fornendone la corretta interpretazione; tali note nel tempo diverranno dei veri e propri elenchi.\nCompito della scienza e tecnica lessicografica, in buona sostanza, \u00e8 quello di raccogliere, classificare, definire parole e locuzioni (e termini), modi di dire e proverbi, anche per mezzo di esempi e citazioni (letterarie, scientifiche, giornalistiche) che illustrino la ricchezza e l'insieme dei loro significati e usi. \nPrincipali opere lessicografiche dell'antichit\u00e0\nPrincipali opere lessicografiche medievali"}
{"id": "1109542", "revid": "287204", "url": "https://it.wikipedia.org/wiki?curid=1109542", "title": "523 (disambigua)", "text": ""}
{"id": "1109543", "revid": "14894", "url": "https://it.wikipedia.org/wiki?curid=1109543", "title": "Pietro il Lungo", "text": ""}
{"id": "1109544", "revid": "1305772", "url": "https://it.wikipedia.org/wiki?curid=1109544", "title": "Farmaco di fascia A", "text": "Un farmaco di fascia A individua, tra i farmaci in Italia, una tipologia di classificazione attribuita dal servizio sanitario nazionale italiano a farmaci essenziali e a quelli per le malattie croniche. Per il paziente sono gratuiti, a meno di un'eventuale quota di compartecipazione (\"ticket\"), che varia da regione a regione.\nSe per il farmaco prescritto dal medico su ricetta medica in modello apposito esiste in commercio un farmaco equivalente, a un costo minore, il paziente potr\u00e0 optare per quest'ultimo oppure prendere l'originale pagando la differenza di prezzo fra i due.\nOgni sostanza chimica viene messa in commercio dopo averne ottenuto il brevetto, che dura venti anni o pi\u00f9, ma che la casa farmaceutica potr\u00e0 utilizzare solo dopo accurati studi clinici.\nCon il passare degli anni diventano sempre pi\u00f9 numerosi i \"farmaci fuori brevetto\" e con la necessit\u00e0 della riduzione della spesa pubblica, come descritto nel D.L. n. 95/2012 sulla \"Spending Review\", nota anche come revisione della spesa pubblica, oggi siamo in grado di avere un elenco dettagliato di tali sostanze.\nNella spesa farmaceutica del Servizio Sanitario Nazionale i farmaci per le malattie cardiovascolari sono al primo posto. \nAttualmente vi sono elenchi che riportano i farmaci cardiovascolari fuori brevetto, come anche per gli antibiotici, gli antidepressivi, gli antinfiammatori e per tutte le altre categorie."}
{"id": "1109545", "revid": "119765450", "url": "https://it.wikipedia.org/wiki?curid=1109545", "title": "La famiglia Bellelli", "text": "La famiglia Bellelli (\"La famille Bellelli\") \u00e8 un dipinto a olio su tela (200x250 cm) di Edgar Degas, databile al 1858-1867 e conservato al Mus\u00e9e d'Orsay di Parigi.\nStoria.\nUna volta compiuti ventidue anni il giovane artista Edgar Degas scelse di coronare la dura attivit\u00e0 di studio compiuta in Francia con un viaggio di formazione in Italia. A Firenze Degas fu ospite dalla zia paterna, unita in matrimonio con il barone Gennaro Bellelli. Gi\u00e0 dal 1858 il pittore stava meditando sulla composizione di un quadro da realizzare per omaggiare la generosit\u00e0 dei Bellelli. Lo sappiamo grazie alla fitta corrispondenza epistolare che Auguste De Gas intrattiene con il figlio, cui confid\u00f2:\nLa documentazione pervenutaci non rivela se il dipinto cui si riferisce pap\u00e0 Auguste si tratti effettivamente de \"La famiglia Bellelli\" o, piuttosto, di un suo studio, o magari di una sua versione allo stato embrionale. Comunque sia, Degas prese molto sul serio il consiglio del padre e continu\u00f2 a lavorare al dipinto anche una volta ritornato a Parigi, dove esegu\u00ec copiosamente disegni, bozzetti e \u00abstudi di effetti di valori e di toni decorativi\u00bb. Del lavoro preparatorio relativo al dipinto, in effetti, ci sono rimaste numerose tracce: molte di queste, in particolare, presentano uno sviluppo verticale, e lasciano intendere che in origine Degas avrebbe voluto ritrarre esclusivamente la zia con le due figlie, tralasciando dunque Gennaro, che detestava per via del cattivo carattere che egli esternava con gli amici e i conoscenti (del temperamento iniquo di Gennaro Bellelli si parler\u00e0 pi\u00f9 approfonditamente nel paragrafo successivo). Significativi, inoltre, il bozzetto a pastello dell'intera composizione e i diversi abbozzi su fogli sciolti che Degas ci ha lasciato, di cui si segnala uno schizzo che coglie squisitamente l'atteggiamento dinamico ma annoiato della piccola Giulia.\nQuest'elaborazione lunghissima, durata ben nove anni, si concluse in ogni caso nel 1867. L'eco del dipinto fu molto vasta e giunse anche oltralpe, dove ricevette gli entusiastici apprezzamenti di Cristiano Banti, che gi\u00e0 nel 1858 aveva \u00abveduto il famoso impressionista a Firenze [mentre] stava dipingendo un quadro di due o tre figure. Rammento non troppo bene, come in un sogno, una donna con bambino, e non so che altro; rammento dei bianchi, un non so che di abbigliamenti bianchi che mi assomigliava un poco al Vandich [sic]\u00bb. Banti, in effetti, fu molto colpito dall'opera, che nonostante si riferisse a modelli colti proponeva comunque modelli presi dal \u00abvero\u00bb, in pieno accordo con le teorie macchiaiole che si andavano irradiando in quegli anni dal Caff\u00e8 Michelangiolo. Preziosa \u00e8 il commento che Degas lasci\u00f2 nei suoi taccuini in merito ai modelli:\nA ben vedere, Banti ebbe ragione in merito alla compenetrazione tra antico e moderno presente nel quadro, dove emerge chiaramente l'influenza esercitata dal maestro fiammingo. Trasparenti, in ogni caso, anche i riferimenti a Giorgione, Botticelli e alla pittura olandese del Seicento; numerosi critici hanno individuato persino referenze in Rembrandt, Daumier, Ingres, Vel\u00e1zquez (\"Las Meninas\"), Goya (\"La famiglia di Carlo IV\") e Courbet (\"Dopocena ad Ornans\"). Degas, dunque, ammette di riferirsi agli antichi maestri, e \u00absi diverte a giocare con tutto quello che la vecchia Accademia pu\u00f2 ancora offrire, sfidandola per\u00f2 insieme dall'interno con soluzioni nuove e sostituendo agli eroi del passato personaggi contemporanei, ben sintetizzati nelle loro carni e nei loro costumi\u00bb (StileArte).\nDescrizione.\nIn questo dipinto Degas raffigura la zia Laure in compagnia del marito, il barone Gennaro Bellelli, e delle due figlie, Giovanna e Giulia. A sinistra della composizione si erge statuaria la zia Laure, ammantata in un abito nero che la fa quasi sembrare l'eroina di un dramma teatrale. \u00c8 alta, maestosa, autoritaria, e spicca per la dignit\u00e0 quasi monumentale che assume, tanto che sembra possedere la solida volumetria di certe donne giottesche. Rivolge alteramente lo sguardo a destra, dove \u00e8 seduto il marito, ma lo ignora e, anzi, lo oltrepassa: questa impassibilit\u00e0, apparentemente crudele, viene giustificata dalla difficile situazione coniugale che opprimeva entrambi.\nA soli ventotto anni Laure era convolata a nozze con Gennaro Bellelli, un avvocato e giornalista di tendenze liberali che, imbevuto di patriottismo, nutriva consistenti simpatie per l'indipendenza italiana, tanto che divenne un entusiasta partigiano di Cavour. Proprio il suo credo politico fu causa di notevoli frizioni con il governo borbonico, che di tutta risposta lo esili\u00f2 a Firenze. Bellelli fu profondamente amareggiato e deluso dall'esito della sua lotta e le sue angosce si riverberarono nella sua vita sentimentale, che divenne in breve tempo burrascosa e, anzi, evidenzi\u00f2 come il matrimonio contratto con Laure fosse stato di convenienza. La stessa Laure risent\u00ec grandemente di queste asperit\u00e0 coniugali, fedelmente testimoniate dalla fitta corrispondenza che intrattenne con Degas, cui chiese: \u00abHo ragione di vedere sempre le cose in nero?\u00bb. Le ferite intime di Laure, causate \u00abdal carattere immensamente sgradevole e disonesto\u00bb di quella \u00abpersona non grata\u00bb, erano purtroppo lente a rimarginarsi: \u00abVivere qui con Gennaro di cui conosci il carattere detestabile e senza che abbia una seria occupazione \u00e8 qualcosa che mi trasciner\u00e0 nella tomba\u00bb avrebbe detto la donna al pittore, con atroce lucidit\u00e0. Era questa, quindi, l'atmosfera che si respirava a casa Bellelli quando Degas vi era ospite. Il pittore, dal suo canto, sa rendere l'inquietudine di questo muto dramma domestico con una sottigliezza psicologica tutta contemporanea. L'opera, ben lungi dall'essere \u00abun po' scarna\u00bb (come alcuni critici dell'epoca hanno superficialmente commentato), non mira infatti a una pedissequa restituzione del dato reale, bens\u00ec intende scavare a fondo nell'animo dei suoi personaggi, giungendo a un'accurata indagine psicoanalitica numerosi decenni prima che Sigmund Freud scandagliasse gli abissi dell'inconscio. Gi\u00e0 da questo quadro, d'altronde, iniziano a delinearsi prospettive per dipinti futuri, dove Degas continua a scrutare la silenziosa disperazione dell'uomo moderno, dando vita a risultati eccellenti come ne \"L'assenzio\". Il pittore, in ogni caso, effettua quest'operazione mescolandovi vari riferimenti personali, come per esempio a Rembrandt (palese, infatti, la sua intenzione di \u00abdare vita a un ritratto di famiglia secondo l'audace esempio additato dalla \"Ronda di notte\"\u00bb, come osservato da un critico, anche se come si \u00e8 visto l'impegno del pittore \u00e8 ben lungi dall'esaurirsi qui).\nLaure e Gennaro non sono affatto uniti dall'amore, cos\u00ec come presupporrebbe il loro vincolo matrimoniale, bens\u00ec sono esasperati da un'ostilit\u00e0 talmente radicata e tenace che \u00e8 palpabile in questo stesso quadro. L'insoddisfazione della zia, poi, viene magistralmente elevata da Degas al rango di tragedia: l'osservatore, d'altronde, percepisce agilmente queste tensioni, nonostante la nota fresca e allegra della carta di parati sullo sfondo, evidente richiamo al cielo della Toscana. La stessa tavolozza del dipinto, infatti, \u00e8 appesantita dal lento e cadenzante ritmo delle tonalit\u00e0 grevi e drammatiche delle colonne dell'orologio, tinte di un bel rosso carminio, della cornice dorata del quadro appeso in alto (ritraente l'ormai defunto Ren\u00e9 Hilaire De Gas), della veste scura di Laure e del tappeto sul pavimento. Un'ulteriore ventata di refrigerio cromatico viene fornita solo dal bianco candido dei grembiuli delle due bambine. La sottile inquietudine che permea questo dipinto viene accentuata anche dal formato grande dell'opera stessa e dai giochi strutturati sulle prospettive aperte dalle porte e dagli specchi, i quali conferiscono all'immagine una ricchezza spaziale di grande qualit\u00e0, frutto probabilmente dell'attento studio di \"Las Meninas\" di Vel\u00e1zquez.\nQuesta sensazione di malessere, tuttavia, esita a scalfire l'umore delle due fanciulle, le quali sono indifferenti alle vicende coniugali dei loro genitori, cos\u00ec come tra l'altro la loro tenera et\u00e0 impone. La bambina di sinistra, Giovanna, gravita intorno all'altera figura della madre, che in un istintivo gesto di protezione la attira a s\u00e9 con atteggiamento possessivo. Mentre Laure \u00e8 divorata dal dispiacere ed \u00e8 assorta in pensieri che la rendono immune da qualsiasi contatto con il mondo, Giovanna volge il suo grazioso visino verso l'osservatore, come se volesse dialogare e intessere una relazione con chi sta contemplando la scena. Il suo viso, inoltre, \u00e8 impercettibilmente esultante: la bambina, in effetti, \u00e8 consapevole di essere dipinta. Giulia, vero e proprio centro propellente del dipinto, riesce a sfuggire parzialmente al dominio della madre e volge distrattamente lo sguardo in basso a destra, dove si sta divincolando un piccolo cane: ha evidentemente intenzione di seguire la bestiolina, gi\u00e0 per met\u00e0 fuori dallo spazio pittorico (la sua sagoma \u00e8 infatti tagliata dal margine destro dell'opera), tradendo il desiderio di sottrarsi a un'atmosfera cos\u00ec soffocante e claustrofobica. \u00c8 forse per questo motivo che presenta la gamba sinistra tenuemente accavalla e le mani puntate sui fianchi, come se stesse intraprendendo un movimento di danza: nella spontaneit\u00e0 di questa fisionomia si possono gi\u00e0 intravedere i futuri interessi del Degas pittore, destinato a divenire uno dei pi\u00f9 acclamati pittori di ballerine di tutti i tempi. Gennaro Bellelli, invece, \u00e8 seduto su una sedia e d\u00e0 le spalle all'osservatore. Degas lo descrive come un uomo sostanzialmente preoccupato solo dei suoi interessi, ma che comunque prova un vivo affetto per le figlie, tanto che distoglie per un istante lo sguardo dalle sue carte per rivolgerlo alla piccola Giulia."}
{"id": "1109547", "revid": "121304188", "url": "https://it.wikipedia.org/wiki?curid=1109547", "title": "Il campo di grano", "text": "Il campo di grano (\"The Cornfield\"), a volte chiamato anche Sentiero di campagna, , \u00e8 un dipinto a olio su tela di 143x122 centimetri realizzato nel 1826 dal pittore John Constable.\nL'opera, esposta per la prima volta alla Royal Academy, \u00e8 conservata attualmente alla National Gallery di Londra.\nDescrizione.\nIl quadro raffigura un viottolo di campagna percorso da un gregge di pecore. A sinistra della composizione, il pastorello si abbevera ad un torrente, vicino ad un asino. La cornice degli alberi sui due lati della tela si apre e lascia intravedere dei contadini al lavoro in un campo di grano, che d\u00e0 il titolo al quadro.\nConstable si riferisce al dipinto come \"The Drinking Boy\" e si pensa che mostri un sentiero che da East Bergholt porta verso Dedham."}
{"id": "1109548", "revid": "287204", "url": "https://it.wikipedia.org/wiki?curid=1109548", "title": "524 (disambigua)", "text": ""}
{"id": "1109549", "revid": "287204", "url": "https://it.wikipedia.org/wiki?curid=1109549", "title": "525 (disambigua)", "text": ""}
{"id": "1109550", "revid": "392357", "url": "https://it.wikipedia.org/wiki?curid=1109550", "title": "Istituto elettrotecnico nazionale Galileo Ferraris", "text": "L'Istituto elettrotecnico nazionale \"Galileo Ferraris\" (IEN) di Torino era un istituto di ricerca elettrotecnica. Oggi \u00e8 parte dell'Istituto nazionale di ricerca metrologica. Era noto anche per la fornitura alla RAI del segnale orario ufficiale, terminata il 1\u00ba gennaio 2017.\nStoria.\nLa data della sua fondazione risale al 1934 (col nome \"Istituto elettrotecnico \"Galileo Ferraris\"\"), su progetto dell'architetto Eugenio Vittorio Ballatore di Rosana, e deve il suo nome all'ingegnere e fisico Galileo Ferraris.\nNel 1935 \"l'istituto si \u00e8 dotato di una biblioteca specializzata in elettrotecnica, misure elettriche, acustica, informatica, metrologia. (\u2026) L'istituto conserva inoltre una collezione di strumenti ed apparecchi di grande interesse storico, provenienti dal Regio Museo industriale italiano di Torino e, in modo specifico, dalla prima scuola di elettrotecnica, fondata in Italia da Galileo Ferraris nel 1889\".\nTale raccolta, comprendente oltre duecento pezzi ed a suo tempo ordinata da Carlo Chiodi, evidenzia l'evoluzione dell'elettrotecnica e delle discipline derivate nel corso del XIX secolo e dei primi decenni del XX secolo.\nDal 1\u00ba gennaio 2006 l'IEN, insieme all'Istituto di metrologia \"Gustavo Colonnetti\" \u00e8 parte dell'Istituto nazionale di ricerca metrologica, o INRiM.\nUno dei suoi dirigenti-ricercatori fu Sigfrido Leschiutta, tra le cui attivit\u00e0 ci fu l'\u201cEsperimento Leschiutta-Briatore\u201d effettuato trasportando un orologio atomico a 3.500 metri slm sul Plateau Rosa e comparando l'ora da esso indicata con quello di uno sito a Torino, a 239 metri slm."}
{"id": "1109551", "revid": "1974457", "url": "https://it.wikipedia.org/wiki?curid=1109551", "title": "Farmaco di fascia C", "text": "Un farmaco di fascia C individua, tra i farmaci in Italia, una tipologia di classificazione attribuita dal servizio sanitario nazionale italiano a farmaci non concessi dal SSN e quindi a carico del cittadino. Sono medicinali utilizzati per patologie di lieve entit\u00e0, o considerate minori, che, quindi, non sono considerati \u201cessenziali\u201d o \u201csalvavita\u201d.\nCon la legge n. 311/2004 (legge finanziaria 2005) \u00e8 stata individuata una nuova fascia di medicinali, la C-bis, che comprende i medicinali non soggetti a ricetta medica con accesso alla pubblicit\u00e0 al pubblico, cio\u00e8 i medicinali di automedicazione.\nIl decreto legge 20 maggio 2005, n. 87, convertito con modificazioni dalla legge 26 luglio 2005, n.149, e successivamente il D.L. 24/01/2012, n. 1, convertito con modificazioni dalla legge 24/03/2012, n. 27, hanno introdotto delle novit\u00e0 per i medicinali di fascia C e C-bis: tali decreti hanno infatti stabilito che anche per i medicinali di fascia C da vendersi dietro presentazione di ricetta medica, il medico, nel prescrivere un farmaco, \u00e8 tenuto, sulla base della sua specifica competenza professionale, a informare il paziente dell'eventuale presenza in commercio di medicinali aventi uguale composizione in principi attivi, nonch\u00e9 forma farmaceutica, via di somministrazione, modalit\u00e0 di rilascio e dosaggio unitario uguali. Il farmacista, qualora sulla ricetta non risulti apposta dal medico l'indicazione della non sostituibilit\u00e0 del farmaco prescritto, dopo aver informato il cliente e salvo espressa richiesta di quest'ultimo, \u00e8 tenuto a fornire il medicinale prescritto quando nessun medicinale fra quelli indicati nel periodo precedente abbia prezzo pi\u00f9 basso o a fornire il medicinale avente prezzo pi\u00f9 basso.\nIl prezzo dei medicinali di fascia C e di quelli fascia C-bis pu\u00f2 essere aumentato ogni due anni, precisamente nel mese di gennaio degli anni dispari.\nLa legge n. 296/2006 (legge finanziaria 2007) ha stabilito che il prezzo al pubblico dei medicinali non soggetti a prescrizione medica \u00e8 stabilito da ciascun titolare di farmacia o di esercizio commerciale diverso dalle farmacie e che il prezzo deve essere reso noto al pubblico nel punto di vendita, mediante listini o altre equivalenti modalit\u00e0.\nIl citato D.L. n. 1/2012 ha stabilito anche che \"le farmacie possono praticare sconti sui prezzi di tutti i tipi di farmaci e prodotti venduti pagati dai clienti, dandone informazione alla clientela\"."}
{"id": "1109552", "revid": "287204", "url": "https://it.wikipedia.org/wiki?curid=1109552", "title": "526 (disambigua)", "text": ""}
{"id": "1109553", "revid": "287204", "url": "https://it.wikipedia.org/wiki?curid=1109553", "title": "527 (disambigua)", "text": "Matematica.\n527 (numero)"}
{"id": "1109554", "revid": "287204", "url": "https://it.wikipedia.org/wiki?curid=1109554", "title": "528 (disambigua)", "text": "Matematica.\n528 (numero)"}
{"id": "1109559", "revid": "287204", "url": "https://it.wikipedia.org/wiki?curid=1109559", "title": "529 (disambigua)", "text": "Matematica.\n529 (numero)"}
{"id": "1109565", "revid": "1666263", "url": "https://it.wikipedia.org/wiki?curid=1109565", "title": "Eredit\u00e0 poligenica", "text": "L'eredit\u00e0 poligenica \u00e8 il risultato sommativo dell'espressione di due o pi\u00f9 geni che determinano un unico carattere fenotipico. Molti caratteri umani, come il colore della pelle, l'altezza, l'iride degli occhi, variano all'interno della popolazione senza presentare chiare suddivisioni proprio a causa dell'elevata quantit\u00e0 di geni coinvolti la cui minima variazione comporta un lieve cambiamento fenotipico. \nLe differenze tra i vari individui sono rappresentate da una curva a campana, il cui apice rappresenta i valori medi dei caratteri presi in considerazione (per esempio, se si volesse registrare l'altezza di un gruppo di studenti di altezza compresa tra 1.60 m e 1.90 m, la maggior parte sarebbe di altezza compresa tra 1.70 m e 1.80 m, graficamente rappresentati dall'apice della curva a campana). Questo caso \u00e8 l'opposto della pleiotropia, in cui un singolo gene agisce su pi\u00f9 caratteri.\nNella stragrande maggioranza dei casi i caratteri fenotipici non sono controllati da un singolo gene: solitamente un gene pu\u00f2 influire su pi\u00f9 di un carattere e un carattere pu\u00f2 dipendere dall'azione di pi\u00f9 geni. Ad esempio, per produrre il pigmento porpora nel fiore del pisello odoroso occorre l'azione di almeno due geni dominanti. Caratteri come ad esempio il peso, l'altezza, il grado di pigmentazione, che nei diversi individui presentano una gamma di variazioni quantitative continua e molto estesa, in genere dipendono da un gran numero di geni, i singoli effetti dei quali sembrano sommarsi gli uni agli altri. L'altezza di una pianta, ad esempio, potrebbe essere determinata da una serie di quattro geni: A, B, C e D. Si supponga che una pianta abbia un'altezza media di 25 cm quando il suo genotipo \u00e8 aabbccdd e che ogni sostituzione con una coppia di alleli dominanti aumenti l'altezza media di circa 10 cm; in quel caso una pianta che \u00e8 AABBccdd sar\u00e0 alta 45 cm e una che \u00e8 AABBCCDD sar\u00e0 alta 65 cm. In realt\u00e0, i risultati sono raramente cos\u00ec regolari: geni differenti possono dare contributi differenti al valore totale e alcuni geni possono interagire in modo che il contributo di uno dipenda dalla presenza di un altro. L'eredit\u00e0 di caratteri quantitativi dipendenti da pi\u00f9 geni viene detta eredit\u00e0 poligenica. Inoltre, quando il fenotipo \u00e8 determinato, oltre che dal materiale genetico, anche da una componente ambientale, l'eredit\u00e0 viene detta multifattoriale."}
{"id": "1109568", "revid": "36426", "url": "https://it.wikipedia.org/wiki?curid=1109568", "title": "Antonio Muratori", "text": ""}
{"id": "1109569", "revid": "1263156", "url": "https://it.wikipedia.org/wiki?curid=1109569", "title": "530 (disambigua)", "text": "Matematica.\n530 (numero)"}
{"id": "1109581", "revid": "104485", "url": "https://it.wikipedia.org/wiki?curid=1109581", "title": "Allelia multipla", "text": "Si parla di allelia multipla, detta anche poliallelia, quando a un solo carattere fenotipico corrispondono pi\u00f9 di due alleli dello stesso gene. In quanto gli alleli del medesimo gene occupano sempre loci uguali di cromosomi omologhi, che si trovano solo negli organismi diploidi e sempre in numero di due, non dovrebbe esistere pi\u00f9 di una coppia di alleli per ogni gene; in realt\u00e0 ci\u00f2 \u00e8 possibile grazie alle mutazioni genetiche, che intervengono a modificare le caratteristiche di un allele gi\u00e0 esistente tramutandolo in una nuova versione, di poco differente dalla prima, dello stesso gene. Il contrario dell'allelia multipla \u00e8 la pleiotropia, definita come la capacit\u00e0 di un singolo gene di influenzare pi\u00f9 caratteri diversi; simile all'allelia multipla \u00e8 invece l'eredit\u00e0 poligenica, per la quale uno stesso carattere \u00e8 influenzato da pi\u00f9 alleli appartenenti per\u00f2 anche a geni diversi e non necessariamente allo stesso.\nCasi di allelia multipla.\nIl caso pi\u00f9 comune di allelia multipla riguarda i gruppi sanguigni. Questi sono determinati dal punto di vista fenotipico da speciali proteine di membrana dei globuli rossi, adoperate come sistema di riconoscimento e quindi di difesa da parte dell'organismo; ogni gruppo sanguigno possiede dunque delle particolari glicoproteine di membrana: la proteina A, la B, entrambe queste due (gruppo AB) o nessuna di esse (gruppo 0). \nIl gene che codifica, a livello genotipico, per queste proteine di membrana, chiamato I, \u00e8 sempre lo stesso, ma esiste in tre alleli diversi: IA, IB e i: nel primo caso comanda la produzione di glicoproteina A, nel secondo caso di B e nel terzo di nessuna proteina. Dalle nove combinazioni binarie dei tre alleli di questo gene derivano i 6 genotipi che si leggono pi\u00f9 sotto, ciascuno associato ad un particolare fenotipo secondo le leggi della dominanza e della codominanza:\n \nIn questa tabella sono rappresentati in grassetto i vari alleli e le loro combinazioni (genotipi), mentre in corsivo sono scritti i vari generi di glicoproteina che ne derivano, e di conseguenza i gruppi sanguigni; con il numero \"0\" si intende nessuna glicoproteina.\nUn altro caso di allelia multipla riguarda la colorazione degli occhi della \"Drosophila melanogaster\", detta comunemente moscerino della frutta. L'esemplare presentato nell'immagine a sinistra \u00e8 dotato di occhi composti a fenotipo rosso, ma esistono anche altre varie colorazioni: esse variano dal rosso al marrone al bianco, passando anche per l'eosina (una tonalit\u00e0 di rosa e un importante colorante biologico). \"Drosophila melanogaster\" presenta allelia multipla anche per altri caratteri, quali colorazione del corpo o forma e posizione delle ali; esso si \u00e8 rivelato quindi negli anni passati un organismo ottimo per gli studi genetici di questo tipo, proprio in virt\u00f9 della straordinaria variet\u00e0 dei suoi alleli.\nCome si verifica l'allelia multipla.\nL'allelia multipla \u00e8 un tipo particolare di mutazione genetica che modifica i geni in maniera piuttosto limitata e forma nuovi alleli degli stessi. Questo processo pu\u00f2 avvenire in pi\u00f9 modi diversi: pu\u00f2 essere causato infatti da diversi agenti mutageni, quali raggi gamma, radiazioni ionizzanti e composti chimici di varia specie (sostanze cancerogene). Il bersaglio degli agenti mutageni \u00e8 solitamente costituito dai cromosomi degli esseri viventi, e in particolare dalle loro catene di DNA: intervenendo a livello atomico o molecolare, essi possono essere in grado di modificare le strutture degli acidi nucleici, e dunque dei geni che di essi sono composti, facendoli diventare mutanti. \nSe l'allele colpito dalla mutazione \u00e8 quello selvatico, ovvero il pi\u00f9 comune e diffuso in natura, pu\u00f2 avvenire che si crei un nuovo allele ancora in grado di codificare per delle proteine strutturalmente simili a quelle normali e quindi funzionanti in maniera non troppo diversa da esse: in questo caso si ha l'allelia multipla, perch\u00e9 si \u00e8 formato un allele nuovo in soprannumero.\n&lt;br&gt; \nTalvolta capita che l'allele mutante sia letale, ovvero causa di morte: se non \u00e8 in grado di codificare per la sua proteina, infatti, l'organismo pu\u00f2 risentire della mancanza di essa e morire. Gli alleli letali dominanti sono solitamente un caso di allelia multipla: se l'unico altro allele esistente in natura fosse infatti recessivo rispetto a quello letale, non sopravviverebbe nessun essere vivente in grado di trasmettere alla prole il corredo genetico mortale. Esistono anche gli alleli letali recessivi, che si possono facilmente trasmettere alla progenie perch\u00e9 non si manifestano se non negli omozigoti; in questo caso l'allele mutante non deve necessariamente appartenere ad una serie multipla di alleli."}
{"id": "1109583", "revid": "81103", "url": "https://it.wikipedia.org/wiki?curid=1109583", "title": "Teorie di gauge su reticolo", "text": "In fisica, le teorie di gauge su reticolo rappresentano la formulazione delle teorie di gauge in cui l'usuale spaziotempo continuo viene discretizzato con un reticolo tipicamente ipercubico di punti. Le divergenze ultraviolette della teoria di campo sono in questo modo regolarizzate.\nSebbene nemmeno la regolarizzazione su reticolo sia in grado di fornire metodi in grado di risolvere molte teorie di gauge analiticamente, le teorie di gauge su reticolo hanno avuto un grandissimo sviluppo perch\u00e9 permettono lo studio delle interazioni forti in modo non perturbativo mediante simulazione al computer. Grazie a simulazioni su reticoli sempre pi\u00f9 grandi e con passo reticolare sempre pi\u00f9 piccolo, \u00e8 possibile ritrovare il comportamento delle teorie del continuum spazio-temporale.\nImportanti supercomputer per ricerche di questo genere sono stati quelli costruiti in Italia nell'ambito del progetto APE100.\nTrattazione teorica.\nNelle teorie di gauge su reticolo lo spaziotempo subisce una rotazione di Wick (cos\u00ec chiamata dal nome del fisico italiano Gian Carlo Wick , rendendolo discreto e rimpiazzandolo con un reticolo con uno spazio reticolare uguale ad formula_1. In alcuni casi, come nella QCD su reticolo della cromodinamica quantistica, in cui i campi fermionici sono definiti sui punti del reticolo, questo porta alla duplicazione dei fermioni, mentre questo non succede con i bosoni di gauge che sono definiti sulle connessioni (azione di Wilson-Ginsparg). Invece di un vettore potenziale come nel caso del continuum spazio-temporale, le variabili dei campi di gauge sono definite sui punti di connessione del reticolo e corrispondono al trasporto parallelo lungo il bordo che assume valori nel gruppo di Lie. .\nAzione di Yang-Mills.\nNella teoria quantistica di Yang-Mills, l'azione di Yang-Mills viene descritta usando su ogni placca in modo tale che il limite formula_2 formalmente d\u00e0 luogo all'azione originale nel continuum.\nPi\u00f9 precisamente, abbiamo un reticolo con vertici, bordi e superfici. Nella teoria su reticolo viene spesso usata una terminologia alternativa costituita da siti, connessioni e placche. Questo ricorda l'origine del campo nella fisica dello stato solido. Mentre ogni bordo pu\u00f2 non avere un orientamento intrinseco, per definire le variabili gauge si assegna un elemento di un gruppo di Lie compatto G ad ogni bordo dandogli un orientamento detto U. Fondamentalmente l'assegnazione per un bordo in un dato orientamento \u00e8 il gruppo inverso dell'assegnazione allo stesso bordo orientato al contrario. Analogamente le placche non hanno orientamento intrinseco, ma si pu\u00f2 dare loro un orientamento temporaneo per poter eseguire i calcoli. Data una rappresentazione irriducibile esatta \u03c1 di G, l'azione di Yang-Mills su reticolo \u00e8:\n(la somma su ogni sito del reticolo dei componenti reali del loop di Wilson). Quindi, \u03c7 \u00e8 il \"carattere\" (traccia) e la componente reale \u00e8 ridondante se accade che \u03c1 sia una rappresentazione reale o pseudoreale. Gli e1, ..., en sono gli \"n\" bordi dell'ansa di Wilson in sequenza. \nVi sono molteplici azioni di Yang-Mills su reticolo a seconda di quale loop di Wilson viene utilizzata nella formula sopra riportata. La pi\u00f9 semplice \u00e8 l'azione di Wilson 1\u00d71 in cui il loop di Wilson \u00e8 una placca e differisce dall'azione nel continuum perch\u00e9 l'azione continua \u00e8 proporzionale alla piccola spaziatura formula_1 del reticolo. \u00c8 possibile utilizzare loop di Wilson pi\u00f9 complicati per formare azioni in cui la differenza \u00e8 proporzionale a formula_5, il che consente di ottenere calcoli pi\u00f9 accurati. Queste sono note come azioni migliorate.\nCalcoli.\nPer calcolare una quantit\u00e0 (come la massa di una particella) in una teoria di gauge su reticolo, si potrebbe calcolare per ogni possibile valore di campo di gauge su ogni connessione e poi si potrebbe fare la media. In pratica ci\u00f2 \u00e8 impossibile e quindi viene usato il metodo Monte Carlo per calcolare la quantit\u00e0. Configurazioni casuali (valori dei campi di gauge) sono generate con \"probabilit\u00e0\" proporzionale a formula_6, dove formula_7 \u00e8 l'azione su reticolo per quella configurazione e formula_8 \u00e8 in relazione al reticolo intervallato formula_1. La quantit\u00e0 viene calcolata per ogni configurazione. Il valore reale della quantit\u00e0 \u00e8 quindi trovato prendendo la media del valore di un gran numero di configurazioni. Per trovare il valore della quantit\u00e0 nella teoria del continuum questo viene ripetuto per svariati valori di formula_1 ed estrapolato a formula_11 con calcoli che utilizzano algoritmi della dinamica molecolare o dell'insieme microcanonico.\nLa teoria di gauge su reticolo \u00e8 dunque un importante mezzo per la cromodinamica quantistica (QCD). La versione discontinua della QCD \u00e8 chiamata QCD su reticolo. Il confinamento del colore della QCD \u00e8 stato dimostrato nella simulazione di Monte Carlo. Il deconfinamento ad alte temperature porta alla formazione di un plasma di quark e gluoni. Inoltre \u00e8 stato dimostrato che essa corrisponde esattamente ai modelli a schiuma di spin a condizione che i soli loop di Wilson che compaiono nell'azione siano sopra le placche."}
{"id": "1109585", "revid": "123608886", "url": "https://it.wikipedia.org/wiki?curid=1109585", "title": "Alexis o il trattato della lotta vana", "text": "Alexis \u00e8 il primo romanzo della scrittrice francese Marguerite Yourcenar, pubblicato per la prima volta nel 1929. \u00c8 un romanzo epistolare scritto in prima persona. \u00c8 una lunga lettera di un musicista che dichiara la propria omosessualit\u00e0 alla moglie."}
{"id": "1109589", "revid": "1305772", "url": "https://it.wikipedia.org/wiki?curid=1109589", "title": "Zuccari", "text": ""}
{"id": "1109590", "revid": "1149807", "url": "https://it.wikipedia.org/wiki?curid=1109590", "title": "Jenna Elfman", "text": "Biografia.\nStudia danza presso la Los Angeles County High School for the Arts, e verso gli inizi degli anni novanta comincia a lavorare come ballerina professionista, che la porta a comparire nel 1990 nel videoclip di \"Halo\" dei Depeche Mode e nel 1993 in quello del brano \"Black Lodge\" degli Anthrax.\nI primi approcci con la recitazione avvengono con le partecipazioni, in piccoli ruoli, in serie televisive come \"Pappa e ciccia\" e \"NYPD - New York Police Department\". Dal 1997 al 2002 interpreta il ruolo di Dharma Finkelstein, protagonista insieme a Thomas Gibson della sitcom \"Dharma &amp; Greg\", ruolo che le vale un Golden Globe e tre nomination agli Emmy Awards.\nPer il cinema, ha lavorato nelle commedie \"Giovani, pazzi e svitati\", \"EdTV\" di Ron Howard, \"Tentazioni d'amore\" di e con Edward Norton e \"\". Dal 2009 al 2010 \u00e8 stata la protagonista della sitcom \"Incinta per caso\".\nVita privata.\nDal 1995 \u00e8 sposata con l'attore Bodhi Elfman, figlio del regista Richard Elfman e nipote del musicista Danny Elfman, e fa parte della chiesa di Scientology; dal marito ha avuto due figli, Story Elias (2007) ed Easton Quinn Monroe (2010). \u00c8 inoltre nipote del cantante Tony Butala.\nDoppiatrici italiane.\nNelle versioni in italiano delle opere in cui ha recitato, Jenna Elfman \u00e8 stata doppiata da:\nDa doppiatrice \u00e8 sostituita da:"}
{"id": "1109591", "revid": "75775", "url": "https://it.wikipedia.org/wiki?curid=1109591", "title": "Vita eterna", "text": ""}
{"id": "1109596", "revid": "287204", "url": "https://it.wikipedia.org/wiki?curid=1109596", "title": "Zuccaro", "text": ""}
{"id": "1109602", "revid": "2080079", "url": "https://it.wikipedia.org/wiki?curid=1109602", "title": "Cavallo di Frisia", "text": "Il cavallo di Frisia \u00e8 un ostacolo difensivo costituito da un telaio portatile, a volte un semplice ceppo di legno, coperto con lunghi chiodi in ferro o legno, ed eventualmente filo spinato.\nEtimologia.\nIl suo nome deriva dalla regione dei Paesi Bassi della Frisia dove furono usati per la prima volta verso la fine del XVI secolo per difendere la citt\u00e0 di Groninga dall'assalto della cavalleria spagnola. Per tale ragione i cavalli di Frisia sono chiamati in tedesco e nelle lingue scandinave \"cavalieri spagnoli\".\nIn epoca antica.\nLo scopo dei cavalli di Frisia era, originariamente, quello di fermare cariche di cavalleria, ma col tempo si sono rivelati efficaci anche contro la fanteria (precursori in un certo senso dei reticolati della Prima guerra mondiale) e nella difesa di capisaldi o piccole fortificazioni.\nTaluni ritengono che una prima forma di cavallo di Frisia fosse gi\u00e0 in uso presso i romani, costituita da grandi triboli, ovvero chiodi a quattro punte. La teoria sarebbe confermata dal ritrovamento di numerosi pali acuminati (detti valli) che suggeriscono una produzione in larga scala e la cui rastrematura della porzione centrale fa pensare a un'eventuale legatura di pi\u00f9 elementi. Si potrebbe trattare dell'\"ericius\", o \"riccio\", menzionato, ma non descritto, da Cesare e da Sallustio.\nXX secolo.\nUna moderna versione del cavallo di Frisia \u00e8 stata largamente utilizzata durante la seconda guerra mondiale da diversi eserciti. Si tratta di quello che in inglese e tedesco \u00e8 noto come \"porcospino ceco\" o riccio ceco, poich\u00e9 utilizzato per la prima volta alla vigilia della guerra dalla Cecoslovacchia a difesa del confine con la Germania nazista in funzione anticarro."}
{"id": "1109603", "revid": "138642", "url": "https://it.wikipedia.org/wiki?curid=1109603", "title": "Sindrome di Kugelberg-Welander", "text": ""}
{"id": "1109617", "revid": "1904508", "url": "https://it.wikipedia.org/wiki?curid=1109617", "title": "Maria Francesca di Savoia-Nemours", "text": "Biografia.\nNecessitando del supporto portoghese contro il nemico comune, la Spagna, re Luigi XIV di Francia combin\u00f2 un matrimonio tra Maria Francesca, appartenente ad un'importante famiglia della nobilt\u00e0 francese, con il nuovo re di Portogallo, Alfonso VI; era questi un giovane uomo dalla salute cagionevole, psicologicamente instabile e la cui parte sinistra era paralizzata.\nMaria Francesca part\u00ec da La Rochelle a bordo della \"Vend\u00f4me\". Una volta raggiunta Lisbona, dove si spos\u00f2 nel 1666, si trov\u00f2 per\u00f2 ben presto scontenta del suo destino, cos\u00ec foment\u00f2 una rivolta di palazzo che port\u00f2 alla fine del governo di Lu\u00eds de Vasconcelos e Sousa, 3\u00ba conte di Castelo Melhor.\nDal momento che la guerra di restaurazione portoghese era ancora in corso, il governo dell'incapace Alfonso VI era influenzato dai membri pi\u00f9 ambiziosi della nobilt\u00e0. Nel 1667, la regina Maria Francesca, assieme al fratello minore del re, l'infante Pietro, condusse una rivolta che costrinse il Re ad abdicare dai suoi poteri e a recarsi in esilio a Terceira, nelle Azzorre. Essa si ribell\u00f2 al marito grasso ed impotente e, dopo sedici mesi di matrimonio non consumato, ottenne l'annullamento.\nPochi mesi dopo Maria Francesca spos\u00f2 il principe Pietro, divenuto reggente per il fratello. Nel 1669 diede alla luce una figlia, Isabella Luisa di Braganza, principessa di Beira; la dinastia di Braganza si stava avviando verso l'estinzione e Pietro necessitava di un erede, ciononostante la moglie non era in grado di generare altri figli.\nAlla morte di Alfonso VI nel 1683, Pietro gli succedette sul trono come Pietro II e Maria Francesca divenne nuovamente regina, per morire nel dicembre dello stesso anno.\nVenne inizialmente sepolta nel convento delle francescane e poi, nel 1912, venne traslata nel Pantheon dei Braganza nelmonastero di S\u00e3o Vicente de Fora.\nDiscendenza.\nMaria Francesca e Pietro ebbero una figlia:"}
{"id": "1109619", "revid": "2191572", "url": "https://it.wikipedia.org/wiki?curid=1109619", "title": "Franco Trincale", "text": "Biografia.\nTrasferitosi a Milano nel dopoguerra si \u00e8 esibito per diversi anni nella zona del Duomo e dal 1992 in piazza San Babila con testi che facevano eco alle vicende di mani pulite, ed in seguito con le storie di personaggi politici dell'epoca, finch\u00e9 l'ordinanza comunale 5955 del 19 luglio 2002 (che vieta l'uso di amplificatori per \u00abmolestia alla cittadinanza e disturbo alle attivit\u00e0\u00bb) gli ha imposto la cessazione di questa attivit\u00e0. Questa ordinanza, secondo lo stesso Trincale, sembra sia stata emanata anche in virt\u00f9 di motivazioni di carattere politico.\nNelle sue ballate spesso si ispira a fatti di cronaca: nel 1969, ad esempio, incide su tre 45 giri la ballata \"Il ragazzo scomparso a Viareggio\", in cui racconta il caso Ermanno Lavorini (invitando i rapitori a ridare alla mamma l'adolescente), e due anni dopo, in \"La tragedia delle bambine rapite a Marsala\" racconta il triste episodio della morte delle tre bambine di Marsala, Antonella Valenti e le due sorelle Ninfa e Virginia Marchese; dello stesso periodo \u00e8 \"La tragedia di Milena\", sul caso di Milena Sutter.\nNel marzo 2002 il nome di Franco Trincale \u00e8 comparso in coda alla richiesta da parte di Silvio Berlusconi di trasferire da Milano il processo SME. Secondo quanto si pu\u00f2 leggere negli atti del processo, Trincale \u00ab\"si porta presso la piazza del Duomo conferisce settimana per vendere materiale diffamatorio, altres\u00ec arringando i numerosi presenti con ulteriori diffamatorie prospettazioni\"\u00bb.\nNel gennaio 2008 il cantastorie ha ottenuto dal secondo governo Prodi la concessione del vitalizio della legge Bacchelli per aver \"saputo utilizzare significativi elementi di cultura popolare legando il proprio lavoro artistico con la storia di movimenti sociali\". \nCarriera.\nL'arte di Franco Trincale proviene dalla nobile tradizione dei cantastorie siciliani, di cui \u00e8 rimasto uno degli ultimi epigoni. Le sue canzoni, come da tradizione, sono in massima parte ispirate a eventi di attualit\u00e0, tanto che lo stesso autore definisce la sua opera come \"giornalismo cantato\". Le sue esibizioni, inoltre, narrano di tematiche connesse alla denuncia delle ingiustizie sociali e dell'operato dei \"potenti\". Soggetto delle opere di Trincale, infatti, sono molto spesso i politici, tant'\u00e8 vero che, pressoch\u00e9 tutti gli uomini politici italiani pi\u00f9 importanti sono stati oggetto della sua satira nel corso degli ultimi decenni.\nTrincale, sin dagli inizi, \u00e8 stato vicino alle posizioni del movimento operaio e negli anni settanta si \u00e8 spesso esibito nelle fabbriche in occasione degli scioperi. Fu eletto \"Trovatore d'Italia\" alla Sagra dei Cantastorie del 1967 e del 1968, organizzate dall'Associazione Italiana Cantastorie Ambulanti (AICA). Il 7 dicembre 2008 il comune di Milano gli conferisce la Medaglia d'Oro di Benemerenza Civica come uno degli ultimi rappresentanti della tradizione siciliana di Cantastorie, ma anche di quello che lui stesso definisce il giornalismo cantato."}
{"id": "1109622", "revid": "159018", "url": "https://it.wikipedia.org/wiki?curid=1109622", "title": "Trincale", "text": ""}
{"id": "1109634", "revid": "110157", "url": "https://it.wikipedia.org/wiki?curid=1109634", "title": "Prva hrvatska nogometna liga 1998-1999", "text": "La Prva hrvatska nogometna liga 1998-1999, conosciuta anche come 1. HNL 1998-1999, \u00e8 stata l'ottava edizione della massima serie del campionato di calcio croato, disputata tra il 9 agosto 1998 e il 26 maggio 1999, e conclusa con la vittoria del Croazia Zagabria, al suo quinto titolo (nono in totale).\nCapocannoniere del torneo fu Jo\u0161ko Popovi\u0107 (HNK \u0160ibenik), con 21 reti.\nL'ultima giornata del campionato fu funestata dalle polemiche riguardo alla rete annullata all'88\u00ba minuto al giocatore del Admir Hasan\u010di\u0107 per un fuorigioco inesistente da parte dell'arbitro Alojzije \u0160upraha (su segnalazione del guardalinee Zoran Kre\u010dak) facendo cos\u00ec infuriare uno Stadio Cantrida stracolmo (22000 spettatori). Il titolo and\u00f2 cos\u00ec, per il quarto anno consecutivo, al che festeggi\u00f2 in uno Stadio Maksimir semivuoto (2000 spettatori). Forti i sospetti - certezze per i Fiumani - che i vertici della federazione abbiano cercato di far vincere i capitolini: \"Pobijedio je najkatoli\u010dkiji klub u dr\u017eavi\" (\"Ha vinto il club pi\u00f9 cattolico del paese\") fu il commento ricorrente in seguito all'esclamazione di Franjo Tu\u0111man \"Dio c'\u00e8!\". Tre anni dopo, nel 2002, verranno scoperti i documenti che riveleranno che Tu\u0111man (nel frattempo deceduto) ed i servizi segreti avevano fatto pressioni sulla terna arbitrale e pagato marchi tedeschi al (avversario del Rijeka all'ultima giornata di campionato) oltre che una promessa di favori arbitrali nella finale di coppa di Croazia che si sarebbe disputata pochi giorni dopo.\nFormula.\nLa formula era uguale a quella della stagione precedente: le 12 squadre disputarono una prima fase con un girone di andata e ritorno per un totale di 22 partite.\nVenne successivamente giocato un girone di play-off con le prime sei per determinare la vincente e le qualificate alle coppe e un girone di play-out con le rimanenti sei al termine del quale le ultime due classificate vennero retrocesse in 2.HNL.\nLe squadre qualificate alle coppe europee furono sei: le prime due alla UEFA Champions League 1999-2000, la terza e la vincitrice della coppa nazionale alla Coppa UEFA 1999-2000 e due ulteriori squadre alla Coppa Intertoto 1999.\nSquadre.\nIl ha disputato le ultime 8 partite interne allo \"\u0160portsko-rekreativni centar Stanko Vlaini\u0107-Dida\" di Slavonski Brod.\nPrima fase.\nClassifica.\nLegenda:\nNote:\nSeconda fase.\n Le squadre si portano in dote la met\u00e0 dei punti conquistati nella prima fase arrotondati per eccesso.\nClassifica.\nLegenda:\nNote:\nStatistiche.\nClassifica marcatori.\nFonte: hrnogomet.com e hns-cff.hr\nSquadra campione.\nFonte: worldfootball.net"}
{"id": "1109635", "revid": "33751", "url": "https://it.wikipedia.org/wiki?curid=1109635", "title": "Campionato europeo di calcio Under 21 2007", "text": ""}
{"id": "1109642", "revid": "1986316", "url": "https://it.wikipedia.org/wiki?curid=1109642", "title": "Methanosarcina barkeri", "text": "Il Methanosarcina barkeri \u00e8 un Archaebatterio responsabile della produzione di metano. Il \"ceppo Fusaro\" del \"M. barkeri\" fu isolato da campioni di fango presi dal Lago Fusaro presso Napoli. I \"Methanosarcina barkeri\" sono cocchi lobati. \n\u00c8 stato riscontrata la presenza del ceppo fusaro del \"Methanosarcina barkeri\" nel rumine del bestiame. In tale organo non \u00e8 presente l'ossigeno e, pertanto, il \"M. barkeri\" \u00e8 classificato come un anaerobo estremo. I prodotti del batterio consistono in una percentuale fino al 35% di metano e 65% di anidride carbonica. \nNel \"Methanosarcina barkeri\" \u00e8 stato scoperto un nuovo amminoacido, la pirrolisina, il quale \u00e8 geneticamente codificato da una sequenza nucleotidica che normalmente blocca la traduzione del codone di stop nel mRNA\u2014a. Ma durante l'assemblaggio di alcune proteine, i ricercatori hanno trovato cellule che, ignorando il codone di stop, incorporano la pirrolisina e continuano a sintetizzare proteine."}
{"id": "1109656", "revid": "138642", "url": "https://it.wikipedia.org/wiki?curid=1109656", "title": "Sindrome di McCune-Albright", "text": ""}
{"id": "1109668", "revid": "438678", "url": "https://it.wikipedia.org/wiki?curid=1109668", "title": "Tentazioni d'amore", "text": "Tentazioni d'amore (\"Keeping the Faith\") \u00e8 un film commedia romantica del 2000, diretto da Edward Norton, all'esordio nella regia cinematografica.\nTrama.\nA New York, tre amici d'infanzia, Jake, Brian e Anna, si sono persi di vista dopo che la famiglia di Anna si \u00e8 trasferita in California per lavoro. Gli anni passano, e Brian \u00e8 diventato un prete cattolico molto amato dai suoi fedeli e Jake un rabbino anticonformista e affascinante, che deve accasarsi per poter aspirare al ruolo di rabbino-capo della sua comunit\u00e0; il ritorno in citt\u00e0 di Anna, divenuta nel frattempo una rampante donna d'affari, scombussoler\u00e0 la loro esistenza facendola uscire da percorsi gi\u00e0 tracciati.\nBrian e Jake, infatti, si scopriranno perdutamente innamorati di lei, mettendo in seria discussione le loro scelte di vita."}
{"id": "1109676", "revid": "28592", "url": "https://it.wikipedia.org/wiki?curid=1109676", "title": "Mu\u1e25ammad", "text": ""}
{"id": "1109677", "revid": "219110", "url": "https://it.wikipedia.org/wiki?curid=1109677", "title": "ATI Radeon X1000 series", "text": "Il R520 \u00e8 il core grafico principale della famiglia di schede video Radeon X1000, sviluppato da ATI Technologies e prodotto da TSMC con processo poduttivo a 90 nm.\nEsso \u00e8 basato su una nuova microarchitettura che sostituisce quella del core grafico R300 ed \u00e8 il primo prodotto ATI con il supporto allo shader model 3.0. La famiglia Radeon X1000 \u00e8 stata presentata il 5 ottobre 2005. Il successore della famiglia di GPU R500 \u00e8 R600. Questa serie di schede grafiche era in competizione con la Nvidia GeForce 7\u00aa serie.\nCaratteristiche.\nLa caratteristica principale della microarchitettura R520 \u00e8 l'adozione di un \"Ultra Threaded Dispatch Processor\". Questo ha permesso ad ATI di aumentare l'efficienza del core, con la possibilit\u00e0 di gestire un numero molto elevato di unit\u00e0 di elaborazione. Questo \"Dispatch Processor\" divide gli shader in thread di 16 pixel e ne distribuisce 128 ad ogni blocco di 4 pixel pipeline. Quando un blocco finisce l'elaborazione perch\u00e9 ha completato un task o perch\u00e9 aspetta altri dati, il \"Dispatch Processor\" gli assegna un altro task da completare, con il risultato di un utilizzo efficiente delle unit\u00e0 shader, in teoria. Vista la quantit\u00e0 di thread assegnati ad ogni blocco, ATI ha creato un grande registro \"general purpose\" che \u00e8 capace di sostenere connessioni ad alta velocit\u00e0 in lettura e scrittura contemporaneamente verso ogni gruppo di shader. Esso fornisce una memoria temporanea affinch\u00e9 le pipeline abbiano a disposizione tutti i dati di cui hanno bisogno.\nIl secondo cambiamento maggiore risiede nel controller di memoria, denominato \"Ring Bus\", questo nuovo sistema evita che si creino colli di bottiglia nella gestione della memoria. Il controller, \u00e8 posto al centro ma i vari client possono ottenere i dati direttamente senza che questi debbano ritornare al memory controller. Il funzionamento pu\u00f2 essere riassunto cos\u00ec: un client richiede al memory controller dei dati presenti nella memoria; quest'ultimo stabilisce quale sia la memoria DRAM che pu\u00f2 eseguire questa richiesta, e invia il comando. Il dato richiesto parte dalla memoria DRAM individuata, spostandosi lungo il bus ring sino a giungere al ring stop pi\u00f9 vicino al client che ha eseguito quella richiesta. Questo nuovo memory controller \u00e8 ampio internamente 512 bit ed esternamente 256 bit, come la precedente microarchittetura. Il memory controller opera quindi con la stessa ampiezza di banda di quello previsto per le soluzioni R480, ma ha connessioni dirette con i chip DRAM a 32bit per ciascun chip memoria montato sulla scheda, rispetto ad un approccio con 4 canali a 64bit di ampiezza, che gestiscono ciascuno 2 chip memoria.\nVarianti.\nRadeon X1300 - X1550.\nQueste schede rappresentano la fascia pi\u00f9 economica della serie X1000 e sono basate sul core RV515. Il chip presenta 4 texture units, 4 ROPs, 4 pixel shaders e 2 vertex shaders, similmente alle vecchie Radeon X300 e X600. Queste schede inoltre hanno un basso consumo energetico e le loro dimensioni ridotte le rendono adatte per l'uso nei sistemi compatti.\nRadeon X1600.\nQuesta scheda rappresenta la fascia media della serie X1000 ed \u00e8 basata sul core RV530. Il chip presenta 4 texture units, 4 ROPs, 12 pixel shaders e 5 vertex shaders, \u00e8 stata concepita per sostituire la serie X600 e X700.\nRadeon X1650.\nQuesta serie presenta due core differenti l'RV535 e l'RV560. Il primo ha dato vita alla Radeon X1650 Pro, che non \u00e8 altro che il core RV530 ma con l'uso del processo produttivo a 80 nm, mentre il secondo ha dato vita alla Radeon X1650 XT, il core RV560 \u00e8 una versione depotenziata del core RV570 che appartiene alla linea X1950 Pro.\nRadeon X1800.\nQuesta scheda rappresenta la fascia alta della serie X1000, basata sul core R520.\nRadeon X1900 - X1950.\nLa serie X1900 \u00e8 basata sul core R580. Esso costituisce il cuore della Radeon X1900 XT e XTX e a differenza del core R520, che presenta 16 pixel shader, esso ne ha 48, mentre per la serie X1950 abbiamo due core l'R580+ e l'RV570. Il primo appartiene alla X1950 XTX che aggiunge di nuovo il supporto alle memorie GDDR4, mentre il secondo crea le Radeon X1950 Pro e GT che possiedono 36 pixel shader.\nCrossfire.\nLe schede di fascia media e alta della serie X1000 supportano la funzione \"CrossFire dual VPU\", per migliorare le prestazioni rendering con due schede video. Le X1600 fanno uso del cosiddetto \"software Crossfire\" ovvero la trasmissione e lo scambio dati grazie alla funzione Full Duplex dello Slot PCI-Express. Le schede X1800XT e X1900XTX, X1950XTX necessitano ancora di una scheda slave e una master con interfaccia proprietaria per ricomporre l'immagine. La serie X1950PRO (RV570) prodotta nel tardo 2006 offre per prima la possibilit\u00e0 di collegare le GPU tramite due ponticelli appositi a 12bit, in maniera simile allo SLI di Nvidia."}
{"id": "1109683", "revid": "110157", "url": "https://it.wikipedia.org/wiki?curid=1109683", "title": "Prva hrvatska nogometna liga 1997-1998", "text": "La Prva hrvatska nogometna liga 1997-1998, conosciuta anche come 1. HNL 1997-1998, \u00e8 stata la settima edizione della massima serie del campionato di calcio croato, disputata tra il 3 agosto 1997 e il 10 maggio 1998, e conclusa con la vittoria del Croazia Zagabria, al suo quarto titolo (ottavo in totale).\nCapocannoniere del torneo fu Mate Baturina (NK Zagabria), con 18 reti.\nStagione.\nIl numero delle squadre partecipanti pass\u00f2 dalle 16 di quella precedente alle 12 di quella attuale che disputarono una prima fase con un girone di andata e ritorno per un totale di 22 partite.\nVenne successivamente giocato un girone di play-off con le prime sei per determinare la vincente e le qualificate alle coppe e un girone di play-out con le rimanenti sei al termine del quale l'ultima venne retrocessa in 2.HNL mentre la penultima spareggi\u00f2 con la seconda classificata della seconda serie.\nLe squadre qualificate alle coppe europee furono cinque: la vincente alla UEFA Champions League 1998-1999, la seconda e la terza alla Coppa UEFA 1998-1999, la vincitrice della coppa nazionale alla Coppa delle Coppe 1998-1999 e un'ulteriore squadra alla Coppa Intertoto 1998.\nPrima fase.\nClassifica.\nLegenda:\nNote:\nSeconda fase.\n Le squadre si portano in dote la met\u00e0 dei punti conquistati nella prima fase arrotondati per eccesso.\nClassifica.\nLegenda:\nNote:\nQualificazione per la 1. liga 1998-1999.\nIl (penultimo in Prva liga) incontra in gara unica il (secondo in Druga liga) e vince 2-1, rimanendo cos\u00ec in massima serie.\nStatistiche.\nClassifica marcatori.\nFonte: hrnogomet.com e hns-cff.hr\nSquadra campione.\nFonte: worldfootball.net"}
{"id": "1109688", "revid": "174925", "url": "https://it.wikipedia.org/wiki?curid=1109688", "title": "Gallia Lugdunensis", "text": ""}
{"id": "1109691", "revid": "889336", "url": "https://it.wikipedia.org/wiki?curid=1109691", "title": "Itchan Kala", "text": "L'Itchan Kala \u00e8 quella parte murata della citt\u00e0 di Khiva (Uzbekistan) in cui ebbe sede il governo dei Khan di Kh\u012bwa, che dal XVII secolo si attribuirono il titolo pi\u00f9 magniloquente di \"Shah\".\nA partire dal 1990 \u00e8 stata inserita dall'UNESCO tra i Patrimoni dell'umanit\u00e0.\nLa citt\u00e0 vecchia contiene oltre 50 monumenti storici e 250 vecchie abitazioni, per la maggior parte risalenti al XVIII e XIX secolo. La Moschea-cattedrale (detta anche \"Moschea del Venerd\u00ec\"), ad esempio, venne edificata nel X secolo e ricostruita nel 1788-89, mantenendo ben 112 colonne risalenti alla vecchia versione.\nLa caratteristica pi\u00f9 spettacolare dell'Itchan Kala \u00e8 costituita dalle sue mura in mattoni e dalle quattro porte situate sui lati della fortezza rettangolare. Le fondamenta delle mura risalgono al decimo secolo, ma le mura odierne, di circa 10 metri d'altezza, vennero erette nel tardo XVII secolo, ed in seguito restaurate."}
{"id": "1109694", "revid": "599013", "url": "https://it.wikipedia.org/wiki?curid=1109694", "title": "Marcus Camby", "text": "Carriera.\nNella stagione 1995-96, grazie ad un campionato strepitoso, vince il premio di Giocatore dell'Anno, con la maglia di UMass. Nel 1996 viene chiamato con il numero 2 dai Toronto Raptors nel Draft NBA. Rester\u00e0 nella franchigia canadese fino al 1998, quando viene ceduto ai New York Knicks di Patrick Ewing, coi quali giocher\u00e0 anche la finale del 1999. Nel 2002 va ai Denver Nuggets. Con la maglia dei Nuggets, nonostante i continui infortuni, ha avuto nel 2006-07 la miglior stagione della carriera, culminata con la vittoria del NBA Defensive Player of the Year Award.\nNell'estate 2008 viene ceduto ai Los Angeles Clippers in cambio di una seconda scelta futura al draft. Il 16 febbraio 2010 viene invece scambiato ai Portland Trail Blazers per Steve Blake e Travis Outlaw. Dopo una parentesi di un anno presso gli Houston Rockets, tramite una \"sign and trade\", viene scambiato ai Knicks per Toney Douglas, Josh Harrellson, Jerome Jordan e due seconde scelte. Il 10 luglio 2013 viene ceduto ai Toronto Raptors insieme a Steve Novak, Quentin Richardson, una prima e due seconde scelte future in cambio di Andrea Bargnani. I Raptors lo tagliano subito e, in data 29 luglio 2013, Camby decide di ritornare agli Houston Rockets."}
{"id": "1109696", "revid": "1718925", "url": "https://it.wikipedia.org/wiki?curid=1109696", "title": "Paolo Torrisi", "text": "Biografia.\nTorresan sal\u00ec per la prima volta agli onori delle cronache a otto anni, quando fu invitato insieme alla sua classe al varo della \"Leonardo da Vinci\" dopo aver scritto una lettera al \"padrone\" della nave esprimendo il desiderio di poterla vedere da vicino. Inizi\u00f2 a lavorare come attore a dieci anni, interpretando un ruolo minore in un adattamento televisivo dell'operetta \"Il paese dei campanelli\" diretto da Vito Molinari e trasmesso sul Programma Nazionale. Alcuni mesi dopo si esib\u00ec come \"bimbo prodigio\" nell'ambito dell'Expo 1961. Nel corso di tutto il decennio ottenne una certa popolarit\u00e0, recitando in una gran quantit\u00e0 di film televisivi, sceneggiati e radiodrammi in ruoli che spaziavano dal generico al protagonista. Nel 1962 apparve anche in un episodio di \"Chi sar\u00e0?\", serie di spot sulle sottilette Kraft trasmessa dal programma televisivo \"Carosello\", mentre nel 1964 partecip\u00f2 alla rivista musicale \"C'era una volta la fiaba\", scritta da Vittorio Metz e diretta da Beppe Recchia, interpretando Pinocchio ragazzo. In questo periodo incise anche un EP su 45 giri con la Meazzi Edizioni Discografiche (sotto l'etichetta Baby Record) intitolato \"Occhio al traffico Maurizio\", in cui recita \"La strada\" e \"Quando vado in bicicletta\", due pezzi scritti da Hilde Toselli.\nTorresan recit\u00f2 anche in tre spettacoli teatrali. Nel 1962 partecip\u00f2 alla prima europea di \"Una ghirlanda a Sant'Erasmo\" di Thornton Wilder diretta da Maner Lualdi. Due anni dopo, sotto la direzione di Mario Ferrero, interpret\u00f2 Molosso nell\"'Andromaca\" messa in scena al Teatro greco di Siracusa, venendo elogiato dalla critica. Ulteriori elogi ricevette al suo terzo e ultimo spettacolo, un adattamento de \"La passeggiata della domenica\" di Georges Michel ad opera di Dario Fo, messo in scena nel 1967 dalla Compagnia stabile di Palazzo Durini.\nA 19 anni, dopo essersi diplomato al liceo Padre Gemelli di Milano, esord\u00ec come doppiatore dando voce al personaggio di Pierre nel primo doppiaggio italiano del film anime \"Il gatto con gli stivali\" (1969). Dopo essere apparso per l'ultima volta su schermo nella miniserie del 1973 \"Tre camerati\", tratta dal romanzo di Erich Maria Remarque e diretta da Lyda C. Ripandelli, Torresan si dedic\u00f2 esclusivamente al doppiaggio. Nel 1975 entr\u00f2 a far parte del cast della neonata Coop. ADC, dove ricopr\u00ec da subito ruoli rilevanti: diede infatti voce al protagonista della serie animata \"Gris\u00f9 il draghetto\" e doppi\u00f2 Johnny Whitaker in \"Tre nipoti e un maggiordomo\". Nei decenni successivi lavor\u00f2, anche come direttore del doppiaggio, pressoch\u00e9 in tutte le societ\u00e0 di doppiaggio milanesi, utilizzando lo pseudonimo di Paolo Torrisi. Raggiunse la fama come voce italiana di Son Goku da adulto nelle serie TV anime \"Dragon Ball\", \"Dragon Ball Z\" e \"Dragon Ball GT\" e nei ridoppiaggi dei relativi film, occupandosi anche di dirigere il doppiaggio di tali opere presso la Merak Film. Doppi\u00f2 anche molti altri personaggi, soprattutto in serie anime, tra cui Arin in \"Danguard\", Andrea in \"Kiss Me Licia\" e Mowgli ne \"Il libro della giungla\".\nEsercit\u00f2 occasionalmente anche la professione di dialoghista, ad esempio per le serie animate \"Alvin rock 'n' roll\" e \"La leggenda di Biancaneve\" e per i ridoppiaggi dei film di \"Dragon Ball\".\nMor\u00ec all'et\u00e0 di 55 anni all'ospedale San Raffaele di Milano per complicazioni dovute a un'ostruzione delle vie biliari. La notizia della sua scomparsa fu resa pubblica solo a funerali avvenuti."}
{"id": "1109698", "revid": "599013", "url": "https://it.wikipedia.org/wiki?curid=1109698", "title": "V\u00e1gner Rog\u00e9rio Nunes", "text": "Caratteristiche tecniche.\nGiocava come centrocampista offensivo: destro naturale, dotato di una buona tecnica, era abile nel fornire assist ai compagni e anche nel marcare gli avversari. Grazie alla sua versatilit\u00e0 poteva ricoprire pi\u00f9 ruoli; per esempio, gioc\u00f2 talvolta come difensore laterale.\nCarriera.\nClub.\nFiglio di Z\u00e9 Rubens, ex giocatore del Noroeste negli anni settanta, inizi\u00f2 a giocare a calcio nel settore giovanile dell'Arapongas. Lasci\u00f2 poi lo Stato del Paran\u00e1 per passare al Paulista, squadra di San Paolo. Disput\u00f2 4 stagioni nel Campionato Paulista con il club, prima di trasferirsi all'Uni\u00e3o S\u00e3o Jo\u00e3o, con cui esord\u00ec in massima serie nazionale nel corso del campionato di calcio brasiliano 1993. Alla sua prima stagione nel \"Brasileir\u00e3o\" ottenne 13 presenze; alla seconda gioc\u00f2 21 partite, con 3 reti.\nNel 1995 fu ceduto al Santos, dove indoss\u00f2 la maglia numero 7: con la squadra guidata da Cabralzinho contribu\u00ec al secondo posto in campionato. Venne richiesto dall'allenatore Zden\u011bk Zeman per il centrocampo della , che lo ingaggi\u00f2 nella stagione 1997-1998 per 8 miliardi di lire. Dopo sole 11 presenze nell'estate successiva viene ceduto in prestito al Vasco de Gama, con cui esord\u00ec il 12 aprile 1998 contro il Madureira, nel Campionato Carioca.\nDisput\u00f2 anche 12 gare nel campionato nazionale con il Vasco, con cui vinse la Coppa Libertadores 1998, prima di essere mandato nuovamente in prestito dalla Roma al San Paolo. Venne poi ceduto a titolo definitivo al club spagnolo del Celta Vigo: con la formazione celeste gioc\u00f2 4 stagioni, e in tre di queste gioc\u00f2 in Coppa UEFA (8 presenze nel primo anno, 3 nel secondo e 2 nel terzo) e, nell'annata 2003-2004, partecip\u00f2 alla Champions League (5 presenze e 1 gol); in ambito nazionale fu sempre impiegato con continuit\u00e0; nel 2005 torn\u00f2 in Brasile, all'Atl\u00e9tico Mineiro (gennaio-marzo 2005), prima di ritirarsi per via di un'artrosi curata in modo scorretto.\nNazionale.\nHa collezionato 2 presenze con la maglia della Nazionale brasiliana, entrambe nel maggio 2001 in Giappone: la prima, non ufficiale, in amichevole contro il Tokyo Verdy, e la seconda nella Confederations Cup contro il ."}
{"id": "1109700", "revid": "287204", "url": "https://it.wikipedia.org/wiki?curid=1109700", "title": "All Set", "text": "All Set \u00e8 il quinto album della punk band Buzzcocks."}
{"id": "1109704", "revid": "1898155", "url": "https://it.wikipedia.org/wiki?curid=1109704", "title": "Elette 1956-1957", "text": "Il campionato Elette 1956-1957 ha rappresentato la trentacinquesima edizione del massimo campionato italiano di pallacanestro.\nLe squadre di Serie A rimangono 12 e si incontrano in un girone all'italiana con partite d'andata e ritorno. La prima in classifica vince lo scudetto e le ultime due retrocedono direttamente. Viene abolito il pareggio e la sconfitta da questa stagione vale un punto.\nLa Simmenthal Milano (ex Borletti) vince il suo decimo scudetto ed \u00e8 la prima squadra italiana a conquistare la stella. \u00c8 anche la prima ad acquisire il diritto alla partecipazione alla Coppa dei Campioni. Al secondo posto si classifica la campione uscente Minganti Bologna, al terzo la Moto Morini Bologna."}
{"id": "1109705", "revid": "2167671", "url": "https://it.wikipedia.org/wiki?curid=1109705", "title": "Luigi Giusti", "text": "\u00c8 spesso confuso con lo zio Girolamo (Alvise) Giusti (1703 \u2013 ?), anch'egli librettista.\nBiografia.\nLuigi (o Alvise come compare in alcuni manoscritti dell'epoca) Giusti nacque da Pietro in una famiglia decaduta dell'alta borghesia veneziana (i cosiddetti cittadini).\nDella sua giovinezza si sa poco. Di certo ricevette un'ottima educazione di stampo umanistico sotto la guida di Domenico Lazzarini, docente di letteratura greca e latina all'universit\u00e0 di Padova.\nIn seguito svolse l'attivit\u00e0 di letterato presso la corte asburgica a Milano.\n\u00c8 noto soprattutto per il libretto \"Motezuma\", basato sulla storia della conquista del Messico da parte di Hern\u00e1n Cort\u00e9s, che fu musicato nel 1733 da Antonio Vivaldi.\nNel 1741 spos\u00f2 la letterata Francesca Manzoni, che lo lasci\u00f2 vedovo, due anni dopo, dando alla luce la loro secondogenita.\nFu ospite di Giuseppe Candido Agudio nel suo palazzo di Malgrate posto sul lungolago di Lecco"}
{"id": "1109708", "revid": "40858", "url": "https://it.wikipedia.org/wiki?curid=1109708", "title": "Shader model", "text": ""}
{"id": "1109710", "revid": "1924342", "url": "https://it.wikipedia.org/wiki?curid=1109710", "title": "Free Bird", "text": "Free Bird (indicato alle volte anche come Freebird) \u00e8 un brano musicale del gruppo southern rock Lynyrd Skynyrd, contenuto nell'album \"Pronounced Leh-Nerd Skin-Nerd\", pubblicato nel 1973 su etichetta MCA Records.\nLa canzone \u00e8 stata inclusa nella classifica \"500 Songs that Shaped Rock and Roll\" della Rock and Roll Hall of Fame, e alla posizione numero 193 nella lista delle 500 migliori canzoni di sempre redatta dalla rivista \"Rolling Stone\". Nel 2009, \u00e8 stata nominata la ventiseiesima migliore canzone hard rock di tutti i tempi da VH1.\nDescrizione.\nIl brano, dalla durata di circa 9 minuti, \u00e8 caratterizzato dai versi in slide e da uno dei pi\u00f9 lunghi assoli nella storia del rock. Scritto da Ronnie Van Zant e da Allen Collins, rispettivamente frontman del gruppo e chitarrista, il pezzo \u00e8 uno dei pi\u00f9 famosi del rock. \u00c8 dedicato alla scomparsa di Duane Allman, chitarrista della The Allman Brothers Band al quale i chitarristi dei Lynyrd Skynyrd, primo fra tutti Gary Rossington, si ispirarono in numerose occasioni.\nNelle esibizioni dal vivo, il brano si caratterizza per l'inconfondibile sound delle tre chitarre e per la durata, che spesso durante gli spettacoli pu\u00f2 superare i 14 minuti.\nLa canzone \u00e8 suddivisa sostanzialmente in due parti. La prima, della durata di circa 5 minuti \u00e8 lenta, cantata e (originariamente) accompagnata dal pianoforte. La seconda, di circa 4 minuti, \u00e8 conosciuta per essere una lunga cavalcata chitarristica.\nIl brano \u00e8 diventato un classico clich\u00e9 del rock, ovvero viene spesso richiesta come \"bis\" al termine della scaletta di un concerto. Nello specifico, \u00e8 diventata consuetudine che gli spettatori richiedano a gran voce \"Free Bird\" a dispetto dell'artista o del genere musicale dello stesso. Il fenomeno inizi\u00f2 negli anni settanta con \"Whipping Post\" dei The Allman Brothers Band, che veniva richiesta dal pubblico in maniera simile. Un episodio relativo a questa scherzosa tradizione accadde anche durante il celebre concerto acustico dei Nirvana a MTV Unplugged dove uno spettatore url\u00f2: \"\u00abFree Bird!\u00bb\" in risposta alla domanda di Kurt Cobain su quale pezzo il pubblico volesse che il gruppo suonasse. La band rispose ironicamente accennando \"Sweet Home Alabama\", un altro famoso brano dei Lynyrd Skynyrd.\nOrigine e storia.\nSecondo quanto affermato dal chitarrista Gary Rossington, per due anni dopo che Allen Collins scrisse gli accordi del pezzo, il cantante Ronnie Van Zant insistette sul fatto che era impossibile per lui creare una melodia che si accordasse agli stessi in quanto c'erano troppi cambi di accordi nella canzone. Quando per\u00f2 Collins un giorno suon\u00f2 la sequenza degli accordi in studio, Van Zant gli chiese di ripeterli, e poi scrisse di getto la melodia e il testo in appena tre o quattro minuti. L'assolo di chitarra posto in conclusione del brano fu aggiunto per dare un po' di riposo a Van Zant durante i concerti, dato che la band suonava dal vivo molto spesso all'epoca. Poco tempo dopo, il pianista e roadie della band Billy Powell scrisse un'introduzione al pezzo; dopo averla ascoltata, il gruppo decise di includerla nella canzone come tocco finale e chiesero a Powell di unirsi a loro in veste di tastierista.\nLa ragazza di Allen Collins, Kathy, sua futura moglie, un giorno gli aveva detto: \"\u00abIf I leave here tomorrow, would you still remember me?\u00bb\" (\"Se ti lasciassi domani, ti ricorderesti ancora di me?\"). Collins prese nota della domanda che divenne quindi la strofa iniziale di \"Free Bird\"."}
{"id": "1109711", "revid": "110157", "url": "https://it.wikipedia.org/wiki?curid=1109711", "title": "Prva hrvatska nogometna liga 2005-2006", "text": "La Prva hrvatska nogometna liga 2005-2006, conosciuta anche come Prva HNL O\u017eujsko 2005-2006 per motivi di sponsorizzazione, \u00e8 stata la quindicesima edizione della massima serie del campionato di calcio croato, disputata tra il 23 luglio 2005 e il 13 maggio 2006, e conclusa con la vittoria della Dinamo Zagabria, al suo ottavo titolo (dodicesimo in totale).\nCapocannoniere del torneo fu Ivan Bo\u0161njak (Dinamo Zagabria), con 22 reti.\nFormula.\nLa formula del torneo fu la stessa della stagione precedente. Le squadre partecipanti furono dodici e disputarono una prima fase di andata e ritorno per un totale di 22 partite.\nLe prime sei disputarono i play-off per il titolo e l'ammissione alle coppe europee mentre le ultime sei i play-out al termine dei quali l'ultima fu retrocessa e la penultima spareggi\u00f2 con la seconda della 2.HNL. In questa fase vennero mantenuti i punti conquistati nella prima parte del torneo.\nLe squadre qualificate alle coppe europee furono quattro: la vincente alla UEFA Champions League 2006-2007, la seconda e la vincitrice della coppa nazionale alla Coppa UEFA 2006-2007 e un'ulteriore squadra alla Coppa Intertoto 2006.\nPrima fase.\nClassifica.\nLegenda:\nNote:\nSeconda fase.\n Le squadre mantengono i punti conquistati nella prima fase.\nClassifica.\nLegenda:\nNote:\nSpareggio.\nLo spareggio tra il (11\u00ba in Prva liga) e il (2\u00ba in Druga liga) non si disputa in quanto quest'ultimo non ottiene la licenza dalla federazione, consentendo cos\u00ec al Me\u0111imurje la partecipazione alla edizione successiva del torneo.\nStatistiche.\nClassifica marcatori.\nFonte: hrnogomet.com e hns-cff.hr\nSquadra campione.\nFonte: worldfootball.net"}
{"id": "1109717", "revid": "72396", "url": "https://it.wikipedia.org/wiki?curid=1109717", "title": "Alicanto", "text": "L'alicanto \u00e8 una figura mitologica della mitologia cilena, un uccello notturno che si dice abiti nel deserto di Atacama. \nHa la particolarit\u00e0 di nutrirsi esclusivamente di oro e argento; questa alimentazione lo renderebbe incapace di volare ma farebbe risplendere le sue ali di riflessi dorati.\nLa leggenda narrava che i minatori che, vedendo la sua luce nella notte, l'avessero seguito di nascosto avrebbero infatti trovato l'oro. Tuttavia, se l'alicanto si fosse accorto di essere seguito, avrebbe condotto i suoi pedinatori in luoghi molto pericolosi per poi spegnere la luce delle sue ali, lasciando gli sventurati al buio e condannandoli quasi certamente a cadere in un crepaccio."}
{"id": "1109718", "revid": "287204", "url": "https://it.wikipedia.org/wiki?curid=1109718", "title": "Alessandri", "text": "Quella degli Alessandri \u00e8 un'antica famiglia fiorentina. La casata \u00e8 ancora vivente e possiede il titolo nobiliare di conte.\nStoria familiare.\nSi origin\u00f2 da un ramo degli Albizi, con i fratelli Alessandro e Bartolomeo. Non sappiamo le precise ragioni che portarono alla separazione: questa pu\u00f2 forse essere dovuta al fatto che, anche senza veri e propri contrasti insanabili, gli Alessandri volessero prendere le distanze dai loro parenti che stavano diventando troppo ricchi e potenti e che avevano ottenuto lo scomodo titolo di \"magnati\", fatto che limitava la loro vita economica e politica. \nNel 1372 assunsero il cognome Alessandri ed uscirono dalla consorteria degli Albizzi, al fine di non incorrere nella esclusione dai pubblici uffici a cui veniva condannata tale famiglia. \nSi iscrissero all'Arte della Lana e durante il Tumulto dei Ciompi si schierarono contro Michele di Lando ed i Ciompi, per cui ebbero il loro palazzo messo a fuoco e saccheggiato.\nTornata la tranquillit\u00e0 familiare, l'essersi divisi dagli Albizi giov\u00f2 loro quando questi vennero esiliati da Cosimo de' Medici, per la strenua opposizione di Rinaldo degli Albizi. Una di loro, Ginevra di Niccol\u00f2, venne data in sposa al figlio prediletto di Cosimo, Giovanni, ma la coppia ebbe un figlio che mor\u00ec in tenera et\u00e0 e Giovanni stesso per\u00ec nel 1463 a quarantadue anni, dieci anni dopo essersi sposato.\nPossedettero anche il Castello di Vincigliata, (detto \"La Torre\"), con molti terreni circostanti. Il castello era stato smantellato dai Pisani capitanati da Giovanni Acuto ed era ridotto ad un cumulo di rovine: gli Alessandri lo tennero fino al 1827.\nPer la chiesa del castello Alessandro degli Alessandri aveva dato l'incarico a Filippo Lippi di dipingere la pala dei \"San Lorenzo in trono fra i Santi Cosma e Damiano\", detta appunto \"Pala Alessandri\".\nIn tutto, la famiglia ebbe 23 priori e dieci gonfalonieri di giustizia. Nel 1439 l'imperatore bizantino Giovanni VIII Paleologo, venuto in citt\u00e0 per il Concilio di Firenze, concesse alla famiglia il titolo di conti, che venne poi confermato nel Cinquecento da Papa Leone X e nel 1844 da Papa Gregorio XVI.\nStemma.\nLo stemma familiare presenta un montone (richiamo all'attivit\u00e0 di lanieri) con due teste (richiamo ai due fratelli che diedero origine alla casata)."}
{"id": "1109726", "revid": "1543377", "url": "https://it.wikipedia.org/wiki?curid=1109726", "title": "Federazione calcistica dei Paesi Bassi", "text": "Koninklijke Nederlandse Voetbal Bond (in italiano \"Reale federazione calcistica dei Paesi Bassi\"), anche nota con l'acronimo KNVB, \u00e8 l'organo di governo del calcio nei Paesi Bassi.\nA essa afferisce l'organizzazione dell'attivit\u00e0 della Nazionale (impropriamente chiamata \"olandese\") e della Coppa nazionale e, sotto la sua giurisdizione, si svolgono i campionati nazionali organizzati dalle varie Leghe calcistiche del Paese.\nLa sede della KNVB \u00e8 a Zeist, nella provincia di Utrecht.\nStoria.\nLa KNVB fu fondata l'8 dicembre 1889. I prodromi di quella che fu l'attuale federazione fu la NVAB (\"Nederlandse Voetbal en Atletiek Bond\", \"Federazione Atletico-Calcistica dei Paesi Bassi\"), nata nel 1889 per iniziativa di Pim Mulier, manager dell'Haarlemse Football Club, oggi noto come Koninklijke Haarlemse Football Club (pi\u00f9 familiarmente noto come Haarlem F.C.), la pi\u00f9 antica societ\u00e0 calcistica dei Paesi Bassi, fondata ad Haarlem nel 1879.\nA fondare la federazione furono 10 club. A parte il citato Haarlemse F.C., gli altri membri originari furono il Voetbalvereniging Rotterdam, il Rotterdamsche Cricket- en Football Club \"Concordia\" e il Rotterdamsche Cricket- en Football Club \"Olympia\", di Rotterdam; il Delftsche Football Club di Delft; l'Haarlemsche Football Club \"Excelsior\" (anch'esso di Haarlem); l'Haagsche Voetbal-Vereniging dell'Aia; il Voetbal-Vereniging \"Amsterdam\", l'Amsterdamsche Sportclub e l'Amsterdamsche Football Club R.A.P., di Amsterdam.\nGi\u00e0 fin dal 1895 la federazione smise di regolamentare attivit\u00e0 diverse dal calcio, e quindi la denominazione divenne \"Nederlandse Voetbalbond\" (\"Federazione calcistica dei Paesi Bassi\") o \"NVB\". Nel 1929, quarant'anni dopo la fondazione, la Corona olandese diede il patrocinio alla NVB che cos\u00ec aggiunse alla sua denominazione anche l'aggettivo di \"Reale\" (Koninklijke), assumendo l'acronimo attuale KNVB.\nCompetizioni sotto la giurisdizione della KNVB.\nLa federazione sovrintende al corretto svolgimento, disciplina ed eventualmente organizza le seguenti competizioni ufficiali nazionali a livello di club:\nOrganizzazione territoriale della KNVB.\nOltre alla sede nazionale di Zeist, la KNVB \u00e8 presente sul territorio in unit\u00e0 amministrative chiamate \"distretti\", i quali hanno giurisdizione sui campionati locali, regionali e giovanili, nonch\u00e9 quelli femminili.\nI distretti periferici sono:"}
{"id": "1109727", "revid": "124894848", "url": "https://it.wikipedia.org/wiki?curid=1109727", "title": "Valeggio sul Mincio", "text": "Valeggio sul Mincio (\"Val\u00e9s sul M\u00e8ns\" in dialetto locale, \"Val\u00e9so sul Menso\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nTerritorio.\nValeggio dista 27 chilometri da Verona (rispetto al capoluogo \u00e8 in posizione sud-ovest) ed \u00e8 attraversato dal primo tratto del fiume Mincio, il principale emissario del lago di Garda, situato alcuni chilometri pi\u00f9 a nord.\nConfina a nord con Peschiera del Garda e Castelnuovo del Garda, a est con Sona, Sommacampagna e Villafranca di Verona, a sud-est con Mozzecane e sud e a ovest con i comuni mantovani di Roverbella, Marmirolo, Volta Mantovana, Monzambano e Ponti sul Mincio.\nL'area comunale, di 63,96\u00a0km\u00b2, si estende dalle colline moreniche del lago di Garda a nord fino al confine meridionale con il Mantovano e la Bassa Veronese.\n\u00c8 attraversato anche dal canale Virgilio e dalla Seriola Prevaldesca (XVI secolo, ad opera della Repubblica di Venezia); rispettivamente alla destra e alla sinistra idrografica del Mincio, due canali irrigui che nascono dal Mincio in corrispondenza dello sbarramento artificiale nella frazione di Salionze (circa 6\u00a0km a nord del capoluogo).\nClima.\nValeggio sul Mincio gode di un tipico clima temperato umido dell'alta pianura padana e delle medie latitudini. Come nel resto della pianura circostante, gli inverni sono moderatamente rigidi, poco piovosi e con giornate di nebbia; le estati sono calde ed afose nei mesi di luglio e agosto, con temperature che possono salire oltre i 35\u00ba e precipitazioni a carattere temporalesco; le primavere e gli autunni sono generalmente piovosi. In primavera e in autunno il clima \u00e8 pi\u00f9 mite e pi\u00f9 umido.\nOrigini del nome.\nValeggio significherebbe \"luogo pianeggiante\", anche se la tradizione riferisce il toponimo a Vale dium, \"Valle degli dei\".\nStoria.\nStoria antica.\nNella valle del Mincio sono stati rinvenuti un importante insediamento dell'et\u00e0 del bronzo (un villaggio palafitticolo venuto alla luce durante i lavori di canalizzazione del Mincio nel 1955-56 presso l'Isolone della Prevaldesca che ha consentito la raccolta di 16.000 reperti), alcune sepolture e altri reperti risalenti all'et\u00e0 del ferro (rinvenuti presso Borghetto, nel 1933 fu trovata un'urna metallica della prima et\u00e0 del ferro) e alcuni reperti databili alla civilt\u00e0 etrusca (ornamenti e gioielli trovati nella valle del Mincio). Una grande necropoli celtica, ancora in parte sepolta sotto l'odierno abitato, attesterebbe la presenza di quella popolazione tra il IV secolo a.C. ed il I secolo d.C. Nella necropoli (rinvenuta nel 1984) sono stati scoperti anche reperti e monumenti marmorei funebri di epoca romana, nonch\u00e9 tracce di raccordi viari colleganti il guado sul fiume con le strade consolari.\nStoria medievale.\nLa nascita dei centri urbani di Valeggio e Borghetto \u00e8 attribuibile al periodo longobardo, poich\u00e9 gli stessi toponimi deriverebbero rispettivamente da \"luogo pianeggiante\" e da \"insediamento fortificato\".\nTra la fine del X secolo e l'inizio dell'XI, il territorio valeggiano appartenne al Regno di Germania. La pieve di San Pietro fu eretta in quel periodo. Nel XII secolo sorse il monastero di Santa Maria sulle rive del Mincio, che diventer\u00e0 precettoria dell'ordine dei Cavalieri templari.\nLe grandi fortificazioni medievali che caratterizzano il paesaggio valeggiano, ovvero il castello scaligero, il ponte visconteo e la linea difensiva del Serraglio furono edificate fra il XIII secolo e il XIV secolo.\nNel 1405 Valeggio divenne parte della Repubblica di Venezia, perdendo nel tempo quel ruolo strategico di presidio militare di confine che aveva svolto nei secoli precedenti. Si trasform\u00f2 in un fiorente centro agricolo e molitorio oltre che in un importante mercato dei bachi da seta.\nStoria contemporanea.\nDopo la campagna d'Italia e la conseguente caduta della Repubblica di Venezia con il trattato di Campoformio, Valeggio entr\u00f2 a far parte del Dipartimento del Benaco della Repubblica Cisalpina. A seguito dell'ulteriore espansione dell'impero francese sotto Napoleone, negli anni successivi fece parte della Repubblica Italiana e quindi del nuovo Regno d'Italia.\nCon la caduta di Napoleone, il Congresso di Vienna stabil\u00ec che Valeggio entrasse nel Regno Lombardo Veneto, dipendenza dell'Impero austriaco.\nDurante l'epoca risorgimentale Valeggio fu al centro delle battaglie della Prima, della Seconda e della terza guerra di indipendenza che portarono alla creazione del Regno d'Italia.\nNel corso della Seconda guerra mondiale fu bombardato il Monte di Borghetto (4 dicembre 1944, l'obiettivo era il ponte visconteo); il 14 febbraio 1944 durante un duello aereo cadde un velivolo B-17 americano in localit\u00e0 Vanoni-Remelli provocando la morte del pilota (Harold Arthur Bond Jr) e di un civile (oltre a un ferito con ustioni) intento al lavoro nei campi nei pressi di un canale irriguo.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono , ovvero il 13,72% della popolazione. Di seguito sono riportati i gruppi pi\u00f9 consistenti:\nCultura.\nMusica.\nA Valeggio \u00e8 nata la celebre cantante Ivana Spagna.\nCinema.\nNel 1953 Luchino Visconti ha girato a Valeggio alcune scene del film \"Senso\" fra cui quella della battaglia di Custoza.\nGeografia antropica.\nValeggio presenta la seguenti localit\u00e0:\nEconomia.\nL'economia si basa soprattutto sull'agricoltura, ma sono presenti anche attivit\u00e0 artigiane ed industriali. Nel dopoguerra si \u00e8 rinforzata l'attivit\u00e0 turistica, con una massiccia presenza di ristoranti che hanno come prodotto gastronomico di punta il tortellino di Valeggio sul Mincio.\nValeggio \u00e8 parte dell'area di produzione vinicola del Bianco di Custoza e del Bardolino. Sul suo territorio sono sempre pi\u00f9 presenti cantine vinicole e pastifici artigiani che sfruttano il nome dei prodotti della zona.\nInfrastrutture e trasporti.\nLa stazione di Valeggio sul Mincio e la fermata di Salionze sorgevano lungo la ferrovia Mantova-Peschiera, attiva fra il 1934 e il 1967.\nIl comune \u00e8 attraversato dalla SR249 che lo collega a nord al lago di Garda e a sud con la provincia di Mantova.\n\u00c8 collocato a met\u00e0 strada fra due importanti arterie autostradali italiane: l'autostrada Serenissima, con uscita Peschiera (10\u00a0km) e l'Autobrennero, con uscita Nogarole Rocca (15\u00a0km)."}
{"id": "1109728", "revid": "63760", "url": "https://it.wikipedia.org/wiki?curid=1109728", "title": "Guimbri", "text": ""}
{"id": "1109729", "revid": "180559", "url": "https://it.wikipedia.org/wiki?curid=1109729", "title": "Serie A 1956-1957 (pallacanestro femminile)", "text": "Il campionato di pallacanestro femminile 1956-1957 \u00e8 stato il ventiseiesimo organizzato in Italia.\nIn Serie A, otto squadre si incontrano in un girone all'italiana con partite d'andata e ritorno. La prima classificata vince lo scudetto e per quest'anno nessuna squadra retrocede per permettere l'allargamento a dieci squadre. Viene abolito il pareggio e la sconfitta vale un punto.\nLa Ginnastica Triestina vince il secondo titolo consecutivo, davanti all'Udinese e all'Omsa Faenza."}
{"id": "1109731", "revid": "298055", "url": "https://it.wikipedia.org/wiki?curid=1109731", "title": "Pollo alle prugne", "text": "Pollo alle prugne, \u00e8 il titolo di un romanzo a fumetti, scritto e disegnato da Marjane Satrapi. Il libro \u00e8 uscito per la prima volta in Francia nel 2004 con il titolo \"Poulet aux prunes\" per la casa editrice L'Association.\nTrama.\nLa vicenda, ricca di digressioni e analessi, si svolge durante il novembre 1958, in Iran. Protagonista \u00e8 \"Nasser Ali Khan\", un famosissimo suonatore di tar, che decide di lasciarsi morire dopo che la moglie, adirata, rompe il suo prezioso strumento musicale. \nDietro il suo dolore in realt\u00e0 si cela la frustrazione di un matrimonio forzato e di una storia d'amore delusa nonch\u00e9 la nostalgia per una societ\u00e0 scomparsa.\nAltri media.\nIn Francia il 26 ottobre 2011 usc\u00ec il lungometraggio (non d'animazione) tratto dalla graphic novel, scritto e diretto dalla stessa Satrapi e da Vincent Paronnaud, gi\u00e0 presentato alla 68\u00aa Mostra del Cinema di Venezia. "}
{"id": "1109732", "revid": "38120", "url": "https://it.wikipedia.org/wiki?curid=1109732", "title": "Rog\u00e9rio V\u00e1gner", "text": ""}
{"id": "1109733", "revid": "38120", "url": "https://it.wikipedia.org/wiki?curid=1109733", "title": "Rogerio Vagner", "text": ""}
{"id": "1109734", "revid": "38120", "url": "https://it.wikipedia.org/wiki?curid=1109734", "title": "Rogerio Nunes Vagner", "text": ""}
{"id": "1109735", "revid": "38120", "url": "https://it.wikipedia.org/wiki?curid=1109735", "title": "Rog\u00e9rio Nunes V\u00e1gner", "text": ""}
{"id": "1109747", "revid": "2104733", "url": "https://it.wikipedia.org/wiki?curid=1109747", "title": "Bachelorette", "text": "Bachelorette \u00e8 una canzone della cantante islandese Bj\u00f6rk. \u00c8 il secondo singolo pubblicato dall'album \"Homogenic\" del 1997.\nDescrizione.\nIl testo di \"Bachelorette\" \u00e8 stato scritto dal poeta islandese Sj\u00f3n, mentre la musica \u00e8 stata composta da Bj\u00f6rk.\nIn occasione del Bj\u00f6rk Orkestral, serie di concerti del 2021 in cui ha celebrato la sua carriera, Bj\u00f6rk ha parlato della canzone, fornendo non soltanto l'interpretazione della storia, ma inserendola anche in un trittico all'interno del quale rappresenterebbe l'adolescenza \u2014 insieme a \"Human Behaviour\" (l'infanzia) e a \"Isobel\" (l'adolescenza):\nVideo musicale.\nIl video di questa canzone, diretto da Michel Gondry, ha avuto una nomination nel 1998 come Miglior Video Musicale. Nel video la cantante \u00e8 presentata come una scrittrice di successo che ha trovato un libro sepolto in un giardino che ha iniziato a scriversi da solo. Seguendo le indicazioni del libro, si reca a Chicago, dove durante un incontro con un editore si innamora di lui, e diventa una scrittrice molto famosa. Ma il rapporto tra i due si deteriora e loro si separano, cos\u00ec le parole del libro si cancellano e le persone si trasformano in piante. Parte del video \u00e8 girato come una rappresentazione nella rappresentazione.\nCover.\nDella canzone \u00e8 stata realizzata una cover da parte del cantante turco M\u00fcsl\u00fcm G\u00fcrses, dal cantante gothic Voltaire e dal cantautore britannico Nick Mulvey."}
{"id": "1109759", "revid": "287204", "url": "https://it.wikipedia.org/wiki?curid=1109759", "title": "Ereditariet\u00e0 autosomica dominante", "text": ""}
{"id": "1109761", "revid": "78273", "url": "https://it.wikipedia.org/wiki?curid=1109761", "title": "Tetraonidi", "text": ""}
{"id": "1109767", "revid": "1199508", "url": "https://it.wikipedia.org/wiki?curid=1109767", "title": "Alfredo Petrucci", "text": "Biografia.\nPetrucci si laure\u00f2 a Napoli in Lettere e Filosofia, entrando nella carriera delle Antichit\u00e0 e Belle Arti. Nel 1912 lavor\u00f2 ad Ancona, poi a Siena e a Bari; nel 1922 si trasfer\u00ec a Roma, dove rimase fino alla morte. Nel 1923 entr\u00f2 come primo segretario nel Gabinetto Nazionale delle Stampe, di cui sarebbe diventato direttore nel 1940. Nel 1924 organizz\u00f2 nella capitale, a Palazzo Salviati, una mostra di artisti pugliesi, che fece conoscere, tra gli altri, lo stesso Petrucci, il quale vi espose le sue due pi\u00f9 note acqueforti: \"Beethoven\" e \"Leopardi\". Nel 1954 venne collocato a riposo con la qualifica di conservatore onorario dello stesso Gabinetto Nazionale delle Stampe. \n\u00c8 scomparso nel 1969 a 81 anni.\nOpere.\nPetrucci ha pubblicato molti libri e saggi. Particolarmente importanti sono i volumi dedicati all'incisione italiana, e cio\u00e8 \"Il Quattrocento\" (1945), \"Il Cinquecento\" (1964) e \"L'Ottocento\" (1941). Ad essi va aggiunto almeno \"Gli incisori italiani all'estero\" (1958). \nFondamentale \u00e8 il volume \"Cattedrali di Puglia\", pi\u00f9 volte ristampato, dal 1960 in poi, nel quale Petrucci, ponendo l'accento sugli elementi autoctoni della regione, sgombra il campo da errori e pregiudizi, mentre postumo \u00e8 apparso \"Pernix Apulia\" (1971). \nIn ambito letterario, Petrucci ha dato alle stampe romanzi (\"La luce che non si spegne\", 1921, e \"Le parole per tutte le ore\", 1930), raccolte di novelle (\"La povera vita\", 1914, \"Romanzo di una primavera\", 1945) e sillogi di poesia (\"Esitazione della sera\", 1951). Non mancano dei testi destinati ai giovani, come \"Fra terra e cielo\" e \"Arcobaleno\", editi dalla SEI di Torino, rispettivamente, nel 1953 e nel 1955. \nPetrucci ha inoltre pubblicato saggi sulle principali riviste, come la \u201cNuova Antologia\u201d, ha collaborato al \"Dizionario biografico degli Italiani\" della Treccani e al quotidiano romano \u201cIl Messaggero\u201d.\nCome artista, ha realizzato centinaia di acqueforti e puntesecche; le sue opere si trovano in numerosi musei, in Italia come all'estero. \nAl centro della sua produzione c'\u00e8 un vivo amore per la bellezza, espresso in vario modo, mentre tra i temi spicca la nostalgia per la sua terra natale, rivista attraverso il filtro della memoria. La raccolta di novelle \"La povera vita\", di recente ristampata, \u00e8 in assoluto la prima ambientata nel Gargano.\nPorta il suo nome la biblioteca comunale di San Nicandro Garganico. Nella Biblioteca Provinciale di Foggia si conserva un ricco fondo documentario, contenente tra l'altro lettere di importanti personaggi del Novecento italiano."}
{"id": "1109770", "revid": "599013", "url": "https://it.wikipedia.org/wiki?curid=1109770", "title": "Vagner", "text": ""}
{"id": "1109771", "revid": "110157", "url": "https://it.wikipedia.org/wiki?curid=1109771", "title": "Chiesa della Santissima Trinit\u00e0 (Arezzo)", "text": "La chiesa della Santissima Trinit\u00e0 \u00e8 un luogo di culto cattolico del centro storico di Arezzo, situato lungo via Garibaldi, gi\u00e0 \"via Sacra\", in posizione prospiciente piazza del Popolo. Il luogo di culto e i locali annessi sono sede dell'Arciconfraternita della Misericordia di Arezzo, motivo per cui la chiesa \u00e8 anche detta della Misericordia.\nStoria.\nNel 1315, il vescovo di Arezzo Guido Tarlati approva la nascita di una confraternita di Misericordia che, nel 1348, spostata la sua sede lungo la via Sacra, costru\u00ec a sue spese una chiesa dedicata alla Trinit\u00e0 e adornata, esternamente, da un affresco con lo stesso soggetto, opera di Spinello Aretino; per la chiesa, tra il 1485 e il 1486, Andrea della Robbia realizz\u00f2 la \"Santissima Trinit\u00e0 tra i Santi Bernardo e Donato\" in seguito spostato nella cappella della Madonna del Conforto nella cattedrale.\nNel 1521, Pietro di Subisso realizz\u00f2 per la chiesa della Trinit\u00e0 un nuovo altare su disegno di Guillaume de Marcillat, in seguito spostato nella chiesa della Madonna del Duomo. Nella seconda met\u00e0 dello stesso secolo, Giorgio Vasari realizz\u00f2 il gonfalone della confraternita, poi collocato nella chiesa.\nNel 1732 la chiesa venne radicalmente restaurata in stile barocco su progetto di Pier Antonio Tosi; nel 1792 la confraternita si trasferisce nella chiesa di San Sebastiano, per poi tornare in quella della Trinit\u00e0 nel 1847.\nDescrizione.\nArte e architettura.\nIl semplice esterno della chiesa \u00e8 caratterizzato dalla facciata a capanna, affiancata da due corpi di fabbrica pi\u00f9 bassi facenti parte del complesso della Misericordia. In corrispondenza della chiesa, al centro, si apre un unico portale in pietra con timpano triangolare poggiante su due mensole, ciascuna delle quali \u00e8 sorretta da una parasta ionica. La porta lignea \u00e8 riccamente decorata con intagli e risale al 1672. In alto, vi \u00e8 una finestra rettangolare, con cornice lapidea scolpita. La facciata termina con un semplice timpano triangolare sormontato da una croce in ferro battuto.\nL'interno della chiesa \u00e8 a navata unica di tre campate, quella centrale, pi\u00f9 estesa, coperta con volta a vela e quelle alle due estremit\u00e0 con volta a cupola ribassata; la ricca decorazione in stucco venne eseguita nel 1733 da Bernardo Sproni; a ridosso della parete fondale, vi \u00e8 l'altare maggiore in stucco, al centro della cui ancona si trova un \"Crocifisso\" ligneo del XIV secolo. In corrispondenza della campata mediana, si trovano due altari laterali contrapposti, per i quali, tra il 1738 e il 1741, Giuseppe Berti realizz\u00f2 due tele raffiguranti la \"Pentecoste\" (altare di sinistra) e il \"Transito di San Giuseppe\". In controfacciata, si trova una cantoria, mentre due pi\u00f9 piccole sono poste ai lati del presbiterio.\nSulla parete di sinistra della prima campata, \u00e8 conservato il \"recto\" (il \"verso\" \u00e8 al Museo statale d'arte medievale e moderna) dello stendardo dipinto da Giorgio Vasari nel 1572 e raffigurante la \"Santissima Trinit\u00e0 tra santi\". Sulla parete opposta \u00e8 un \"Noli me tangere\" di Alessandro Allori, firmato e datato 1584. I tondi con \"Profeti\" sono di Tommaso Redi (1726), mentre di Giuseppe Berti sono le due tele raffiguranti la \"Pentecoste\" e il \"Transito di san Giuseppe\", datate tra il 1738 e il 1741.\nOrgano a canne.\nSulla cantoria di destra del presbiterio, si trova l'antico organo a canne, di autore ignoto di scuola toscana, gi\u00e0 esistente nel 1868 ed originariamente collocato sulla cantoria opposta.\nLo strumento \u00e8 a trasmissione integralmente meccanica e dispone di una consolle a finestra con un'unica tastiera di 45 note con prima ottava scavezza e pedaliera a leggio scavezza di 9 note costantemente unita al manuale. I registri sono azionati da pomelli disposti verticalmente su unica fila alla destra della tastiera, con \"Tiratutti\" del ripieno anch'esso a pomello. La cassa incornicia la mostra, composta da 19 canne di principale disposte a cuspide unica con ali laterali, con bocche \"a mitria\" non allineate."}
{"id": "1109772", "revid": "76963", "url": "https://it.wikipedia.org/wiki?curid=1109772", "title": "Emilia Pardo Baz\u00e1n", "text": "Per il suo sostegno ai diritti delle donne \u00e8 ritenuta una precorritrice del femminismo. Rivendic\u00f2 l'istruzione delle donne come un diritto fondamentale, che difese per una parte importante della sua attivit\u00e0 pubblica. Tra le sue opere letterarie, una delle pi\u00f9 famose \u00e8 il romanzo \"Signorotti di Galizia\" (1886-1887).\nBiografia.\nInfanzia ed istruzione.\nEmilia Pardo Baz\u00e1n, appartenente ad una nobile famiglia galiziana, era figlia unica del conte pontificio di Pardo-Baz\u00e1n, Jos\u00e9 Mar\u00eda Pardo-Baz\u00e1n y Mosquera e Amalia Mar\u00eda de la R\u00faa-Figueroa y Somoza. Suo padre, convinto dell'importanza dei diritti delle donne, le offr\u00ec la migliore educazione possibile, stimolando il suo amore per la letteratura. All'et\u00e0 di nove anni Emilia mostrava gi\u00e0 un grande interesse verso la scrittura, coltivato anche grazie alla biblioteca paterna che le permise di avere accesso ad una grande variet\u00e0 di letture.\nRiferendosi a quel periodo, ha rivelato che i suoi libri preferiti da bambina erano il \"Don Chisciotte\", la \"Bibbia\" e l\"Iliade\". Nella casa della Coru\u00f1a lesse, precocemente, \"La conquista del Messico\" di Antonio de Sol\u00eds e le \"Vite parallele\" di Plutarco; anche i libri sulla rivoluzione francese la affascinavano molto. Durante l'inverno, quando si spostava a Madrid con la famiglia, Emilia frequentava un collegio francese che la introdusse alle opere letterarie di Fontaine e Racine - molto utili, dati i suoi frequenti viaggi in Francia, sia per entrare in contatto con il mondo letterario europeo dell'epoca, sia per conoscere e confrontarsi con autori famosi del periodo come Victor Hugo. A dodici anni la famiglia decise di rimanere a La Coru\u00f1a anche durante l'inverno ed Emilia incominci\u00f2 a studiare con professori privati. Non segu\u00ec la moda dell'epoca che imponeva alle ragazze di studiare musica ed economia domestica: ricevette, invece, una formazione amplia, focalizzata sugli studi umanistici e sulle lingue straniere, che le permise di imparare a parlare fluentemente il francese, l'inglese e il tedesco. Secondo i dettami dell'epoca, le fu proibito frequentare l'universit\u00e0: per seguire le scoperte scientifiche e filosofiche si affid\u00f2 quindi ad amici del padre e ai libri.\nMatrimonio e gli inizi come scrittrice.\nSi spos\u00f2 a 16 anni con Jos\u00e9 Quiroga y P\u00e9rez Deza, ragazzo di 19 anni, studente di diritto e anche lui appartenente ad una famiglia nobile. La loro relazione era ben vista dalle famiglie di entrambi e le nozze vennero celebrate nel 1868 a Meir\u00e1s, seguite da un viaggio in Spagna. La coppia non si separ\u00f2 dalla famiglia di lei e durante gli anni vissero con i genitori di Emilia, viaggiando anche per l'Europa.\nNel 1869, quando il padre Jos\u00e9 Pardo fu eletto \"Diputado a Cortes\" (un anno dopo la rivoluzione che trasform\u00f2 l'Inghilterra in una monarchia parlamentare), Emilia e suo marito si trasferirono a Madrid. Finito il suo mandato, i quattro cominciano un viaggio di vari mesi per la Francia e l'Italia. Emilia pubblic\u00f2 i resoconti di questo viaggio nel diario \"El Imparcial,\" raccolti poi in seguito in uno dei suoi libri di viaggi \"Por la Europa cat\u00f3lica\" (1901): con essi, denunci\u00f2 la necessit\u00e0 dell'europeizzazione della Spagna, consigliando di viaggiare almeno una volta l'anno come metodo educativo.\nSecondo le documentazioni dell'epoca, suo marito Jos\u00e9 Quiroga era un uomo tranquillo e riservato. La coppia manteneva un buon equilibrio: lei sosteneva i suoi studi di legge, mentre lui valorizzava gli interessi intellettuali della sua sposa. Dopo otto anni di matrimonio ebbero nel 1876 il loro primo figlio, Jaime; in seguito nacquero Blanca nel 1879 e Carmen nel 1881. Negli anni seguenti la situazione matrimoniale peggior\u00f2 sia a causa degli impegni intellettuali e letterari di lei, che per motivi personali. Si separarono nel 1884, con una separazione amichevole; egli si ritir\u00f2 a vivere nelle sue propriet\u00e0 terriere galiziane e lei continu\u00f2 con la sua attivit\u00e0 di scrittrice a Madrid ed in Galizia. Lui continu\u00f2 a seguire con interesse la carriera della Baz\u00e1n, e in alcune occasioni ha organizzato delle cerimonie in suo onore in Galizia. Alla morte dell'ex coniuge, nel 1912, la scrittrice osserv\u00f2 un lutto rigoroso durato un anno.\n\u00c8 datata 1876 la prima opera scritta e conosciuta della Baz\u00e1n, dal titolo \"Estudio cr\u00edtico de las obras del padre Feijoo\". Si tratta di un saggio su un intellettuale galiziano del diciottesimo secolo, ammirato profondamente dalla scrittrice per le sue idee femministe \"avant la lettre\". Con questo saggio vinse un premio, battendo il confronto con Concepci\u00f3n Arenal. Sempre lo stesso anno pubblic\u00f2 il suo primo libro di poesie, \"Jaime\", dedicato a suo figlio appena nato, a cura di Francisco Giner de los R\u00edos.\nIl suo primo romanzo, \"Pascual L\u00f3pez, autobiograf\u00eda de un estudiante de medicina\", usc\u00ec nel 1879 sulla Revista de Espa\u00f1a: si tratta di un romanzo romantico e allo stesso tempo realista, ambientato a Santiago de Compostela. Il lavoro \u00e8 influenzato dalle opere di Pedro Antonio de Alarc\u00f3n e Juan Valera, tuttavia \u00e8 da considerare come un'opera a s\u00e9 stante, ancora lontana dalla direzione creativa che Baz\u00e1n maturer\u00e0 in seguito. Il successo del romanzo la porter\u00e0 a seguire quella direzione, pubblicando nel 1881 \"Un viaje de novios\", sul matrimonio imprudente di una giovane donna, unica figlia di un piccolo borghese, con un uomo pi\u00f9 anziano: un'opera ibrida, dove si mescolano elementi puramente realisti con altri propri del saggio teorico e con molteplici descrizioni di paesaggi e personaggi, ripresi da Balzac e Daudet, e che annunciano il suo futuro interesse per il naturalismo.\nTempo dopo inizi\u00f2 una relazione amorosa con Benito P\u00e9rez Gald\u00f3s, anche lui culture del naturalismo, con il quale aveva mantenuto in precedenza una relazione letteraria. La conferma di questa relazione, che durer\u00e0 pi\u00f9 di vent'anni, e i dettagli legati ad essa verranno rivelati a partire dal 1970 con la pubblicazione di 32 lettere inedite di Emilia a Benito. Secondo Bravo-Villasante \u00e8 possibile che la corrispondenza con Benito fosse iniziata nel 1881. Da questa loro corrispondenza inedita si deduce che la loro amicizia letteraria port\u00f2 ad una intimit\u00e0 amorosa duratura, non priva di sorprese a causa delle relazioni sporadiche con alcuni giovani come Narc\u00eds Oller o L\u00e1zaro Galdiano. Nella relazione tra Benito ed Emilia ci furono anche momenti di crisi quando lei ebbe un'avventura amorosa con L\u00e1zaro Galdiano, che lei stessa defin\u00ec come un fallo momentaneo dei sentimenti frutto di circostanze impreviste. Lo scrittore soffr\u00ec molto a causa di questo suo tradimento, che venne descritto in due suoi romanzi \"La inc\u00f3gnita\" e \"Realidad\", e che descrisse anche lei in \"Colpo di sole\". La loro relazione \u00e8 stata caratterizzata da una grande ammirazione reciproca, e la corrispondenza rivela una grande amicizia ed una grande intimit\u00e0 letteraria e amorosa.\n\"La questione palpitante\" e il Naturalismo.\nPardo Baz\u00e1n guarda con ammirazione al naturalismo francese, ma allo stesso tempo difende la letteratura spagnola e il suo carattere \"castizo\" (tipico della Castiglia), che considera come una vera e propria forma di realismo. Si potrebbe considerare quest'opera come \"naturalista\", ma alcuni studiosi credono pi\u00f9 importante il fatto che la scrittrice abbia introdotto in Spagna il dibattito sulle proposte di \u00c9mile Zola, attraverso i suoi saggi di divulgazione giornalistica.\nNel 1882 inizi\u00f2, nella rivista La \u00c9poca, la pubblicazione a capitoli di una serie di articoli su \u00c9mile Zola e il romanzo sperimentale, riuniti in seguito nel volume \"La questione palpitante\" (1883), che renderanno la scrittrice una delle principali sostenitrici del naturalismo in Spagna. Nell'opera, contenente un prologo di Clar\u00edn, difende il realismo \"alla spagnola\" dei suoi contemporanei Gald\u00f3s e Pereda e, nonostante le sue idee fossero gi\u00e0 state pubblicate anteriormente a capitoli, il libro caus\u00f2 un grande scandalo.\nL'opera venne considerata come un testo immorale di una donna sposata e rispettabile sulla letteratura francese, considerata atea e pornografica. In realt\u00e0, anche se veniva criticato il naturalismo, veniva difeso il valore letterario di Zola e per questo Baz\u00e1n venne equiparata allo stile ateo e provocatorio dello scrittore.\nIl libro provoc\u00f2 una vera e propria rivolta e ricevette numerosi attacchi, essendo considerato come un manifesto in favore della pornografia francese e della letteratura atea, in aggiunta al fatto di essere stato scritto da una donna. I difensori della religione e della morale trovarono terreno fertile per gli attacchi, supportati anche da alcune persone che erano sue amiche ed ammiratrici, come Marcelino Men\u00e9ndez Pelayo.\nIl marito \"terrorizzato\" - come descrivono alcune sue biografie - dagli attacchi ricevuti, le chiese di lasciare la scrittura. Egli aveva il terrore che la moglie venisse identificata con il personaggio femminile coraggioso e rivoluzionario del suo romanzo \"La Tribuna\". Emilia si rifiut\u00f2 e part\u00ec per un viaggio in Italia, e, una volta tornata, decise di non vivere pi\u00f9 insieme a lui. Grazie allo scandalo ci fu un incremento delle vendite del libro. Dalla Francia Zola accolse positivamente il testo e si mostr\u00f2 sorpreso nello scoprire che l'autrice era una donna.\nIl saggio \"La questione palpitante\" e il romanzo \"La Tribuna\" furono le origini della sua fama di scrittrice ribelle e provocatrice.\nSecondo l'articolo di Brian J. Dendle, il naturalismo della Pardo Baz\u00e1n \u00e8 influenzato dalle teorie di tardo diciottesimo secolo sull'eredit\u00e0 razziale e sull'atavismo razziale. L'autrice conosceva molto bene le teorie razziali applicate alla criminologia di Cesare Lombroso, e, seppur guidata da una matrice ideologica di stampo cattolico, questo non la ferm\u00f2 dal sostenere idee razziste. Promuoveva idee antisemite che la spingevano a denigrare tanto i sefarditi quanto gli aschenaziti. Nel 1899 prov\u00f2 a giustificare l'antisemitismo nel caso storico della diffamazione del militare Alfred Dreyfus, nelle pagine de \"La Ilustraci\u00f3n Art\u00edstica\": \u00abL'affaire Dreyfus \u00e8 figlio della lotta secolare che bagn\u00f2 di sangue le stradi di Valencia e Toledo [\u2026] La crociata contro Dreyfus \u00e8 comprensibile e quindi giustificabile\u00bb.\n\"La Tribuna\", primo romanzo naturalista spagnolo.\nNel 1883, Emilia Pardo Baz\u00e1n pubblica \"La Tribuna\", considerato il primo romanzo sociale e il primo romanzo naturalista spagnolo. L'opera racconta la storia di una donna operaia, alla quale viene dato il nome fittizio di Amparo, impiegata nella fabbrica di sigarette di La Coru\u00f1a. \u00c8 la storia di uno sciopero e la sua protagonista \u00e8 una giovane coraggiosa e risoluta che rappresenta le rivendicazioni operaie. \u00c8 anche la storia di una bella donna ingannata da un uomo che la seduce e la abbandona, e si conclude con le grida popolari a favore della Repubblica mentre lei sta dando alla luce suo figlio.\nEmilia Pardo Baz\u00e1n \u00e8 la prima ad inserire il proletariato nella letteratura spagnola - ancora prima di P\u00e9rez Gald\u00f3s e Blasco Ib\u00e1\u00f1ez - e descrive i metodi industriali, le tecniche di lavoro, i duri orari e l'ambiente di lavoro negli anni di intensi movimenti sociali. Realizza allo stesso tempo una profonda analisi del mondo femminile e della doppia giornata delle operaie, scandita di fatto da due lavori: quello in fabbrica e quello casalingo.\nA partire dal 1884 e in seguito allo scandalo generato da \"La questione palpitante\", Pardo Baz\u00e1n incominci\u00f2 a distaccarsi dallo \u00abzolismo\u00bb, senza per\u00f2 sminuirne il valore, data la grande ammirazione che provava nei confronti dello scrittore francese. Nel suo libro \"Apuntes autobiogr\u00e1fico\" (1886) afferma che Zola, nel suo libro \"Le roman exp\u00e9rimental\", analizza l'estetica naturalista sotto lo sguardo della teologia. Questo distacco diventa sempre pi\u00f9 marcato l'anno seguente, ad una conferenza sulla letteratura russa, durante la quale esprime la sua devozione nei confronti di Tolstoj e dello spiritualismo russo.\nNel 1885 pubblic\u00f2 \"La dama joven\", dove esplora il tema delle crisi matrimoniali, proprio nello stesso momento in cui inizia la separazione tra lei e suo marito.\nIl Naturalismo rivendicato da Pardo Baz\u00e1n, rispetto ai fondamenti ideologici e letterari di Zola, accentuava la connessione tra la scuola francese e la tradizione realista spagnola ed europea, permettendo alla scrittrice di avvicinare il naturalismo all'ideale cattolico proprio dell'ambiente culturale nel quale era cresciuta. Le sue convinzioni rimasero quindi sempre legate al cattolicesimo, ma allo stesso tempo integrarono le basi logiche del determinismo sociale e del darwinismo.\nIl metodo naturalista culmin\u00f2 con i \"Signorotti di Galizia\" (1886-1887), il suo romanzo pi\u00f9 famoso e l'opera che la consacr\u00f2 come una delle pi\u00f9 grandi scrittrici della letteratura spagnola. L'opera descrive la decadenza dell'oligarchia territoriale, non pi\u00f9 detentrice del ruolo guida nella societ\u00e0, e declassata a nobilt\u00e0 degradata, pietosa immagine della decadenza del mondo rurale galiziano e della sua aristocrazia. L'anno seguente pubblica il seguito \"Madre Natura\" (1887), speculazione naturalista nella quale racconta gli amori incestuosi di due giovani che non sanno di essere fratello e sorella.\nA partire dagli anni Novanta dell'800, Pardo Baz\u00e1n si allontana dal naturalismo ed esplora nuovi percorsi letterari come l'idealismo e il simbolismo, anch'essi tendenze europee. Continuer\u00e0 a scrivere romanzi che influenzeranno Vicente Blasco Ib\u00e1\u00f1ez, uno dei grandi scrittori di fine secolo.\nMaturit\u00e0 letteraria.\nL'amichevole separazione da suo marito le permise di seguire con libert\u00e0 i suoi interessi letterari ed intellettuali, senza ostacoli. Si concentr\u00f2 non solo su polemiche letterarie, ma intervenne anche nel giornalismo politico e lott\u00f2 incessantemente per l'emancipazione sociale ed intellettuale della donna. Pubblic\u00f2 saggi come \"La revoluci\u00f3n y la novela en Rusia\" (1887) o \"La mujer espa\u00f1ola\" (1890) e il successo ottenuto con le sue conferenze, tenute presso sedi prestigiose, indussero altre istituzioni ad invitarla. Tale popolarit\u00e0 la port\u00f2 spesso ad inimicizie con gli scrittori dell'epoca, che vedevano invadere un settore tradizionalmente riservato agli uomini da una donna, considerata pi\u00f9 competente di molti di loro. Questa situazione la port\u00f2 ad affermare: \u00abSe sulla mia carta d'identit\u00e0 ci fosse stato scritto Emilio al posto di Emilia, la mia vita sarebbe stata sicuramente diversa\u2026\u00bb.\nNel 1890, anno della morte di suo padre, il suo stile si avvicin\u00f2 maggiormente al simbolismo e allo spiritualismo, presente in \"Una cristiana\" (1890), \"La prueba\" (1890), \"La piedra angular\" (1891), \"La quimera\" (1905), \"La sirena negra\" (1908) y \"Dulce due\u00f1o\" (1911). Questo cambiamento di stile \u00e8 osservabile anche nei suoi racconti e nei suoi saggi, quasi pi\u00f9 di cinquecento, raccolti in \"Cuentos de la tierra\" (1888), \"Cuentos escogidos\" (1891), \"Cuentos de Marineda\" (1892), \"Cuentos sacro-profanos\" (1899), e altri ancora.\nIn \"Una Cristiana\" y \"La Prueba\", del 1890, i temi centrali sono la differenza d'et\u00e0 tra innamorati, la scelta tra gli affetti e i doveri famigliari e religiosi. Il ciclo \"Ad\u00e1n y Eva\", che raggruppa i romanzi \"Do\u00f1a Milagros\" (1894) e \"Memorias de un solter\u00f3n\" (1896), potrebbe essere, secondo alcuni critici letterari, una maniera di giustificare la sua relazione con Gald\u00f3s.\n\"Nuevo Teatro Cr\u00edtico\".\nIn preda al suo desiderio riformatore, nel 1890 Emilia approfitt\u00f2 dell'eredit\u00e0 lasciatale dal padre per fondare una rivista di pensiero sociale e politico completamente scritta e finanziata da lei: \"Nuevo Teatro Cr\u00edtico\", chiamata cos\u00ec per omaggiare Benito Jer\u00f3nimo Feijoo, del quale fu una seguace. Nella rivista troviamo saggi, critiche letterarie, notizie su altri scrittori e studi di attualit\u00e0 politica e sociale che avevano l'obbiettivo di riflettere sulla vita intellettuale dell'epoca. All'inizio ebbe successo, e nonostante il suo stile diretto e sincero accrescesse la polemica nei suoi confronti, aumentarono anche la sua fama di donna impetuosa e rivoluzionaria. Questa esperienza dur\u00f2 tre anni; nel suo saluto ai lettori dichiar\u00f2 che l'impresa le cost\u00f2 la salute e il patrimonio.\nIl ricco repertorio di Emilia Pardo Baz\u00e1n include anche libri di viaggi, come \"Por Francia y por Alemania\" (1889) o \"Por la Espa\u00f1a pintoresca\" (1895) e le biografie, come \"San Francisco de As\u00eds\" (1882) o \"Hern\u00e1n Cort\u00e9s\" (1914).\nOpere postume.\nNel 2012 \u00e8 stato pubblicato per la prima volta in Spagna il suo primo romanzo, scritto quando aveva 13 anni, \"Aficiones peligrosas\".\nTutte le sue \"Obras completas\" sono state stampate gi\u00e0 in vita (\"Obras Completas\", 43 voll., Madrid, Imprenta A. P\u00e9rez Dubrull, 1891), ma sembra essere pi\u00f9 completa la raccolta postuma del 1924 (\"Obras Completas\", Valladolid, Imprenta Colegio de Santiago, S. A., 1924).\nFederico Carlos Sainz de Robles ha raccolto un'altra edizione con studi e note, ma l'ha limitata alle sole opere di narrativa (\"Obras Completas (Novelas y Cuentos\"), Estudio preliminar, notas y pr\u00f3logo de Federico Carlos Sainz de Robles. Madrid: Aguilar, 1947, 2 vols.); la stessa casa editrice ha stampato una selezione con questo titolo nel 1973, affidata ad un ispanista specializzato (\"Obras Completas\", 3 voll., introducci\u00f3n bibliogr\u00e1fica, selecci\u00f3n de material cr\u00edtico, pr\u00f3logo, clasificaci\u00f3n de cuentos, notas y ap\u00e9ndices de Harry Kirby, Madrid, Aguilar, 1973).\nNel 1999 la Biblioteca Antonio de Castro si \u00e8 fatta carico dell'intera pubblicazione delle sue opere complete, affidata allo specialista Dar\u00edo Villanueva.\nRelazioni e vita sociale.\nEmilia Pardo Baz\u00e1n visse un'intensa vita sociale che non limit\u00f2 la sua attivit\u00e0 come scrittrice. Concentrava i suoi eventi sociali durante i mesi di permanenza a Madrid e il suo lavoro letterario nei mesi che trascorreva in Galizia, generalmente a Pazo de Meir\u00e1s.\nDopo il suo iniziale trasferimento a Madrid, prese contatti con politici ed intellettuali dell'epoca, tra cui Giner de los R\u00edos, amico dei suoi genitori, con il quale condivideva l'interesse per l'educazione e per le preoccupazioni riformiste, e che considerava uno dei suoi migliori amici. Stessa considerazione aveva per Men\u00e9ndez Pelayo, da cui per\u00f2 poi si allontan\u00f2 in seguito alle polimiche contro i suoi scritti del 1883. Fu amica anche di P\u00e9rez de Ayala, Miguel de Unamuno, Ram\u00f3n de Campoamor - a cui accudiva le tartarughe - e Wenceslao Fern\u00e1ndez Fl\u00f3rez.\nDal 1880 mantenne relazioni epistolari con Men\u00e9ndez Pelayo ed altri scrittori critici, come Clar\u00edn che fu suo amico intimo e scrisse il prologo per il suo libro pi\u00f9 polemico, \"La questione palpitante\". Nel prologo egli la definisce come \u00absimpatica, coraggiosa e molto discreta\u00bb, ma anni dopo dichiara di pentirsi di averlo scritto e inizia a criticare le sue opere.\nSi scontr\u00f2 molteplici volte con Jos\u00e9 Mar\u00eda de Pereda, specialmente quando questi dichiar\u00f2 che una donna non poteva essere un'accademica, mentre con Valera mantenne un migliore rapporto, anche se nemmeno lui l'appoggi\u00f2 nel suo tentativo di accedere all'Academia.\nAmmirava e appoggiava le opere di pittori avanguardisti come Sorolla e Aureliano de Beruete, mentre tra le figure politiche pi\u00f9 importanti dell'epoca era molto amica di Castelar, Pi y Margall, C\u00e1novas e Canalejas, con i quali si scontr\u00f2 alcune volte, ma mantenendo comunque una relazione letteraria.\nAttivismo per i diritti delle donne.\nPardo Baz\u00e1n fu una pioniera per i diritti delle donne e dedic\u00f2 la sua vita alla loro difesa, tanto nella sua vita privata che nella sua scrittura. In tutte le sue opere incorpor\u00f2 le sue idee sulla modernizzazione della societ\u00e0 spagnola, sulla necessit\u00e0 dell'educazione femminile e sulla parit\u00e0 di diritti.\nLa sua ottima educazione e i suoi viaggi per l'Europa facilitarono lo sviluppo del suo interesse per la questione femminista. Nel 1882 partecip\u00f2 ad un congresso pedagogico della \"Instituci\u00f3n Libre de Ense\u00f1anza\" tenutosi a Madrid, dove critic\u00f2 apertamente nel suo intervento l'educazione che ricevevano le donne spagnole, considerandola come un \"dogma\" attraverso il quale venivano trasmessi valori di passivit\u00e0, obbedienza e sottomissione al marito. Reclam\u00f2 il diritto delle donne ad accedere a tutti i livelli educativi, ad esercitare qualsiasi professione, il diritto alla loro felicit\u00e0 e alla loro dignit\u00e0.\nCosciente del sessismo presente nei circoli intellettuali, propose Concepci\u00f3n Arenal come membro della Real Academia Espa\u00f1ola, ma la candidatura venne rifiutata; la stessa cosa avvenne quando propose Gertrudis G\u00f3mez de Avellaneda e quando si propose lei stessa (venne rifiutata tre volte, nel 1889, nel 1892 e nel 1912). Nel 1906 sar\u00e0 la prima donna a presiedere la selezione di letteratura dell'ateneo di Madrid e la prima donna ad occupare la cattedra di letteratura neolatina a la Universidad Central de Madrid (nel 1916); nel 1910 sar\u00e0 nominata Consigliera per la Pubblica Istruzione da Alfonso XIII."}
{"id": "1109776", "revid": "13798", "url": "https://it.wikipedia.org/wiki?curid=1109776", "title": "Orione (veicolo spaziale)", "text": ""}
{"id": "1109781", "revid": "329581", "url": "https://it.wikipedia.org/wiki?curid=1109781", "title": "Artizon Museum", "text": "L'Artizon Museum \u00e8 un museo giapponese che si trova in 10- Kyobashi Chuo-ku a Tokyo.\nIl museo espone opera di: Henri Matisse, Claude Monet, Henri Rousseau, Paul Signac, Alfred Sisley, Maurice Utrillo, ecc.\nLa storia.\nIl museo, con il nome di \"Bridgestone Museum of Art\", \u00e8 stato inaugurato nel 1952 dal collezionista ed imprenditore Shojiro Ishibashi, con l'intento di creare una collezione d'arte occidentale. Il Bridgestone Museum of Art \u00e8 stato chiuso dal maggio 2015 e poi riaperto nel 2018 come nuovo museo con il nome di Artizon Museum."}
{"id": "1109783", "revid": "158286", "url": "https://it.wikipedia.org/wiki?curid=1109783", "title": "Chiesa della Misericordia (Arezzo)", "text": ""}
{"id": "1109793", "revid": "2104733", "url": "https://it.wikipedia.org/wiki?curid=1109793", "title": "J\u00f3ga", "text": "J\u00f3ga \u00e8 una canzone della cantante islandese Bj\u00f6rk inclusa nell'album \"Homogenic\". La canzone \u00e8 stata il primo singolo tratto da questo album.\nDescrizione.\nLa canzone \u00e8 stata dedicata dalla cantante alla sua pi\u00f9 cara amica, il cui nomignolo \u00e8 appunto J\u00f3ga.\nIn occasione del Bj\u00f6rk Orkestral, serie di concerti del 2021 in cui ha celebrato la sua carriera, Bj\u00f6rk ha affermato sulla canzone:\nA livello musicale, il brano si distingue per le sonorit\u00e0 industrial miste a quelle orchestrali.\nVideo musicale.\nIl video di questa canzone \u00e8 diretto da Michel Gondry ed \u00e8 stato girato in Islanda. Questo video si differenzia da tutti gli altri, perch\u00e9 \u00e8 focalizzato sui diversi aspetti territoriali dell'Islanda e la cantante compare solo all'inizio e alla fine del video. Con l'aiuto dell'animazione computerizzata, alcuni terremoti iniziano a frantumare l'isola e dividerla secondo le faglie. Il video termina con l'immagine di un'isola che fluttua nel petto di Bj\u00f6rk."}
