{"id": "1198431", "revid": "1507870", "url": "https://it.wikipedia.org/wiki?curid=1198431", "title": "Monte Grabiasca", "text": "Il monte Grabiasca, alto 2.705 metri, \u00e8 una vetta delle Alpi Orobie posta sullo spartiacque che divide la valle Brembana dalla valle Seriana. \u0400 una delle vette che fanno da cornice alla conca del Rifugio Calvi, in particolare \u00e8 situato a sud del Pizzo Poris, al quale \u00e8 collegato da una cresta.\nAccessi.\nLa via pi\u00f9 breve per raggiungere il Grabiasca parte da Carona, in provincia di Bergamo. Si prende il sentiero per il rifugio Fratelli Calvi (strada carrabile parzialmente cementata in alcuni tratti) e, una volta al rifugio, si scende al lago Rotondo costeggiandolo sulla destra (lato est) e, una volta dall'altro lato, si prosegue lungo il sentiero che si dirama dai piedi del lago verso il canale situato a nord. Si sale fino all'avvallamento da dove si diramano due canali all'interno dei quali scorrono due ruscelli. Un sentiero poco battuto e quindi difficile da trovare conduce attraverso il canale di sinistra (quello pi\u00f9 a nord) ad un altro avvallamento dove il sentiero \u00e8 leggermente pi\u00f9 riconoscibile. Quindi si segue in direzione nord fino alla cresta. Il sentiero sulla cresta, anch'esso non molto visibile, segue a tratti la pancia della montagna per evitare la zona pi\u00f9 rocciosa per poi ricollegarsi pi\u00f9 in alto alla cresta a meno di cento metri dalla vetta.\nAlternativamente si pu\u00f2 salire anche dal versante opposto, che appartiene alla val Seriana.\nLa partenza \u00e8 posta a \"Grabiasca\", frazione di Gandellino e si sviluppa nell'omonima valle mediante la traccia numerata con segnavia del CAI numero 255. Una volta raggiunta la baita alta di Grabiasca, il sentiero si inerpica sulle pendici del monte con andamento impervio.\nDalla vetta si gode di una bella visuale sulla conca del rifugio Calvi, sul monte Aga, sul Pizzo del Diavolo di Tenda, su parte della valle del torrente Fiumenero in valle Seriana e sul pizzo Redorta."}
{"id": "1198432", "revid": "486946", "url": "https://it.wikipedia.org/wiki?curid=1198432", "title": "ABGB", "text": ""}
{"id": "1198438", "revid": "2130303", "url": "https://it.wikipedia.org/wiki?curid=1198438", "title": "Santuario di Santa Maria della Neve", "text": "Il santuario di Santa Maria della Neve \u00e8 un edificio sacro situato in localit\u00e0 Castelvecchio a Migliari, nel comune di Laterina Pergine Valdarno, in provincia di Arezzo.\nDescrizione.\nIl santuario \u00e8 sede di culto mariano fino dal Medioevo.\n\u00c8 una chiesa sulla sommit\u00e0 di una collina che \u00e8 meta di pellegrini e devoti all'immagine di Maria (la prima immagine risaliva al XV secolo, oggi sostituita con un'immagine benedetta da Papa Giovanni Paolo II). Sulla parete di sinistra della chiesa c'\u00e8 un quadro con le foto dei volti dei 281 giovani delle parrocchie limitrofe che nel 1942 furono chiamati alle armi e che con quel gesto chiesero la grazia nonch\u00e9 protezione alla Madonna di Migliari."}
{"id": "1198439", "revid": "712828", "url": "https://it.wikipedia.org/wiki?curid=1198439", "title": "Vizard", "text": ""}
{"id": "1198444", "revid": "1573940", "url": "https://it.wikipedia.org/wiki?curid=1198444", "title": "Chiesa di San Michele (Laterina Pergine Valdarno)", "text": "La chiesa di San Michele \u00e8 un edificio sacro situato a Pergine Valdarno, nel comune di Laterina Pergine Valdarno, in provincia di Arezzo.\nDescrizione.\nL'attuale chiesa parrocchiale \u00e8 citata nel 1056 ed ancora nelle Decime del Trecento, ma \u00e8 stata radicalmente rimaneggiata nel XIX e XX secolo. Ad unica navata absidata, presenta la volta a botte con decorazioni ad affresco ottocentesche; addossata a sinistra dell'abside si innalza la torre campanaria a quattro luci con guglia terminale in cotto. All'interno, nella cappella di sinistra, \u00e8 conservata una tela seicentesca a carattere devozionale raffigurante la \"Madonna in gloria tra San Michele Arcangelo e San Giuseppe\"; l'altare maggiore \u00e8 costituito dal riutilizzo, come basamento, di un pulpito ligneo del XVI secolo."}
{"id": "1198449", "revid": "2730", "url": "https://it.wikipedia.org/wiki?curid=1198449", "title": "Ruggiero Grieco", "text": ""}
{"id": "1198451", "revid": "92723", "url": "https://it.wikipedia.org/wiki?curid=1198451", "title": "Chiesa di San Pietro a Presciano", "text": "La chiesa di San Pietro a Presciano \u00e8 un edificio sacro situato a Pieve a Presciano, nel comune di Laterina Pergine Valdarno, in provincia di Arezzo.\nStoria.\nDi fondazione paleocristiana e posta lungo un antico itinerario romano, \u00e8 documentata nel 1021, e faceva parte dei possedimenti dell'abbazia di Agnano.\nLa chiesa \u00e8 stata trasformata nel XIX secolo per volere del pievano Giovanbattista Salimbeni che la ebbe in custodia. Nel 1838 fece costruire la cappella dell'Addolorata nella parete di fronte a quella del Rosario in identiche forme settecentesche. Il campanile fu iniziato a costruire nel 1841 e terminato nel giugno 1846. Il Salimbeni si esprimeva cos\u00ec in una nota a margine del suo inventario: \u00abil vecchio campanile, rozzo quanto un camino da forno, \u00e8 stato rimpiazzato dall'altro a torre\u00bb. Sempre il Salimbeni nel 1857 fece costruire la volta sorretta da dodici colonne. Nel 1862 il pievano acquist\u00f2 l'altare maggiore dai canonici di San Lorenzo a Firenze, per la somma di 400 lire. Il Salimbeni alla sua morte \u00e8 stato sepolto nella chiesa.\nDescrizione.\nL'attuale edificio \u00e8 frutto di un radicale rifacimento ottocentesco. Con facciata di gusto classicheggiante, presenta l'interno ad aula unica con abside semicircolare e volta a botte.\nL'altare a sinistra fu eretto nel XVI secolo dalla famiglia Danesi, della quale si nota a destra lo stemma. Sulla parete destra \u00e8 un altare quattrocentesco che conserva un dipinto centinato con la \"Nativit\u00e0 della Vergine\" (1675) di Giovan Battista Biondi. Nella canonica \u00e8 conservato un interessante \"Cristo\" ligneo quattrocentesco, a braccia mobili, cos\u00ec da poter essere utilizzato nella processione del Cristo morto. All'altezza del transetto, una lapide sul pavimento ricorda il luogo di sepoltura del pievano Giovanbattista Salimbeni.\nNella chiesa si trova poi l'organo Paoli del 1869, recentemente restaurato."}
{"id": "1198454", "revid": "767487", "url": "https://it.wikipedia.org/wiki?curid=1198454", "title": "David L\u00f3pez Moreno", "text": ""}
{"id": "1198456", "revid": "183581", "url": "https://it.wikipedia.org/wiki?curid=1198456", "title": "Broggio", "text": ""}
{"id": "1198464", "revid": "1543377", "url": "https://it.wikipedia.org/wiki?curid=1198464", "title": "Capricorn (traghetto)", "text": "Apri (ex Capricorn) \u00e8 un traghetto veloce di classe MDV 3000 Jupiter, precedentemente in servizio per Tirrenia di Navigazione S.p.A. per la quale operava prevalentemente sulle rotte da e per la Sardegna o per le Isole Eolie. Costruito da Fincantieri nel cantiere navale di Riva Trigoso e classificato come traghetto veloce Ro-Ro (Roll-on Roll-off), assieme alle sue navi gemelle (\"Aries, Taurus e Scorpio\") \u00e8 stato tra i primi traghetti veloci (oltre 40 nodi) monocarena al mondo oltre le 1.000 tonnellate di portata lorda.\nDati sulla progettazione.\nCapricorn \u00e8 un monocarena realizzato quasi completamente in lega di alluminio, le parti sottoposte ad elevato stress meccanico sono invece realizzate in acciai speciali. Per conferire alla nave grandi capacit\u00e0 di navigabilit\u00e0 il profilo della carena \u00e8 del tipo a V profonda. Due coppie di pinne stabilizzatrici attive, controllate dal software di bordo, mantengono sotto controllo il rollio e l'imbardata della nave.\nLa nave \u00e8 organizzata su sei ponti. Tre (ponte principale, ponte superiore e ponte belvedere) sono adibiti al trasporto passeggeri mentre gli altri tre (garage inferiore, garage principale e garage superiore) sono adibiti al trasporto di veicoli. Il ponte superiore del garage \u00e8 sollevabile.\nL'imbarco dei passeggeri viene effettuato tramite un'apposita rampa a poppa per raggiungere il garage principale. Il garage \u00e8 poi collegato ai ponti passeggeri da rampe di scale e da due ascensori da 12 persone ciascuno di capacit\u00e0. Per l'equipaggio sono previsti 34 posti.\nLa nave pu\u00f2 trasportare 460 autoveicoli e i tre ponti garage possono essere caricati simultaneamente. In caso di trasporto autotreni invece la capacit\u00e0 \u00e8 di 30 veicoli pi\u00f9 100 macchine (ospitate principalmente nel garage inferiore). Le due rampe di poppa sono progettate per imbarcare e sbarcare autotreni di 45 tonnellate (15 per asse). I sistemi idraulici di sollevamento permettono un'altezza del tetto del garage di 4,4 metri. Le navi di questa serie, non possiedono portelloni di prora e le operazioni di carico e scarico sono effettuate tutte tramite i due portelloni di poppa, \u00e8 perci\u00f2 necessario effettuare un'inversione di marcia in uscita. Inoltre il traghetto \u00e8 progettato per essere totalmente evacuato in meno di 15 minuti.\nDettagli propulsore.\nIl sistema di propulsione del traghetto \u00e8 costituito da 2 turbine a gas General Electric / Fiat Avio LM2500 (21000\u00a0kW) e 4 motori Diesel MTU 20V1163TB da 73 litri (6500\u00a0kW) per un totale complessivo di 67000\u00a0kW. Le turbine a gas della serie LM2500 sono un derivato della turbina per aeromobili General Electric CF6-6 e sono spesso utilizzate in navi da guerra, aliscafi, hovercraft oltre che in questa classe di trasporti marittimi. Le turbine a gas LM2500 pilotano i booster idrogetto centrali, due KaMeWa 180 SII, mentre i motori Diesel a coppie pilotano gli idrogetti di sinistra e di destra, due KaMeWa 140 SII. Le coppie di booster sono fisse mentre gli idrogetti laterali hanno possibilit\u00e0 di rotazione, per fungere da timone. Le coppie di idrogetti con possibilit\u00e0 direzionale erano, al momento della costruzione, le pi\u00f9 grandi mai costruite al mondo. La configurazione flessibile del sistema di propulsione consente alla nave tre velocit\u00e0 operative. Il sistema \u00e8 in grado di spingere la nave ad oltre 40 nodi, sebbene venga solitamente utilizzato per fornire il 90% della potenza totale.\nServizio.\nInserito nell'estate 1999 sulla rotta Genova-Porto Torres (assieme al gemello \"Scorpio\") permetteva di fare la tratta in poco pi\u00f9 di cinque ore, rispetto alle 12 ore dei traghetti tradizionali. Il \"Capricorn\" serviva diverse linee tra cui la rotta Fiumicino - Golfo Aranci (collegamento soppresso a fine 2008). Nel 2006 il traghetto \u00e8 stato noleggiato alla societ\u00e0 controllata SIREMAR, per servire la rotta Napoli - Isole Eolie.\nLa nave viene adoperata anche come riserva, cio\u00e8 sostituisce gli altri traghetti della compagnia in caso di guasti.\nQuesto tipo di traghetto, dimostratosi poco conveniente per gli altissimi consumi di carburante, la poca versatilit\u00e0 e soprattutto la crescente concorrenza nel settore marittimo, fu venduto per demolizione ad una cifra stimata inferiore al suo effettivo valore (nonostante le cattive condizioni in cui versava).\nIl \"Capricorn\" venne rimorchiato ad Alia\u011fa il 21 luglio 2011, a fine ottobre dello stesso anno fu recuperato dai cantieri turchi per essere convertito in un panfilo di lusso ed \u00e8 stato ormeggiato per un periodo in Turchia (presso i cantieri navali di Tuzla) in un bacino italiano (detto Superbacino per le sue notevoli capacit\u00e0) acquistato al prezzo di un dollaro dall'autorit\u00e0 portuale di Genova.\nDopo essere stato trasferito presso il cantiere navale di Lamiane, baia vicina a Calle, sull'isola di Ugliano (di fronte a Zara), dove \u00e8 rimasto fermo per 3 anni, il \"Capricorn\" \u00e8 infine giunto il 24 settembre 2014 ai lavori in bacino di carenaggio presso il cantiere navale Viktor Lenac di Costrena, non lontano da Fiume.\nAl 2018 risultava essere stato trasferito presso i cantieri navali Nauta Lamjana di Ugliano, vicino Zara.\nIl 19 giugno 2019 \u00e8 stato avvistato al largo di Capo Maleas, a rimorchio e a luci spente, trainato dal rimorchiatore Diavlos Force e diretto al Pireo. Il traghetto \u00e8 stato acquistato dalla SeaJets nello stesso mese per essere ristrutturato e messo in servizio."}
{"id": "1198469", "revid": "2014155", "url": "https://it.wikipedia.org/wiki?curid=1198469", "title": "Guglielmo V di Baviera", "text": " \nEra figlio del Duca Alberto V e di Anna d'Austria.\nBiografia.\nEducazione e anni giovanili.\nRicevette l'educazione presso i gesuiti e come tale, risent\u00ec sempre moltissimo del legame con la compagnia di Ges\u00f9. Il soprannome di \"Pio\" gli venne dato in quanto era reputato uno dei pi\u00f9 ferventi cattolici regnanti di Baviera: egli sacrificava gran parte del proprio tempo alla messa (quando possibile vi partecipava anche pi\u00f9 volte al giorno), alla preghiera, alla contemplazione, e alla lettura devozionale, prendendo parte a pubblici atti di devozione, processioni e pellegrinaggi. \nLa sua residenza come Principe Ereditario era sita nell'antico Castello di Trausnitz a Landshut, propriet\u00e0 dei Wittelsbach da diversi secoli. Egli miglior\u00f2 la struttura restaurandola e trasformandola secondo le forme rinascimentali. \nIl regno.\nCome suo padre e suo nonno prima di lui, anche Guglielmo V oper\u00f2 un'accorta politica interna. Ebbe come consulente il noto giurista italiano Andrea Fachinei da Forl\u00ec.\nAssicur\u00f2 l'arcivescovato di Colonia per il fratello Ernesto che ottenne la porpora nel 1583, e tale dignit\u00e0 rimase un privilegio della famiglia per i successivi duecento anni. Due dei suoi figli, del resto, seguirono la carriera ecclesiastica: Filippo Guglielmo divenne vescovo di Ratisbona e cardinale, e Ferdinando divenne arcivescovo di Colonia. Durante il suo regno i non cattolici vennero forzati a lasciare la Baviera. Con l'aiuto del clero bavarese, fond\u00f2 nuove scuole e collegi cattolici, nuove sedi di ordini religiosi, specialmente per missionari ed educatori come i Gesuiti e i Cappuccini per gli uomini e le Orsoline per le donne. \nA Guglielmo V si deve la costruzione della birreria Hofbr\u00e4uhaus in Monaco. \nLa Chiesa gesuita di San Michele venne costruita a Monaco tra il 1583 e il 1597, divenendo ben presto uno dei centri pi\u00f9 importanti della controriforma. Le ingenti spese che Guglielmo V invest\u00ec per la chiesa, lo portarono ben presto sull'orlo della bancarotta e questa fu una delle regioni per le quali, nel 1597, abdic\u00f2 in favore del figlio Massimiliano I. Guglielmo si ritir\u00f2 in un monastero e mor\u00ec nel 1626 nel Castello di Schlei\u00dfheim.\n\u00c8 sepolto nella Chiesa di San Michele a Monaco.\nMatrimonio ed eredi.\nGuglielmo spos\u00f2 nel 1568 Renata di Lorena, figlia di Francesco I di Lorena, dalla quale ebbe i seguenti figli: "}
{"id": "1198471", "revid": "1305772", "url": "https://it.wikipedia.org/wiki?curid=1198471", "title": "Untitled (Korn)", "text": "Untitled \u00e8 l'ottavo album in studio del gruppo musicale statunitense Korn, pubblicato il 31 luglio 2007 dalla Virgin Records e dalla EMI.\nDescrizione.\nIl disco \u00e8 stato lasciato volutamente senza titolo dal cantante Jonathan Davis, che ha dichiarato: \nL'album \u00e8 anche noto con il titolo \"The Ominous Root\", dal nome dell'opera di Richard H. Kirk realizzata per la copertina.\nQuesto album presenta delle sonorit\u00e0 elettroniche ed influenze industrial metal dovute principalmente alla collaborazione dei Korn con il team formato da Atticus Ross e dai The Matrix, collaborazione gi\u00e0 avvenuta per la realizzazione del precedente \"See You on the Other Side\", pubblicato nel 2005. Dunque, con questo album la band tralascia leggermente le vecchie sonorit\u00e0 nu metal/crossover che l'hanno da sempre caratterizzata, per proseguire con il progetto iniziato con il precedente lavoro. Inoltre, alla realizzazione dell'album hanno partecipato anche due batteristi, Terry Bozzio e Brooks Wackerman, a causa dell'uscita dal gruppo dello storico batterista David Silveria.\nSulla pagina Myspace ufficiale della band \u00e8 stato possibile ascoltare in anticipo i pezzi \"Evolution\" e \"I Will Protect You\", mossa commerciale per evitare la diffusione illegale dell'album."}
{"id": "1198472", "revid": "729019", "url": "https://it.wikipedia.org/wiki?curid=1198472", "title": "Bacinetto", "text": "Il bacinetto (de. \"Beckenhaube\" o \"Kesselhaube\"; fr. \"Bassinet\"; en. \"Basinet\"; po. \"Przy\u0142bica\") era una tipologia di elmo di origini italiane in uso nell'Europa medievale (XIV secolo). Si distingue per la forma appuntita, leggermente inclinata all'indietro, del coppo. Differentemente dalla cervelliera, suo archetipo, il bacinetto era dotato di un camaglio agganciato al coppo e non da calzarsi sotto all'elmo. Complice la massiccia diffusione, il manufatto venne arricchito da parti aggiuntive per la protezione del viso: nasali prima e visiere corazzate poi. Al principio del XV secolo, lo si rinforz\u00f2 sostituendo il camaglio con una gorgiera a piastre metalliche.\nIl bacinetto fu la tipologia di elmo pi\u00f9 in uso durante la Guerra dei Cento Anni. Venne soppiantato nel Quattrocento dalla celata e dalla bigoncia.\nStoria.\nOrigini.\nIl bacinetto compare in Italia al volgere del XIII secolo. La parola \"bazineto\" figura in un documento padovano datato 1281 per descrivere una tipologia di elmo in uso alla fanteria cittadina. Si tratt\u00f2, originariamente, di un'evoluzione della cervelliera, dalla quale si distingue per il coppo appuntito, che venne rapidamente impiegata in sostituzione del troppo ingombrante grande elmo. Alla base dell'evoluzione ci fu, forse, l'influsso sull'operato degli armorari italiani di modelli d'elmo orientali: bizantini o turchi. \nSviluppi.\nEntro il 1350, il bacinetto assume la sua forma definitiva, con il coppo che si prolungava verso il basso ed i lati del cranio del portatore \"integrando\" una gronda e delle paragnatidi. Come gi\u00e0 occorso per la cervelliera, il bacinetto venne impiegato dai cavalieri come rinforzo per il grande elmo, calzandolo sotto quest'ultimo. Per questioni sia di praticit\u00e0 sia di risparmio, molti cavalieri cominciarono per\u00f2 a calzare il solo bacinetto, preferendo relegare il grande elmo ad un uso ludico nei tornei.\nLa massiccia diffusione del bacinetto comport\u00f2 continue migliorie ed evoluzioni che trasformarono l'arcaica evoluzione della cervelliera in un manufatto sempre pi\u00f9 vicino ai livelli di altissima protezione della testa precedentemente garantiti dal troppo ingombrante grande elmo.\nFin da subito rinforzato con un camaglio, non calzato sotto all'elmo come per la cervelliera ma agganciato al coppo (prima direttamente e poi per tramite di una gorgiera di cuoio rimovibile), il bacinetto venne poi dotato di apparati difensivi per il volto. Nelle terre del Sacro Romano Impero Germanico ebbe larga diffusione (1330-1370) il \"bretache\", un nasale composto da una pezzuola triangolare di maglia di ferro o da lamine di metallo ribattuto agganciato al camaglio ed assicurata ad una protuberanza sulla sommit\u00e0 del coppo. Dalla Germania, l'uso del \"bretache\" pass\u00f2 in Italia, come testimoniato dalla statua equestre di Cangrande I della Scala in Castelvecchio (Padova) e la lapide di Bernardino dei Barbanzoni a Modena.\nSempre in Germania venne sviluppata (ca. 1330-1340) una particolare visiera per il bacinetto con un unico punto di aggancio nella linea mediana alta del coppo: la \"klappvisier\". Nella seconda met\u00e0 del XIV secolo (ca. 1370), la visiera, sempre caratterizzata da una sezione tronco-conica ed un profilo appuntito (\"a muso di cane\" - de. \"Hundsgugel\" -, anche \"a becco\", o \"a muso di porco\" pi\u00f9 larga/tondeggiante), ha due punti di aggancio, uno per ogni lato del coppo, \u00e8 rimovibile e si protende sotto il bordo inferiore dello stesso, sovrapponendosi a parte del camaglio. La visiera a due punti d'aggancio venne in realt\u00e0 sviluppata nel decennio 1340-1350 (compare nel catafalco di Sir Hugh Hastings, morto nel 1347, nella Chiesa di Santa Maria di Elsing, Norfolk), coabitando dunque con la \"klappvisier\". Si tratt\u00f2, comunque, della tipologia pi\u00f9 largamente diffusa in Italia laddove, invece, la \"klappvisier\" rest\u00f2 in uso in Germania ancora nel XV secolo. Nel Regno di Francia, invece, sotto Giovanni II (ca. 1350), la visiera del bacinetto venne scomposta in due parti per migliorarne la solidit\u00e0: una visiera superiore ed una barbozza inferiore sulla quale la visiera andava a chiudersi.\nIntorno al 1410 si inizi\u00f2 a dismettere l'uso del camaglio agganciato al bacinetto in favore di una gorgiera in piastre metalliche avvolgenti che scaricasse il peso dell'apparata difensivo non pi\u00f9 sulla sola testa ma anche sulle spalle. La giunzione tra il corpo del bacinetto e la gorgiera avveniva per tramite di un nuovo pezzo aggiunto alla parte inferiore del coppo, la \"baviera\". Al principio, per continuare a garantire una certa mobilit\u00e0 alla testa del portatore, la gorgiera era realizzata in due pezzi ed il coppo era assicurato al solo pezzo posteriore. Nella versione successiva del manufatto, il cosiddetto \"gran bacinetto\", il coppo e la parte posteriore della gorgiera sono fusi in un unico pezzo di metallo che scarica integralmente il peso dell'elmo sulle spalle rendendolo per\u00f2 immobile e quindi, ironicamente, non dissimile dal solido ma ingombrante grande elmo che il bacinetto era stato concepito per soppiantare. Bacinetti con visiera e camaglio, ora indicabili come \"Piccolo Bacinetto\", restarono comunque in uso presso i guerrieri meno abbienti.\nIl bacinetto \u00e8 quasi onnipresente nell'iconografia della Guerra dei cento anni, calzato indiscriminatamente sia dalle forze di cavalleria (i cavalieri stessi cominciano ad essere indicati, nella documentazione, come \"bacinetti\") sia da quelle di fanteria, soprattutto gli arcieri. \nLe fonti ci confermano inoltre che, ancora in quel periodo, nonostante il contemporaneo sviluppo del Gran Bacinetto, l'uso congiunto del grande elmo e del bacinetto privo di protezioni facciali non era ancora stato dismesso. Alla Battaglia di Agincourt (1415), Enrico V d'Inghilterra, colpito alla testa, si salv\u00f2 proprio perch\u00e9, sotto al grande elmo, calzava un bacinetto.\nFu solo dopo la met\u00e0 del XV secolo che il bacinetto inizi\u00f2 ad essere dismesso in favore di due nuove tipologie di elmo pi\u00f9 congruenti con il nuovo elaborato tipo di armature a piastre gotica e all'italiana: la celata italiana e la bigoncia nordeuropea.\nCostruzione.\nIl \"Bacinetto\" si componeva di:\nIl \"Gran Bacinetto\" si discosta dal modello del bacinetto classico perch\u00e9 sostituisce il camaglio con una gorgiera in piastre d'acciaio. Nelle forme pi\u00f9 tarde, il gran bacinetto ha coppo e visiera arrotondati, non pi\u00f9 puntuti, e la parte posteriore della gorgiera fusa al coppo."}
{"id": "1198474", "revid": "80030", "url": "https://it.wikipedia.org/wiki?curid=1198474", "title": "Antependium di Basilea", "text": "L'\"Antependium \"di Basilea \u00e8 un paliotto d'altare (un pannello usato per decorare il lato di un altare rivolto verso i fedeli) in legno ricoperto d'oro, pietre preziose, e perle, fabbricato prima del 1024 e della misura di 175 x 120\u00a0cm. \u00c8 conservato nel Museo di Cluny a Parigi.\nStoria.\nFu realizzato probabilmente a Fulda o a Bamberga, e donato da Enrico II e sua moglie Cunegonda a un'importante fondazione benedettina.\nNon \u00e8 chiaro come l'antependium fosse giunto in Francia. Fa parte delle collezioni del museo dal 1854.\nDescrizione e stile.\nVi sono raffigurate cinque arcate su colonne, occupate da altrettante figure. Quella centrale \u00e8 pi\u00f9 ampia e contiene il Cristo pantocratore, con le figure piccolissime dei sovrani prostrati ai suoi piedi, mentre nelle altre sono scolpiti tre arcangeli e San Benedetto. Sul fregio in alto \u00e8 inciso , mentre altre scritte corrono sulle ghiere degli archetti per descrivere le figure: su quello di Cristo \u00e8 riportato , cio\u00e8 \"Re dei re e signore dei dominanti\".\nL'insieme ha una compostezza aulica, con vari stilemi che richiamano coeve esperienze a Bisanzio, e rappresenta un ottimo esempio della corrente pi\u00f9 classicista della scultura nel periodo ottoniano."}
{"id": "1198476", "revid": "228587", "url": "https://it.wikipedia.org/wiki?curid=1198476", "title": "Pieve di San Giovanni Battista", "text": ""}
{"id": "1198478", "revid": "36426", "url": "https://it.wikipedia.org/wiki?curid=1198478", "title": "Cristo pantocratore", "text": ""}
{"id": "1198480", "revid": "119255168", "url": "https://it.wikipedia.org/wiki?curid=1198480", "title": "Murata (nautica)", "text": "La murata (\"ship's sides\" nella terminologia in lingua inglese) in nautica indica le parti emerse dei fianchi dello scafo della nave. \nUtilizzo del termine.\nIn passato la \"murata\" era semplicemente il fianco delle navi da guerra, nella parte che sta al disopra del galleggiamento. La voce ha origine dalle antiche navi da guerra in legno, nelle quali, come mezzo di difesa, si ricorreva alla costruzione di un muro di mattoni o di altro materiale lungo tutto il fianco, contro lo stesso, dietro il quale si riparavano i combattenti.\nAl giorno d'oggi si dice ancora in marina \"dormire a murata\", quando, invece di andare in branda, i marinai sono fatti distendere sul ponte lungo i fianchi della nave, per essere pi\u00f9 pronti ai servizi di guardia o del combattimento. Nelle navi a vela l'equipaggio era diviso in due guardie, una delle quali dormiva in branda e l'altra a murata, alternandosi di quattro in quattro ore durante la notte.\nTipologie.\nSono suddivise in:"}
{"id": "1198484", "revid": "108682", "url": "https://it.wikipedia.org/wiki?curid=1198484", "title": "Centro della Sicilia", "text": ""}
{"id": "1198491", "revid": "1543377", "url": "https://it.wikipedia.org/wiki?curid=1198491", "title": "Taurus (traghetto)", "text": "Il traghetto veloce Taurus (classe MDV 3000 Jupiter), in servizio per Tirrenia di Navigazione S.p.A., operava prevalentemente sulle rotte da e per la Sardegna. Classificato come traghetto veloce ro-ro (roll-on roll-off) ed assieme alle sue navi gemelle (\"Aries, Capricorn e Scorpio\"), \u00e8 stato il primo traghetto veloce (oltre 40 nodi) monocarena al mondo oltre le 1.000 tonnellate di portata lorda. \u00c8 stato realizzato da Fincantieri nel cantiere navale di Riva Trigoso.\nDettagli sulla progettazione.\nIl Taurus era un monocarena realizzato quasi completamente in lega di alluminio, le parti sottoposte ad elevato stress meccanico sono invece realizzate in acciai speciali. Per conferire alla nave grandi capacit\u00e0 di navigabilit\u00e0 il profilo della carena \u00e8 del tipo a V profonda. Due coppie di pinne stabilizzatrici attive, controllate dal software di bordo, mantengono sotto controllo il rollio e l'imbardata della nave.\nLa nave \u00e8 organizzata su sei ponti. Tre (ponte principale, ponte superiore e ponte belvedere) sono adibiti al trasporto passeggeri mentre gli altri tre (garage inferiore, garage principale e garage superiore) sono adibiti al trasporto di veicoli. Il ponte superiore del garage \u00e8 sollevabile.\nL'imbarco dei passeggeri viene effettuato tramite un'apposita rampa a poppa per raggiungere il garage principale. Il garage \u00e8 poi collegato ai ponti passeggeri da rampe di scale e da due ascensori da 12 persone ciascuno di capacit\u00e0. Per l'equipaggio sono previsti 34 posti.\nLa nave pu\u00f2 trasportare 460 autoveicoli e i tre ponti garage possono essere caricati simultaneamente. In caso di trasporto autotreni invece la capacit\u00e0 \u00e8 di 30 veicoli pi\u00f9 100 macchine (ospitate principalmente nel garage inferiore). Le due rampe di poppa sono progettate per imbarcare e sbarcare autotreni di 45 tonnellate (15 per asse). I sistemi idraulici di sollevamento permettono un'altezza del tetto del garage di 4,4 metri. Le navi della serie non possiedono portelloni di prora e le operazioni di carico e scarico sono effettuate tutte tramite i due portelloni di poppa, \u00e8 perci\u00f2 necessario effettuare un'inversione di marcia in uscita. Inoltre il traghetto \u00e8 progettato per essere totalmente evacuato in meno di 15 minuti.\nDettagli propulsore.\nIl sistema di propulsione del traghetto \u00e8 costituito da 2 turbine a gas General Electric / Fiat Avio LM2500 (21000\u00a0kW) e 4 motori Diesel MTU 20V1163TB da 73 litri (6500\u00a0kW) per un totale complessivo di 67000\u00a0kW. Le turbine a gas della serie LM2500 sono un derivato della turbina per aeromobili General Electric CF6-6 e sono spesso utilizzate in navi da guerra, aliscafi, hovercraft oltre che in questa classe di trasporti marittimi. Le turbine a gas LM2500 pilotano i booster idrogetto centrali, due KaMeWa 180 SII, mentre i motori Diesel a coppie pilotano gli idrogetti di sinistra e di destra, due KaMeWa 140 SII.\nLe coppie di booster sono fisse mentre gli idrogetti laterali hanno possibilit\u00e0 di rotazione, per fungere da timone. Le coppie di idrogetti con possibilit\u00e0 direzionale erano, al momento della costruzione, le pi\u00f9 grandi mai costruite al mondo. La configurazione flessibile del sistema di propulsione consente alla nave tre velocit\u00e0 operative. Il sistema \u00e8 in grado di spingere la nave ad oltre 40 nodi, sebbene venga solitamente utilizzato per fornire il 90% della potenza totale.\nServizio.\nInserito nell'estate 1998 sulla rotta Civitavecchia-Olbia (assieme al gemello \"Aries\") permetteva di fare la tratta in poco pi\u00f9 di tre ore. Nel 2003 la societ\u00e0 armatrice ha messo la nave in disarmo dopo soli cinque anni di vita.\nQuesto tipo di traghetto si \u00e8 dimostrato poco economico a causa degli altissimi consumi di carburante (circa 290 kg gasolio al minuto), la poca versatilit\u00e0 e soprattutto, la crescente concorrenza nel settore marittimo.\nDifficile risult\u00f2 essere anche la vendita. A questo tipo di traghetto furono infatti preferiti i catamarani, pi\u00f9 stabili e con costi gestionali minori.\nUn acquirente interessato fu la Marina statunitense ma le parti non si accordarono sul prezzo."}
{"id": "1198493", "revid": "547992", "url": "https://it.wikipedia.org/wiki?curid=1198493", "title": "Telecogoleto", "text": "Telecogoleto \u00e8 stata una rete televisiva locale ligure.\nStoria.\nTrasmetteva dal marzo 1981 ai cittadini di Cogoleto e delle zone limitrofe. Nel 2009 una serie di tragedie colp\u00ec la famiglia Casagni, da sempre al timone del canale, tra queste la morte del fondatore e decano della tv Elvo Casagni. La figlia, non in grado di gestire la televisione per gravi problemi personali, vendette tutto all'emittente cattolica Teleradiopace sostenendo che la tv non poteva esistere senza colui che l'aveva creata. Questa decisione fu molto criticata dalla comunit\u00e0 cogoletese sia perch\u00e9 non fu a lungo permesso di utilizzare l'archivio dell'emittente, sia perch\u00e9 un gruppo di volontari, molti dei quali giovani adulti, si era subito offerto per assicurare la prosecuzione della tv cos\u00ec come era.\nFrequenze UHF: 26/34/41/19.\nTelecogoleto ha trasmesso consigli comunali, cronache locali, sagre in diretta, telecronache di calcio dilettantistico, rubriche e televendite.\nRiconoscimento come televisione comunitaria.\nLa legge Mamm\u00ec aveva prevista l'istituzione delle televisioni comunitarie istituzioni molto vicine allo spirito originario delle televisioni locali. Telecogoleto ebbe tale riconoscimento nel 1992 ed appartenne, perci\u00f2, nel non vasto numero di televisioni che trasmettevano con tale riconoscimento dalla prima applicazione della legge che le ha istituite.."}
{"id": "1198495", "revid": "547034", "url": "https://it.wikipedia.org/wiki?curid=1198495", "title": "Eugene Robert Glazer", "text": "Biografia.\nEugene Robert Glazer \u00e8 nato ed ha vissuto a Brooklyn, svolgendo diversi lavori, sino all'et\u00e0 di 20 anni. Nel 1970 infatti si trasfer\u00ec a Los Angeles per seguire la sua carriera come attore. Glazer ha recitato in parecchi ruoli teatrali ed interpretato svariati ruoli in serie TV e film, tra cui il ruolo di Operation nella serie TV \"Nikita\".\nAttualmente Glazer risiede in California accanto alla moglie l'attrice greca Xenia Gratsos."}
{"id": "1198496", "revid": "712828", "url": "https://it.wikipedia.org/wiki?curid=1198496", "title": "Felicit\u00e0 (Pok\u00e9mon)", "text": ""}
{"id": "1198499", "revid": "121572302", "url": "https://it.wikipedia.org/wiki?curid=1198499", "title": "Clodia (traghetto)", "text": "La Clodia era una nave traghetto della classe \"Strade Consolari Romane\", appartenuta alla Tirrenia di Navigazione S.p.A. (poi Tirrenia - Compagnia Italiana di Navigazione) dal 1980 al 2013.\nCaratteristiche.\nLa \"Clodia\" faceva parte della \"Classe Strade Consolari Romane\", un gruppo di sei traghetti costruiti tra il 1979 ed il 1981 dalla Italcantieri per la Tirrenia. Fu l'unica unit\u00e0 della classe ad essere stata costruita al cantiere navale di Sestri Ponente e non a Castellammare di Stabia.\nOriginariamente la nave era lunga 136 metri, aveva una stazza lorda di 9385 tonnellate e poteva trasportare circa mille passeggeri e 470 autovetture alla velocit\u00e0 di venti nodi. Nell'inverno tra il 1986 ed il 1987 il traghetto fu sottoposto, come tutte le altre unit\u00e0 della classe, ad un intervento di allungamento con il quale furono aggiunti un troncone di 12 metri a centro nave e un ulteriore ponte, in modo da accrescere la capacit\u00e0 di carico, passata a 2000 passeggeri e 610 autovetture; aument\u00f2 anche la stazza lorda, che pass\u00f2 a 12.523 tonnellate.\nNel 1992 la \"Clodia\" e le gemelle \"Aurelia\" e \"Nomentana\" furono sottoposte ad un ulteriore intervento strutturale ai cantieri INMA di La Spezia, durante il quale alle imbarcazioni furono aggiunti altri due ponti e delle controcarene per aumentare la stabilit\u00e0. La trasformazione, pur aumentando stazza lorda (14834 tonnellate) e capacit\u00e0 di trasporto di passeggeri e autovetture (2280 e 650 rispettivamente), caus\u00f2 una diminuzione cospicua della velocit\u00e0 massima, che pass\u00f2 a circa 17 nodi, e problemi di manovrabilit\u00e0 dovuti alla maggiore superficie laterale esposta al vento. Questi aspetti negativi spinsero la Tirrenia a non compiere lo stesso intervento sulle altre tre unit\u00e0 della classe.\nNell'inverno 2002-2003 la nave fu sottoposta ad importanti lavori di ristrutturazione per adeguarla agli standard alberghieri delle ultime unit\u00e0 entrate in servizio in quegli anni. Tutte le cabine dei ponti superiori furono convertite in cabine di \"prima classe\" con servizi interni, l'area \"soggiorno bar\" del ponte 11 fu eliminata per fare posto ad altre cabine, mentre nel \"ponte copertino\" rimasero le cabine di \"seconda classe senza servizi\" esattamente come nella costruzione originale.\nLa \"Clodia\" disponeva dei seguenti servizi: reception, bar, cinema, sala lettura/gioco carte, sala giochi, negozio, infermeria, canile, ristorante, self service, 414 cabine di cui 295 di prima classe e 119 di seconda classe per un totale di 1360 posti letto e due scale mobili per l'imbarco rapido dei passeggeri senza auto al seguito.\nIl traghetto era strutturato su 11 ponti:\nServizio.\nVarata il 9 marzo 1979 al cantiere navale di Sestri Ponente, la \"Clodia\" fu consegnata alla Tirrenia il 4 marzo 1980, entrando in servizio nello stesso mese tra Genova e Palermo.\nIl traghetto negli anni ha servito diverse linee del network Tirrenia, ma prevalentemente \u00e8 stata in servizio sulle rotte Porto Torres - Genova, Olbia - Civitavecchia e dal 2001 prevalentemente sulla tratta Cagliari - Arbatax - Civitavecchia.\nNell'aprile 2011 fu utilizzata, insieme ad altri traghetti di diverse compagnie, per trasportare dei migranti sbarcati a Lampedusa sul continente, nel caso specifico a Civitavecchia. In seguito la nave riprese il servizio sulla sua rotta, con l'eccezione di un periodo di disarmo nel porto di Crotone. A fine giugno 2012 la nave fu posta in disarmo presso il porto di Civitavecchia in attesa di essere venduta.\nNel febbraio del 2013 la nave fu venduta per la demolizione, prendendo il nome di \"Clodiar\" e cambiando bandiera. La nave part\u00ec per l'ultimo viaggio a fine marzo.\nIncidenti.\nIl 12 giugno 1998 la \"Clodia\", in arrivo a Porto Torres da Genova, urt\u00f2 uno scoglio durante le manovre di ormeggio, riportando una falla nella zona prodiera e dovendo recarsi a Napoli per le riparazioni.\nOrigine del nome.\nCome le altre unit\u00e0 della classe la \"Clodia\" prende il nome da una strada consolare romana, in questo caso la Via Clodia\nCuriosit\u00e0.\nNel 2006 la \"Clodia\", ormeggiata nel porto di Civitavecchia, \u00e8 stata utilizzata come ambientazione di una scena della serie televisiva \"I Cesaroni\", nella quale i due protagonisti Eva e Marco si incontrano sui ponti esterni della nave."}
{"id": "1198516", "revid": "74415", "url": "https://it.wikipedia.org/wiki?curid=1198516", "title": "Ferrovia Messina-Siracusa", "text": "La ferrovia Messina-Siracusa, o \"dorsale jonica\" (spesso chiamata \"Messina-Catania-Siracusa\") \u00e8 una delle due linee ferroviarie principali della rete ferroviaria della Sicilia sia per mole di traffico che per popolazione servita.\nStoria.\nLa costruzione della linea ferroviaria venne proposta immediatamente dopo la proclamazione dell'unit\u00e0 d'Italia. Si era gi\u00e0 ben visto che il trasporto su ferro promuoveva lo sviluppo del territorio e sia la Camera di Commercio di Catania che gli industriali e i grandi produttori agricoli premevano in tal senso.\nLa Societ\u00e0 Adami e Lemmi, costituita dai banchieri Pietro Augusto Adami e Adriano Lemmi di Livorno, aveva ottenuto il 25 settembre 1860, con decreto del governo provvisorio di Garibaldi, la concessione per la costruzione di varie ferrovie, ma questo incontrava l'opposizione del nuovo governo italiano che aveva tutt'altre prospettive e venne revocata per manovre politiche.\nLa Societ\u00e0 Vittorio Emanuele di Carlo Laffitte, costituita con capitale interamente francese, ebbe invece la concessione per costruire e per l'esercizio delle linee ferroviarie calabro-sicule, e subentr\u00f2 facilmente alla Societ\u00e0 Adami e Lemmi anche perch\u00e9 si era assicurata una consistente partecipazione azionaria in quest'ultima.\nIl 27 agosto 1863 affid\u00f2 quindi la costruzione delle nuove linee ferroviarie a una societ\u00e0 formata dai signori Parent, Schaken e C. e Salamanca che, il 25 settembre successivo, la subconcessero a un'ulteriore societ\u00e0 in accomandita, formata dai signori Vitali, Picard, Charles e C., che era stata costituita a Parigi il 24 agosto 1862 i cui soci accomandanti erano Parent, Schaken e C. e gli accomandatari Vitali, Picard, Charles ed Oscar Stevens. Quest'ultima societ\u00e0 appalt\u00f2 ulteriormente la costruzione dei tronchi ferroviari Alcantara-Catania, Catania-Siracusa, ed i lavori della Stazione di Catania Centrale all'impresa Beltrami Gallone e C.\nNel 1866 non riuscendo a portare avanti i lavori per motivi finanziari, la Societ\u00e0 Vittorio Emanuele pose in liquidazione, per scadenza di termini, la Societ\u00e0 Vitali, Picard, Charles e C. Il 29 novembre 1866 la \"Vittorio Emanuele\" stipulava una nuova convenzione con l'Impresa Generale per la costruzione delle strade ferrate calabro-sicule per continuare i lavori della Messina-Siracusa.\nIl 12 dicembre 1866, finalmente, Messina veniva collegata alla Stazione di Taormina-Giardini con l'apertura al traffico della prima tratta di 47,07\u00a0km e il 3 gennaio del 1867 il tronco successivo di 47,7\u00a0km raggiungeva la stazione di Catania Centrale costruita, contro il parere di gran parte dell'opinione pubblica locale che voleva un tracciato a nord della citt\u00e0, sulla scogliera dell'Armisi che obblig\u00f2, per il proseguimento verso Siracusa, alla costruzione degli Archi della Marina, che cinsero la citt\u00e0 di Catania entro una cintura di ferro, tuttora esistente, dal lato del mare.\nIl 1\u00ba luglio del 1869 venne inaugurata, dopo il completamento del lungo viadotto della \"Marina\" e della \"galleria dell'Acquicella\", la tratta da Catania Centrale a Catania Acquicella e da questa a Bicocca tutta a semplice binario fino alla stazione di Lentini, importante scalo agrumario. Nello stesso giorno veniva aperto anche il collegamento ferroviario di 914\u00a0m fino a \"Catania Marittima\" all'interno del porto di Catania. I lavori avevano comportato lo scavo di un'altra lunga galleria, di oltre 1\u00a0km, per giungere fino a Lentini.\nIl 19 gennaio 1871 veniva ultimato ed aperto al traffico l'ultimo tratto di 57,8\u00a0km tra Lentini e la Stazione di Siracusa. Per questo era stato scelto un itinerario tortuoso che seguiva la costa allo scopo di evitare lo scavo di ulteriori lunghi tunnel e con la costruzione di un solo ponte di un certo rilievo sul torrente Castelluccio.\nDue decenni dopo la stazione di Siracusa venne collegata, dalla Rete Sicula, al porto con un tratto di linea di 1.563\u00a0m al termine del quale venne costruita la stazione di Siracusa Marittima; l'attivazione avvenne il 13 agosto 1892.\nFino al secondo dopoguerra non vi furono variazioni di rilievo; alla fine degli anni cinquanta dietro pressione degli enti locali il percorso ferroviario da Ognina alla stazione centrale di Catania che correva allo scoperto venne sostituito da una galleria in rettilineo di oltre 1\u00a0km. La lunga Galleria di Ognina, con poca lungimiranza, venne tuttavia realizzata a semplice binario. Gli anni seguenti videro l'elettrificazione prima della Messina-Catania che comportarono adeguamenti di sagoma limite e ampliamento del fascio binari della stazione centrale; nel maggio 1960 fu la volta della Catania-Siracusa.\nNei primi anni settanta vennero avviati i lavori di raddoppio della tratta Giampilieri-Messina centrale ed avviati i lavori di raddoppio anche delle tratte Acquicella-Catania Bicocca e Catania Ognina-Giarre. Il 28 maggio 1989 fu attivato il tratto in variante a doppio binario di 21\u00a0km, dei quali circa \u00be in galleria, tra Catania Ognina e Carruba, alle porte di Giarre. Entravano cos\u00ec in funzione le stazioni interamente nuove e in sede differente di Cannizzaro e Acireale e abbandonate definitivamente quelle di Acitrezza e Acicastello.\nNegli anni novanta venne affrontato il problema del tratto terminale Targia-Siracusa (la cosiddetta \"cintura di ferro\") che presentava alcuni passaggi a livello con soli due passaggi tra le due aree centrali della citt\u00e0. Il 21 giugno 1998 fu abbandonato e sostituito da un tratto a doppio binario in variante di cui buona parte nella nuova galleria Epipoli di km 3,5. L'ingresso nella stazione di Siracusa, sin dall'inizio stazione passante, venne cambiato spostandolo sul lato sud in affiancamento alla linea proveniente da Ragusa; la scelta tuttavia precluse la possibilit\u00e0 di effettuare treni diretti senza inversione di marcia sull'itinerario Catania-Siracusa-Ragusa (come invece era possibile ed avveniva in precedenza).\nLa linea \u00e8 in parte oggetto di lavori di riclassamento dall'inizio degli anni 2000 con il passante ferroviario di Catania che, oltre a completare il raddoppio del binario, creer\u00e0 alcune nuove fermate a carattere metropolitano. \u00c8 previsto anche l'interramento della stazione di Catania Centrale, sostanziali modifiche della tratta fino a Bicocca, con l'interramento dei binari per consentire il prolungamento della pista aeroportuale di Fontanarossa e lo spostamento pi\u00f9 a sud della stessa stazione.\nSono inoltre previsti lavori di velocizzazione della tratta Bicocca-Augusta, con rettifiche di tracciato e raddoppio del binario.\nIl 14 dicembre 2008 vennero attivate le nuove fermate di Fiumara Gazzi, Mili Marina, Ponte Santo Stefano, Ponte Schiavo e San Paolo, servite a partire dal 15 giugno dell'anno successivo dai treni della Metroferrovia di Messina.\nIl 18 giugno 2017 venne attivato il raddoppio del binario fra le stazioni di Cannizzaro e di Catania Centrale (il cosiddetto \"passante ferroviario di Catania\"); contemporaneamente venne soppressa la stazione di Catania Ognina e vennero attivate le nuove fermate di Catania Ognina, di Catania Picanello e di Catania Europa, destinate a un futuro servizio metropolitano.\nCaratteristiche.\nLa linea venne costruita a semplice binario per tutto il suo percorso ed esercita con trazione a vapore. Per il ricovero e l'accudienza delle locomotive vennero costruiti tre depositi locomotive, a Messina, Catania e Siracusa. Le stazioni principali di fermata per tutte le categorie di treni furono: Stazione di Messina Centrale, Stazione di Taormina-Giardini, Stazione di Giarre-Riposto, Stazione di Acireale, Stazione di Catania Centrale, Stazione di Lentini, Stazione di Lentini Diramazione, Stazione di Augusta, Priolo-Melilli e Stazione di Siracusa. A queste per certi treni si aggiungevano anche Al\u00ec Terme e Santa Teresa di Riva.\nVerso la met\u00e0 degli anni sessanta vennero attuati i primi ammodernamenti sostanziali con l'elettrificazione, prima da Messina a Catania e poi fino a Siracusa. Nello stesso periodo venne raddoppiato il viadotto degli \"Archi della Marina\" a Catania e ampliato il piazzale e il fascio binari della stazione centrale di Catania mediante la costruzione di un imponente sbarramento in calcestruzzo sul mare adiacente. Nei primi anni settanta venne raddoppiata la tratta Giampilieri- Messina e soppresse molte fermate intermedie che i treni accelerati, (poi locali) facevano sul tratto ove prima era esistita la Tranvia Messina-Giampilieri. Vennero inoltre avviati i lavori di raddoppio anche del tratto Catania Acquicella-Catania Bicocca e Catania Ognina-Giarre. Da segnalare come alcune opere minori vennero gi\u00e0 predisposte per il raddoppio come il ponte che scavalca via Savoca a Santa Teresa di Riva.\nPer la circolazione dei treni venne adottato sin dall'inizio il regime di consenso telegrafico poi sostituito da quello telefonico tra i Dirigente Movimento delle stazioni del percorso. Con l'aumento della circolazione si pass\u00f2 poi al Blocco elettrico manuale. Negli anni settanta venne avviato un programma di \"aceizzazione\" delle stazioni principali e fu istituito il coordinamento centralizzato per la circolazione sulla linea mediante l'istituzione del Dirigente Centrale con sede a Messina.\nL'attivazione delle tratte a doppio binario port\u00f2 negli anni ottanta anche all'attivazione di brevi tratti di Blocco elettrico automatico con ripetizione segnali a 4 codici. Risultano in corso i lavori di raddoppio della tratta in galleria Catania Ognina-Catania Centrale con attrezzamento per servizio metropolitano e creazione delle fermate intermedie di \"Picanello\" e \"Europa\".\nSu questa linea i convogli viaggiano, mediamente, intorno ai 110\u00a0km/h tra Giampilieri e Fiumefreddo e ai 95-100\u00a0km/h tra Catania e Siracusa; i picchi massimi si raggiungono lungo le tratte Messina-Giampilieri e Fiumefreddo-Catania, dove si raggiungono i 150\u00a0km/h.\nPercorso.\nIl percorso originario.\nLa linea ferroviaria venne costruita con un andamento pressoch\u00e9 pianeggiante nel primo tratto, vicinissimo alla costa, tra Messina ed Al\u00ec Terme, raggiunta dopo una breve galleria; il percorso successivo venne tracciato serpeggiante verso l'interno, alle spalle dei centri abitati costieri. Dopo la stazione di Sant'Alessio Siculo venne costruita la Galleria Sant'Alessio per superare il contrafforte roccioso omonimo a picco sul mare proseguendo a mezza costa fino alla stazione di Letojanni. Poco pi\u00f9 oltre venne scavata una serie di gallerie, che ancor oggi permettono nei tratti allo scoperto la visione panoramica della costa con l'Isola Bella, dopo di che si arriva alla stazione di Taormina-Giardini. Da questo punto in poi la linea venne fatta addentrare verso l'interno affrontando in salita la zona collinare del versante nord del fiume Alcantara, superando la stazione di Alcantara da cui in seguito venne fatta diramare la linea per Randazzo (attualmente chiusa all'esercizio in, lunga, attesa di definirne l'uso come linea turistica) e scavalcando subito dopo il fiume con un ponte in ferro a travata unica e proseguendo in direzione della stazione di Giarre-Riposto nella quale \u00e8 possibile l'interscambio con la ferrovia Circumetnea. Da qui la linea, in ascesa quasi costante, affrontando una serie di gallerie raggiungeva la stazione di Acireale, da cui con una lunga discesa si riavvicinava alla costa, pur mantenendosi a quota relativamente elevata sul livello del mare, tra tratti allo scoperto e tratti in galleria raggiungendo ancora in quota la stazione di Acitrezza, poi la fermata di Acicastello e la stazione di Cannizzaro.\nInfine, dopo la stazione di Catania Ognina, una serie di passaggi a livello e infine la stazione di Catania Centrale.\nAlla partenza da Catania il treno, sovrappassando la citt\u00e0 dal lato del porto su un lungo viadotto ad archi, poco dopo la Porta Uzeda affrontava la lunga galleria dell'Acquicella; uscendone nella stazione di Catania Acquicella, costeggiando l'aeroporto di Fontanarossa fino alla stazione di Bicocca, importante scalo merci e punto di diramazione per la ferrovia Palermo-Catania. Uscita da Bicocca la linea attraversava la Piana di Catania quasi tutta in rettilineo scavalcando in fiume Simeto con un ponte in ferro a varie travate, iniziando a salire verso i primi contrafforti collinari e imboccando la galleria di Valsavoia e giungeva alla stazione di Lentini Diramazione, (fino al 1975 \"Stazione di Valsavoia\"), da cui in seguito venne fatta diramare la ferrovia Catania-Caltagirone-Gela. Quindi costeggiando in discesa il lago di Lentini fino alla stazione di Lentini, imboccava piegando verso est la vallata del fiume San Leonardo fino ad Agnone e da qui risalendo di nuovo la costa seguendone il contorno ad una certa distanza in un continuo saliscendi fino ad Augusta. La linea venne tracciata costeggiando il porto, poi ampliato in militare e civile e fatta proseguire con un lunghissimo rettilineo ( ove oggi passa attraverso la selva di tubi, ciminiere e serbatoi dell'immenso complesso petrolchimico verso la stazione di Priolo-Melilli, e poi quella di Targia; poco dopo l'uscita la linea fu costruita affrontando con una serie di curve il costone roccioso siracusano effettuando una fermata in corrispondenza dell'insenatura di Santa Panag\u00eca e proseguendo con un rettilineo e una serie di tornanti in discesa fino alla stazione terminale di Siracusa.\nLa lunga serie di varianti.\nAlla fine degli anni cinquanta il percorso ferroviario da \"Ognina\" alla stazione centrale di Catania, che era allo scoperto e cingeva come una cintura la zona, allora disabitata, ove ora sorge il \"Lungomare di Catania\" venne abbandonato. L'esigenza di uno sbocco a mare della citt\u00e0 e di eliminare una serie di passaggi a livello urbani port\u00f2 all'interramento della linea per oltre un km. La lunga Galleria di \u00d3gnina con poca lungimiranza venne tuttavia realizzata a semplice binario.\nNei primi anni settanta venne raddoppiata la tratta Giampilieri- Messina centrale che comport\u00f2 la poco opportuna soppressione di molte fermate intermedie che i treni accelerati, (poi locali) facevano sul tratto ove prima era esistita la Tranvia Messina-Giampilieri e che oggi vengono di nuovo ripristinate per l'istituzione del nuovo servizio ferroviario metropolitano; il raddoppio utilizz\u00f2 anche la sede del precedente \"binario indipendente\" che collegava il fascio merci della stazione di Contesse e quello di Messina Scalo.\nVennero inoltre, nello stesso periodo, avviati i lavori di raddoppio anche del tratto Catania Acquicella-Catania Bicocca e Catania Ognina-Giarre.\nDa segnalare come alcune opere minori vennero gi\u00e0 predisposte per il raddoppio come il ponte che scavalca via Savoca a Santa Teresa di Riva.\nDalla met\u00e0 degli anni novanta anche il tratto terminale Targia-Siracusa \u00e8 stato oggetto di lavori; il vecchio binario unico che seguiva il contorno della costa \u00e8 stato abbandonato e sostituito da un tratto a doppio binario di cui buona parte in galleria; la Stazione di Siracusa, da passante, \u00e8 divenuta \"stazione terminale di testa\". L'attivazione della nuova infrastruttura \u00e8 avvenuta, temporaneamente a singolo binario, il 21 giugno 1998 dopo oltre 4 anni di lavori e la costruzione di una galleria di circa 3,5\u00a0km sotto il quartiere Epipoli; l'attivazione del secondo binario \u00e8 avvenuta invece il 15 marzo 2001, congiuntamente con l'ACEI della stazione di Siracusa.\nIl 18 giugno 2017 venne attivato il raddoppio del binario fra le stazioni di Cannizzaro e di Catania Centrale (il cosiddetto \"passante ferroviario di Catania\"); contemporaneamente venne soppressa la stazione di Catania Ognina e vennero attivate le nuove fermate di Ognina, di Picanello e di Europa, destinate a un futuro servizio metropolitano.\nPer il futuro sono previsti l'interramento della stazione di Catania Centrale, sostanziali modifiche della tratta fino a Bicocca, l'interramento dei binari per consentire il prolungamento della pista aeroportuale di Fontanarossa e lo spostamento pi\u00f9 a sud della stessa.\nIn tempi molto pi\u00f9 lunghi, sono programmati i lavori di \"velocizzazione\" della tratta Bicocca-Targia, con rettifiche di tracciato e raddoppio del binario."}
{"id": "1198518", "revid": "108682", "url": "https://it.wikipedia.org/wiki?curid=1198518", "title": "Ferrovia Messina-Catania-Siracusa", "text": ""}
{"id": "1198521", "revid": "123820919", "url": "https://it.wikipedia.org/wiki?curid=1198521", "title": "Primeira Liga Experimental 1934-1935", "text": "L'edizione 1934-35 della Primeira Liga Experimental fu la prima e vide la vittoria finale del .\nCome indica il nome, al tempo la competizione fu intesa come una prova organizzata a inviti, e non era il campionato nazionale, che esisteva gi\u00e0 da tempo ad eliminazione diretta. Solo in tempi recenti la Federazione ha riconosciuto la validit\u00e0 di questo titolo.\nCapocannoniere del torneo fu Soeiro (Sporting Lisbona), con 14 reti."}
{"id": "1198527", "revid": "124776202", "url": "https://it.wikipedia.org/wiki?curid=1198527", "title": "Ferrovia Palermo-Catania", "text": "La ferrovia Palermo-Catania \u00e8 la pi\u00f9 lunga linea ferroviaria della Sicilia, con 241\u00a0km di estensione, ed attraversa le quattro province di Palermo, Caltanissetta, Enna e Catania.\nStoria.\nLa ferrovia Palermo-Catania, la cui costruzione iniziata dalla Societ\u00e0 Vittorio Emanuele venne proseguita e terminata dalla Societ\u00e0 per le strade ferrate della Sicilia, detta anche \"Rete Sicula\", all'inizio, non venne concepita come una linea progettata per unire le due maggiori citt\u00e0 dell'isola ma nacque dall'unione postuma (cosa del resto comune a molte altre linee italiane) di due lunghe tratte delle linee Palermo-Roccapalumba-Lercara-Girgenti-Porto Empedocle e Catania-Santa Caterina Xirbi-Canicatt\u00ec-Licata concepite per uso e scopi differenti.\nLa tratta da Palermo a Roccapalumba venne costruita specificatamente per il trasporto dei minerali di zolfo del grande bacino minerario di Lercara verso i porti pi\u00f9 vicini e cio\u00e8 quelli di Termini Imerese e di Palermo e nella prospettiva di un suo prolungamento fino a Porto Empedocle.\nLa tratta da Catania verso l'interno nacque per scopi analoghi, ovvero raggiungere i bacini zolfiferi di Valguarnera Caropepe, Assoro e Leonforte della Provincia di Enna e attrarre verso il Porto di Catania anche lo zolfo e i minerali dell'area di Villarosa e Caltanissetta, acquisendo nel contempo anche le produzioni agricole della Piana di Catania.\nFurono queste le reali motivazioni per cui si arriv\u00f2 alla scelta di un tracciato che si manteneva lontano dai centri abitati per la quasi totalit\u00e0 del percorso e soprattutto lo allungava notevolmente tra le due stazioni terminali.\nIl primo tratto, da Palermo a Bagheria di poco pi\u00f9 di 13\u00a0km venne inaugurato il 28 aprile del 1863 e l'anno dopo la ferrovia raggiunse Trabia (altri 18\u00a0km). Tuttavia si dovette attendere il 1866 per l'apertura dei 5\u00a0km fino a Termini Imerese. Dato che il bacino zolfifero di Lercara si trovava a ridosso della vallata del fiume Torto si scelse proprio tale valle per inoltrarvi la costruzione della linea ferrata; Il 1\u00ba aprile del 1869 iniziarono le aperture delle varie tratte e la ferrovia raggiunse Roccapalumba nell'estate del 1870. La Stazione di Roccapalumba-Alia venne costruita a ridosso del letto del fiume e in seguito diverr\u00e0 di diramazione delle linee per Catania e per Porto Empedocle.\nIntanto nel 1869 era stato aperto al traffico, sul versante opposto, il primo tratto tra Catania e Bicocca; entro la met\u00e0 del 1870 era gi\u00e0 attivo il tratto, fino alla Stazione di Dittaino e di Pirato (la stazione di Leonforte), che interessava agli industriali dello zolfo per l'altro, esteso, bacino minerario di Grottacalda e Floristella e delle altre decine di miniere dell'ennese. In seguito, i lavori si estesero verso Enna e Santa Caterina Xirbi, raggiunte nell'estate del 1876, anch'esse interessate dalla ferrovia soprattutto per l'importanza delle attivit\u00e0 estrattive delle miniere di zolfo dei bacini della Sicilia centrale.\nIl 15 dicembre del 1876 intanto veniva inaugurata la restante tratta Roccapalumba-Porto Empedocle che collegava cos\u00ec anche i bacini minerari del nisseno al porto di Porto Empedocle e di produzione agricola al capoluogo isolano. A questo punto anche se per la via pi\u00f9 lunga Palermo e Catania erano collegate via ferrovia ma il lunghissimo percorso passante per Aragona Caldare era sempre preferibile ad una estenuante corsa in diligenza della durata di parecchi giorni.\nPresto tuttavia cominci\u00f2 a manifestarsi la necessit\u00e0 sempre pi\u00f9 pressante di realizzare il collegamento diretto tra Palermo e Santa Caterina Xirbi soprattutto perch\u00e9 l'itinerario serviva ancora per il collegamento con Messina (dato che la linea \"Tirrenica\" tardava ancora ad essere realizzata). La scelta del tracciato tuttavia non fu affatto facile; vennero prospettate varie alternative tra cui quella della valle dell'Imera superiore che abbreviava notevolmente il percorso e che \u00e8 stata poi utilizzata per il percorso dell'Autostrada A19. Vi furono discussioni e polemiche d'ogni tipo con intromissione di politicanti d'ogni genere che per scopi elettorali, si atteggiavano a paladini di soluzioni a volte interessate e il pi\u00f9 delle volte irrazionali che interessavano alcuni comuni o certi gruppi di potere. Nel 1877 si arriv\u00f2 ad un compromesso tecnico-politico e venne scelto l'attuale tracciato di Vallelunga, tra Xirbi e Roccapalumba, dove si innestava sulla gi\u00e0 esistente Palermo-Porto Empedocle. Per la costruzione la linea, di circa 56\u00a0km, venne suddivisa in quattro tronchi ciascuno dei quali dato in appalto. I lavori si conclusero nel dicembre 1881, rimaneva ancora da completare tuttavia la lunga Galleria di Marianopoli di quasi 7\u00a0km, aperta all'esercizio solo il 1\u00ba agosto del 1885. Nel periodo tra il 1882 e il 1885 quindi la linea venne utilizzata con il trasbordo su diligenza, su una strada appositamente costruita, tra la stazione provvisoria di Mimiani-San Cataldo e la stazione di Marianopoli. Negli anni successivi vi fu lo sviluppo di tante tranvie e ferrovie minerarie afferenti e di ferrovie a scartamento ridotto come la Dittaino-Piazza Armerina, la Dittaino-Assoro-Leonforte, la tranvia a vapore Raddusa-miniere di Sant'Agostino e quelle attorno alla Stazione di Villarosa e del bacino di Lercara.\nLa linea, per molti anni trascurata, ha negli ultimi anni subito il rinnovamento dell'armamento di linea con limitate rettifiche del raggio di alcune curve, l'elettrificazione a corrente continua a 3000 Volt (completata per la tratta da Roccapalumba a Caltanissetta Xirbi nei primi mesi del 1996) e l'installazione del blocco automatico a conta-assi e del CTC.\nNel 2013 la linea risultava fortemente sottoutilizzata, con la quasi completa soppressione del servizio diretto tra le citt\u00e0 estreme ad eccezione di un servizio regionale veloce e l'istituzione del cambio treno a Roccapalumba. La velocit\u00e0 media si aggirava intorno ai 80\u201390\u00a0km/h; i picchi massimi (125\u00a0km/h) si raggiungono su vari tratti tra Catenanuova e Bicocca e presso Bagheria (140\u00a0km/h).\nL'imprevista e grave interruzione dell'autostrada A19 Palermo-Catania che costringe il traffico veicolare ad un lungo e tortuoso percorso alternativo ha prodotto, dal 3 maggio 2015, la rimodulazione del servizio offerto da Trenitalia in seguito agli accordi di programma con la Regione Siciliana e i principali comuni interessati; sono state programmate ulteriori 7 coppie di servizi viaggiatori giornalieri con treni Minuetto e una percorrenza di 2h 44'\nNel mese di giugno 2021 sono iniziati i primi lavori di raddoppio tra le stazioni di Bicocca e Catenanuova (primo tratto del progetto della nuova linea Palermo-Catania ad alta capacit\u00e0) rendendo la linea momentaneamente chiusa tra Bicocca e Catenanuova e Siracusa (ferrovia Messina-Siracusa) con sostituzione di autocorse da Catania Centrale fino alla stazione di Dittaino; da Dittaino si pu\u00f2 proseguire in treno verso Caltanissetta o Palermo. I lavori di raddoppio tra le stazioni di Bicocca e Catenanuova dovrebbero concludersi alla fine del 2022.\nCaratteristiche.\nIl tracciato.\nLa Palermo-Catania \u00e8 una linea ferroviaria dalle caratteristiche difficili data l'orografia delle aree attraversate. A causa della scelta non del tutto felice del tracciato lungo il suo percorso \u00e8 costretta a valicare aspre catene montuose e attraversare terreni instabili. Il tratto iniziale, da Palermo, \u00e8 comune alle tre direttrici di Messina, Catania ed Agrigento; dopo un tratto costiero abbastanza veloce e a doppio binario, passata Termini Imerese, nella stazione di Fiumetorto (che prende nome proprio dal fiume Torto) inizia il semplice binario che si inoltra nella vallata del fiume fino alla stazione di Roccapalumba-Alia. Poco dopo si raggiunge il posto di movimento Lercara Diramazione; qui si dirama per Agrigento e per Caltanissetta Xirbi e Catania sempre seguendo il percorso del fiume fino alla stazione di Valledolmo. Una serie di monti di oltre 700 metri viene attraversata mediante la galleria Magazzinazzo, lunga 2.238 m, raggiungendo Vallelunga e Marianopoli; da qui la linea si inoltra nella lunga galleria omonima di 6.478 m, passando sotto Monte Mimiani, e dopo circa 7\u00a0km sbocca nella vallata del fiume Salito che segue scendendo fino alla quota di 289\u00a0m. della stazione di Mimiani-San Cataldo risalendo poi fino a raggiungere la Stazione di Caltanissetta Xirbi. Qui la linea si dirama nuovamente: invertendo il senso di marcia si raggiunge la Stazione di Caltanissetta Centrale (e proseguendo, Canicatt\u00ec, Licata e Gela o Agrigento). La linea ridiscende poi fra curve a controcurve fino al viadotto sul fiume Imera Meridionale e ne risale immettendosi attraverso una galleria, di nome \"Portella\", nella vallata del fiume Morello, raggiungendo la Stazione di Villarosa. Da qui inizia una durissima rampa del 32 per mille, per giungere alla Stazione di Enna, subito dopo lo sbocco della galleria Misericordia di 1.424\u00a0m, all'interno della quale si raggiunge il punto pi\u00f9 alto della linea con il valico della catena montuosa degli Erei. Da qui la linea inizia una lunga e ripida discesa, fino alla stazione di Pirato e prosegue nella discesa, sempre meno ripida, che la porter\u00e0 fino alla Stazione di Dittaino, un tempo di scambio con le ferrovie per Leonforte e per Piazza Armerina e Caltagirone.\nDa qui la linea si inoltra nella Piana di Catania e non se ne distacca pi\u00f9 percorrendola con anse e giravolte e scavalcando pi\u00f9 volte il fiume Dittaino di cui segue praticamente il corso raggiungendo la stazione di Catenanuova-Centuripe, la prima realmente vicina ad un centro abitato dopo quella di Termini Imerese. La linea prosegue lungo il fiume Dittaino, tra gli agrumeti, poi comincia a discostarsene scavalcando il fiume Simeto con un ponte in ferro a doppio traliccio dopo il quale entra nella Stazione di Motta Sant'Anastasia, un tempo di diramazione per Regalbuto. Sempre correndo tra gli agrumeti giunge infine alla Stazione di Catania Bicocca dove si innesta sulla linea per Messina e Siracusa terminando nella Stazione di Catania Centrale.\nLe infrastrutture.\nTrattandosi di linea \"importante\" venne dotata di infrastrutture di un certo rilievo atte a consentire il traffico con le locomotive a vapore che abbisognavano, data la lunghezza e il tracciato con forti pendenze di consistenti rifornimenti d'acqua. Sin dall'inizio vennero quindi dotate di rifornitori di acqua e carbone e locomotiva di riserva e spinta, le stazioni di Roccapalumba-Alia, Santa Caterina Xirbi, Villarosa, Enna e Pirato, in quanto poste in prossimit\u00e0 di tratte a forte pendenza e alcune, come Roccapalumba-Alia ed Enna anche di rimessa locomotive coperta e dormitorio per il personale.\nIn seguito alla dieselizzazione della linea dalla met\u00e0 degli anni settanta l'importanza di questi impianti \u00e8 diminuita fino a scomparire con la trasformazione della linea a trazione elettrica a 3000 volt a corrente continua, attuata nella met\u00e0 degli anni ottanta. Data la poca consistenza del traffico viaggiatori intermedio, notevole agli inizi del Novecento (ma di terza classe), costituito precipuamente di zolfatari e contadini o braccianti molte stazioni intermedie furono costruite e rimasero poco pi\u00f9 di case cantoniere con un raddoppio di binario per consentire gli incroci o le precedenze. Vere stazioni con una certa pretesa di eleganza e ricercatezza architettonica lo furono solo quella di Enna e le due terminali, mentre anche quelle pi\u00f9 importanti e di diramazione mantennero un'impostazione classica e spartana dell'edificio che fu a due elevazioni solo in alcuni casi come a Roccapalumba-Alia, a Santa Caterina Xirbi, a Villarosa, a Pirato, a Dittaino.\nLa linea venne costruita a semplice binario per tutto il suo percorso. Per il ricovero e l'accudienza delle locomotive vennero impiegati i tre depositi locomotive di Palermo, Caltanissetta Centrale e Catania. Le stazioni principali di fermata per tutte le categorie di treni furono: Stazione di Palermo Centrale, Stazione di Termini Imerese, Stazione di Roccapalumba-Alia, Stazione di Caltanissetta Xirbi, Stazione di Villarosa, Stazione di Enna, Stazione di Pirato, Stazione di Dittaino, Stazione di Catenanuova-Centuripe, Stazione di Motta Sant'Anastasia, Stazione di Bicocca, Stazione di Catania Centrale.\nAgli inizi degli anni sessanta vennero attuati i primi ammodernamenti di alcune tratte particolarmente degradate con il rinnovamento dei binari utilizzando tuttavia rotaie da 46\u00a0kg/m usate che le Officine Ferroviarie di Pontassieve avevano ricondizionate saldandole in barre da 36 metri di lunghezza. Nello stesso periodo era gi\u00e0 stato raddoppiato il tratto da Palermo a Fiumetorto ed elettrificato a corrente continua a 3000 Volt ed ampliato il piazzale e il fascio binari della stazione centrale di Catania.\nNei primi anni settanta vennero avviati i lavori di raddoppio anche del tratto Catania Acquicella-Catania Bicocca.\nA partire dagli anni ottanta l'intera linea \u00e8 stata oggetto di importanti ed ormai improrogabili lavori di rinnovo dell'armamento che \u00e8 stato del tutto rinnovato con impiego di rotaie 50 UNI e traverse in cemento armato precompresso. Sono stati sostituiti i vecchi deviatoi con quelli per armamento pesante (60 UNI) rinforzati i ponti ed infine elettrificata per l'intera estensione a corrente continua a 3000 volt.\nLimiti del tracciato storico e potenziamenti previsti.\nNonostante il fatto che, tra la fine degli anni ottanta e la met\u00e0 degli anni novanta, nell'ambito del \"Programma Integrativo 1981\" siano stati eseguiti importanti lavori, come il risanamento dell'infrastruttura (ormai ad uno stadio di eccessivo degrado) e l'elettrificazione, l'attuale tracciato della Palermo-Catania rimane tuttavia gravato dal peso dei suoi anni; risalendo al 1885, risente della artificiosa lunghezza del percorso, 241\u00a0km, retaggio del fatto che \u00e8 la somma di due itinerari di progetto del tutto differenti; la difficile orografia ha inoltre fatto s\u00ec che l'estesa tratta centrale sia tortuosissima e con grado di prestazione molto penalizzante sia come massima velocit\u00e0 raggiungibile (80/85\u00a0km/h) che come tonnellaggio rimorchiabile. La soluzione a ci\u00f2 \u00e8 stata individuata nel riprogettarne interamente la parte centrale.\nIl progetto preliminare, risalente ai primi anni novanta, al tempo dell'istituzione dell'ente FS, \u00e8 caratterizzato dal tragitto Palermo-Castelbuono-Madonie-Monti Erei-Catenanuova-Catania, con lunghe sezioni in galleria per evitare le elevate pendenze e i terreni instabili della Sicilia centrale.\nNel mese di gennaio 2004 RFI present\u00f2 ai ministeri competenti un progetto preliminare di fattibilit\u00e0, elaborato con due varianti di valico alternative tra loro: la nuova linea fu prevista con una lunghezza totale di 194\u00a0km (in luogo dei precedenti 241\u00a0km), utilizzando il tratto comune alla esistente ferrovia Palermo-Messina fino a poco prima della stazione di Castelbuono. Quivi inizia il tratto interamente nuovo, in galleria e con un bivio munito di deviatoi a 100\u00a0km/h. Da questo punto e fino a Catenanuova il tracciato fu previsto interamente nuovo, con 15 gallerie (di cui 9 a doppio binario e 6 a doppia canna) per complessivi 60\u00a0km. La successiva sezione, costituita dalla tratta esistente tra Catenanuova e Stazione di Catania Bicocca (quest'ultima spostata a sud-ovest per lasciare spazio al prolungamento della pista dell'Aeroporto di Fontanarossa) raddoppiata, con varianti di tracciato, sarebbe stata messa in esercizio per prima, realizzando, mediante l'impiego di elettrotreni del tipo Pendolino, una prima fase di velocizzazione del percorso tra le due citt\u00e0, in grado di dimezzare i tempi attuali di percorrenza. Per l'attraversamento del Simeto era previsto un viadotto a cinque campate a travata metallica di 65\u00a0m a struttura portante reticolare. Il tratto finale successivo, tra Catania Bicocca e Catania Centrale, pur ricalcando di massima l'attuale percorso, risulter\u00e0 interamente rifatto in quanto parte del costruendo Passante ferroviario di Catania.\nPer la sezione di valico furono previste due soluzioni di tracciato alternative, che comportano una differenza di 2\u00a0km.\nIl costo della prima fase funzionale, la velocizzazione della Catenanuova-Bicocca, fu preventivato in 400 milioni di euro, il tempo di realizzazione stimato in 7 anni e il costo complessivo di realizzazione, 4 miliardi di euro. L'attivazione del primo binario velocizzato fra Catenanuova e Bicocca \u00e8 prevista per la fine del 2020, mentre la fine di tutti i lavori di raddoppio su questa tratta \u00e8 programmata nel 2022.\nIl potenziamento ed adeguamento della prima tratta di 32\u00a0km, Castelbuono-Fiumetorto, (comune alla esistente Palermo-Messina) che comportava il raddoppio e la costruzione di una nuova stazione di Cefal\u00f9 sotterranea i lavori furono affidati l'11 novembre 2005 alla Maire Engineering S.p.A (general contractor) al costo complessivo di 960 M.euro e inseriti nel programma delle \"Infrastrutture prioritarie\" del territorio nazionale elaborato dal Ministero delle infrastrutture. I cantieri della Castelbuono-Fiumetorto furono aperti il 15 settembre 2008.\nNel mese di ottobre 2017 venne inaugurata la tratta da Campofelice a Cefal\u00f9 Ogliastrillo completando l'intero itinerario potenziato Palermo - Cefal\u00f9.\nNello stesso 2017, fu approvato il progetto definitivo per il raddoppio del lotto Bicocca - Catenanuova di circa 38 km e bandita la gara per la progettazione esecutiva e per la realizzazione dei lavori pubblicata sulla Gazzetta Ufficiale dell'Unione Europea e sul portale acquisti di RFI per un importo a base d'asta di 220 milioni di euro. \nL'intervento consiste nella costruzione della linea a doppio binario che prevede una velocit\u00e0 massima fino a 250 km/h; parte del tracciato si sviluppa in affiancamento alla linea esistente, parte \u00e8 in variante. Il completamento \u00e8 previsto nel 2022. Uno dei due binari nuovi sar\u00e0 attivato nel 2020. Il 30 novembre 2017 \u00e8 stato comunicato che un Raggruppamento temporaneo di imprese costituito da Salini Impregilo (51,308%), Astaldi (34,226%), SIFEL (7,327%) e CLF (7,139%) si \u00e8 aggiudicato per la cifra di 185 milioni di euro l'appalto per la costruzione del lotto suddetto entro il termine di 54 mesi.\nSistemi di esercizio.\nA partire dagli anni novanta la linea \u00e8 esercita a trazione elettrica a corrente continua a 3000 volt.\nPer la circolazione dei treni all'inizio venne adottato il regime di consenso telegrafico in seguito sostituito da quello telefonico tra i dirigenti movimento delle stazioni del percorso. Negli anni trenta venne istituita anche sulla Palermo - Catania la Dirigenza unica suddividendo tuttavia la linea, troppo lunga e trafficata per essere gestita da un solo DU, in varie tratte con delle stazioni \"porta\" per l'immissione in quelle successive. Le sedi dei dirigenti unici furono: Caltanissetta Centrale per la tratta Fiumetorto - Xirbi e Catania Centrale per quella Xirbi - Motta, coadiuvati da alcune stazioni intermedie pi\u00f9 importanti come Motta Sant'Anastasia, Gerbini, Catenanuova, Dittaino, Pirato, Enna, Villarosa, Caltanissetta Xirbi e Roccapalumba-Alia che erano presenziate da capostazione locale.\nAlla fine degli anni settanta venne avviato un programma di automatizzazione delle stazioni allo scopo di trasformarne la ormai obsoleta dirigenza unica in CTC e Dirigente centrale operativo. L'attivazione progressiva delle tratte con il nuovo sistema port\u00f2 negli anni ottanta all'attivazione per brevi periodi della circolazione con blocco telefonico e dirigente locale.\nAttualmente la linea \u00e8 attrezzata a CTC, con blocco automatico a conta-assi, tra la stazione di Fiumetorto e quella di Bicocca con sede del Dirigente centrale operativo (DCO) a Caltanissetta. Le due tratte estreme tra Catania e Bicocca e tra Palermo e Fiumetorto invece fanno capo ai dirigenti centrali di Catania e Palermo.\nI rotabili della Palermo-Catania.\nDato il suo andamento planimetrico e la sua importanza quale collegamento tra le due maggiori citt\u00e0 dell'Isola la linea ha conosciuto mezzi di trazione importanti.\nLa trazione diesel.\nA partire dagli anni trenta ai treni viaggiatori di materiale ordinario si sono affiancate, per i servizi ferroviari pi\u00f9 prestigiosi e veloci, le automotrici come le ALn 556, le ALn 772, e nel dopoguerra per i treni rapidi le grandi e potenti ALn 990.\nNei primi anni settanta \u00e8 iniziata la progressiva sostituzione delle automotrici pi\u00f9 obsolete con le nuove ALn 668 delle serie 1500 e 1600 suddivise tra i depositi locomotive di Catania, Caltanissetta e Palermo, ma i treni a percorrenza maggiore come i direttissimi Palermo-Catania-Siracusa hanno continuato ad essere effettuati con le ALn 990 fino all'arrivo delle 668 del gruppo 1000.\nPer i treni di \"materiale ordinario\" e merci iniziarono ad essere utilizzati i nuovi locomotori diesel-elettrici D.343 e D.443 con l'uso dei \"carri riscaldo\" per il riscaldamento a vapore delle carrozze viaggiatori in inverno indispensabile a causa delle percorrenze dell'interno della Sicilia, ad alta quota e con neve. Ci\u00f2 fino all'arrivo negli anni ottanta delle nuove D.445 provviste di presa Riscaldamento elettrico carrozze (REC) ad alta tensione.\nLa trazione elettrica.\nAnche se con molto ritardo rispetto alla necessit\u00e0, negli anni novanta, si \u00e8 proceduto all'elettrificazione dell'intera tratta permettendo quindi l'uso di locomotive elettriche. Sono quindi comparse le elettromotrici ALe 582 per i treni locali e pendolari affiancando i treni di materiale ordinario effettuati il pi\u00f9 delle volte con locomotive E.636 e, in seguito, locomotive del tipo 633 ed elettrotreni del tipo Minuetto."}
{"id": "1198529", "revid": "287204", "url": "https://it.wikipedia.org/wiki?curid=1198529", "title": "David Lee (cestista 1983)", "text": "Biografia.\nLee \u00e8 sposato con la tennista Caroline Wozniacki.\nCarriera.\nHigh school e college.\nLee era un giocatore molto stimato nella Chaminade College Preparatory School (Missouri). Per natura mancino, \u00e8 diventato essenzialmente ambidestro quando si ruppe il braccio e impar\u00f2 a giocare con la mano destra. Prima di giocare per la University of Florida, faceva parte della squadra McDonald's All-American Game e aveva vinto una Slam Dunk competition nel 2001.\nAl college ha frequentato la University of Florida, giocando per i Florida Gators in NCAA.\nNBA (2005-2017).\nNew York Knicks (2005-2010).\nLee \u00e8 stato scelto dai Knicks con la loro terza scelta al primo giro (30\u00ba assoluto) nel Draft NBA 2005, venendo dopo Channing Frye e Nate Robinson. Ha firmato con il team il 1\u00ba luglio 2005.\nLee ha avuto il ruolo di ala grande titolare nei Knicks per 13 gare di fila tra il dicembre 2005 e il gennaio 2006. Ha totalizzato 23 punti con il 10 su 11 al tiro, insieme a 15 rimbalzi e 3 rubate in 52 minuti quando i Knicks hanno sconfitto i Phoenix Suns dopo 3 tempi supplementari il 2 gennaio 2006. Quei 23 punti rappresentano il suo career-high ma ha pareggiato il suo \"career-high\" di 15 rimbalzi contro i Washington Wizards il 15 novembre 2006 e poi lo ha battuto il 18 dicembre catturandone 20 contro i Utah Jazz.\nLee ha realizzato in media 5,2 punti (col 59,6% al tiro) e 4,5 rimbalzi a partita da rookie giocando mediamente 16 minuti in 67 partite.\nCon l'infortunio occorso a Channing Frye, Lee ha esordito da titolare nella stagione 2006-07 contro i Chicago Bulls il 28 novembre 2006.\nIl 16 dicembre 2006 \u00e8 stato uno dei dieci giocatori espulsi nella rissa tra i Knicks e i Denver Nuggets. Tuttavia non era coinvolto nella rissa e non venne sospeso dalla federazione.\nIl 20 dicembre 2006 dopo due tempi supplementari contro i Charlotte Bobcats, con 0,1 secondi alla fine, Lee ha realizzato il canestro della vittoria con un tap-in senza infrangere la Trent Tucker Rule, per cui un giocatore non pu\u00f2 tentare un tiro dal campo con meno di tre decimi di secondo alla fine della partita. Bench\u00e9 tale regola viene generalmente applicata per i \"jump shot\", il canestro tentato da Lee \u00e8 il primo di sempre a essere realizzato con 0,1 secondi alla fine, dopo la Trent Tucker Rule.\nFino alla pausa per l'NBA All-Star Weekend del 2007, aveva in media 11,1 punti col 61,05% al tiro (primo nella lega), una percentuale dell'80,0% ai tiri liberi, 10,8 rimbalzi (ottavo in NBA) e 1,8 assist in 30,9 minuti a partita.\nIl 16 febbraio 2007, Lee, che giocava per i Sophomore, ricevette gli onori di MVP nel Rookie Challenge, finendo con 30 punti col 100% dal campo (14 su 14 con 2 su 2 dai liberi) e 11 rimbalzi.\nIl 23 febbraio 2007, nella partita contro i Milwaukee Bucks, cadde sul piede di Andrew Bogut, slogandosi la caviglia. La prima diagnosi per lui fu di stare a riposo solo pochi giorni, ma quasi tre settimane dopo l'infortunio non era ancora in grado di giocare. Venne dunque riesaminato e il medico trov\u00f2 che aveva una slogatura molto pi\u00f9 grave di quella originariamente diagnosticata. Lee ha giocato solo sporadicamente per alcune gare della fine della stagione.\nViene scelto all'All-Star Game 2010 per rimpiazzare l'infortunato Allen Iverson, e diventa il primo giocatore dei New York Knicks a giocare un All-Star Game 8 anni dopo che Latrell Sprewell e Allan Houston giocarono l'ultimo nel 2001.\nGolden State Warriors (2010-2015).\nAlla fine della stagione 2009-2010 i Knicks lo cedono ai Golden State Warriors ricevendo in cambio Anthony Randolph, Kelenna Azubuike (successivamente tagliato) e Ronny Turiaf.\nLee firma con i Warriors un contratto di 13,3 milioni all'anno per 6 anni.\nNel febbraio 2013 viene votato per andare a giocare con il team della Western Conference all'All-Star Game, dove anche in questo caso come successo a New York diventa il primo giocatore degli Warriors a giocare un All-Star Game a 16 anni dall'ultima volta (anche in questo caso l'ultimo fu Latrell Sprewell che gioc\u00f2 l'All-Star Game nel 1997).\nDavid si dimostra un giocatore importante per la squadra californiana, tranne l'ultimo anno dove gioca solo 49 partite in RS, di cui solo 4 da titolare, a causa di un infortunio che lo costrinse a saltare 24 delle ultime 25 partite (gli altri anni, secondo e quarto esclusi in cui ne gioc\u00f2 rispettivamente 57 e 69, gioc\u00f2 oltre 70 partite), perdendo cos\u00ec il posto da titolare in favore di Draymond Green; ciononostante lui alla fine dell'anno si laurea campione andando comunque a giocare 13 partite nei play-off.\nBoston Celtics (2015-2016).\nIl 27 luglio 2015 viene ceduto ai Boston Celtics in cambio di Gerald Wallace e Chris Babb.\nA Boston trova poco spazio, quindi il 19 febbraio 2016 viene tagliato dai Celtics.\nDallas Mavericks (2016).\nIl 22 febbraio 2016 firma con i Dallas Mavericks. Con i Mavericks Lee disputa 25 partite in stagione regolare e 2 nei playoffs.\nIl 26 marzo 2016 torna a giocare per la prima volta alla Oracle Arena contro i Golden State Warriors. Di conseguenza Lee ha finalmente l'occasione per ritirare l'anello vinto l'anno precedente. Prima della partita il suo ex-compagno di squadra Draymond Green ha elogiato pubblicamente Lee per quello che ha fatto per la franchigia. Alla fine stagione la franchigia del Texas arriva sesta nella Western Conference con un record di 42-40 e nei playoffs si scontrano con gli Oklahoma City Thunder arrivati terzi a ovest; tuttavia OKC prevale nella serie con un netto 4-1 sui Mavs.\nAlla fine della stagione Lee non rinnova il proprio contratto con i Dallas Mavericks rimanendo free agent.\nSan Antonio Spurs e ritiro (2016-2017).\nIl 2 agosto 2016 firma un biennale coi San Antonio Spurs a 3,2 milioni di dollari (il secondo anno prevede l'opzione per il giocatore), tornando cos\u00ec a giocare in una franchigia del Texas.\nIl suo ruolo negli speroni \u00e8 quello di riserva del pluriall-star LaMarcus Aldridge.\nEsordisce in \"regular season\" con la franchigia texana nella prima partita della stagione, vinta contro i Golden State Warriors (sua ex-squadra) per 129-100. Lee ha mise a referto 6 punti, 6 rimbalzi e 2 assist. Si rivel\u00f2 subito un'ottima presenza per gli Spurs dalla panchina come riserva di LaMarcus Aldridge. In gennaio, a causa di un infortunio accorso a Pau Gasol, Lee part\u00ec come centro titolare della squadra. Il 25 gennaio 2017 nella partita giocata in trasferta contro i Toronto Raptors e vinta dagli speroni per 108-106 Lee segn\u00f2 11 punti; in quella gara Lee gioc\u00f2 da centro.\nAlla fine della stagione ha declinato la \"player option\" rimanendo free agent tentando di prendere un ingaggio migliore rispetto a quello percepito con gli speroni.\nIn estate non riesce a trovare squadra e il 19 novembre 2017 annuncia il proprio ritiro dal basket con un post sul suo profilo Instagram.\nStatistiche.\n\"Statistiche aggiornate al 19 maggio 2013\""}
{"id": "1198531", "revid": "638792", "url": "https://it.wikipedia.org/wiki?curid=1198531", "title": "Freija Crescent", "text": ""}
{"id": "1198534", "revid": "110157", "url": "https://it.wikipedia.org/wiki?curid=1198534", "title": "Delaware Punch", "text": "Il Delaware Punch \u00e8 una bibita a base di frutta. La sua formula usa un miscuglio di gusti alla frutta, con la prevalenza dell'uva. Non \u00e8 gassata ed \u00e8 senza caffeina.\nDelaware Punch fu creato da Thomas E. Lyons nel 1913. La marca \u00e8 attualmente di propriet\u00e0 della Coca-Cola Company. \u00c8 difficile da trovare, ma \u00e8 ancora venduta in qualche negozio ortofrutticolo in Louisiana, Arkansas, e Texas, e alcuni ristoranti di Houston. Delaware Punch si pu\u00f2 trovare anche da alcuni venditori online. La forma imbottigliata \u00e8 venduta in Guatemala e Messico.\nDelaware Punch \u00e8 cos\u00ec chiamata per la variet\u00e0 di uva Delaware dalla quale la bevanda prende il suo sapore. L'uva \u00e8 originaria della Contea di Delaware (Ohio), e la bevanda non ha nulla a che fare con lo stato del Delaware."}
{"id": "1198535", "revid": "36426", "url": "https://it.wikipedia.org/wiki?curid=1198535", "title": "Torre della Bella Marsilia", "text": "La torre della Bella Marsilia si trova all'estremit\u00e0 occidentale del territorio comunale di Magliano in Toscana, nel cuore del parco naturale della Maremma, su una propaggine collinare dei monti dell'Uccellina che guarda verso l'entroterra.\nStoria.\nL'intero territorio, comprendente anche la Torre Bassa e la tenuta di Collecchio, era controllato in epoca medievale dagli Aldobrandeschi, che cedettero poi tutte queste loro propriet\u00e0 alla famiglia Marsili di Siena con atto del 13/7/1345.\nI beni dei Marsili, pur essendo di loro propriet\u00e0, erano di fatto sotto la giurisdizione della Repubblica senese durante il lungo periodo rinascimentale. La famiglia mantenne tuttavia il controllo delle tre propriet\u00e0 per lunghissimo tempo, anche dopo la definitiva caduta politica dello Stato senese, quando l'area entr\u00f2 a far parte del granducato di Toscana, pur venendosi a trovare nei pressi del confine con lo Stato dei Presidi tra la met\u00e0 del Cinquecento e gli inizi dell'Ottocento.\nI Marsili non hanno mai ceduto la loro propriet\u00e0, difatti gli attuali proprietari i Vivarelli Colonna, la hanno acquisita a seguito di matrimonio fra donna Giulia Marsili Libelli e Antonio Vivarelli Colonna, matrimonio celebrato in Firenze il 18/9/1881.\nDescrizione.\nLa torre della Bella Marsilia si presenta a sezione quadrangolare con basamento a scarpa cordonato; sulle pareti esterne, interamente rivestite in pietra, si aprono alcune feritoie e troniere.\nLa porta di accesso, situata al piano rialzato sopra il cordone che delimita in alto il basamento a scarpa, \u00e8 rimasta isolata a seguito della perdita dell'originaria rampa di scale esterna munita di ponte levatoio ligneo finale, che permetteva di raggiungere quello che era l'unico punto d'ingresso alla torre.\nLa parte sommitale, priva di coronamenti, culmina nei vari punti ad altezze differenti e irregolari, evidenziando i segni del degrado dei secoli scorsi; in passato, vi era probabilmente una caditoia sporgente sul lato in cui si apre la porta d'ingresso, ad ulteriore protezione degli accessi all'edificio turriforme.\nLeggenda della Bella Marsilia.\nLa leggenda della Bella Marsilia ha conferito alla torre quella che \u00e8 la sua denominazione. Nasce da un avvenimento che sembra essere realmente accaduto il 22 aprile 1543.\nIn quell'anno vi fu un'inaspettata incursione piratesca nella zona, durante la quale il saraceno Barbarossa rap\u00ec la giovane Margherita Marsili, che per la sua bellezza era chiamata da tutti \"Bella Marsilia\". La ragazza venne di fatto rapita e portata via dal gruppo di pirati; quando il sultano Solimano il Magnifico vide la ragazza se ne sarebbe innamorato a tal punto da accoglierla nel suo harem.\nQuesto episodio, al limite tra la storia e la leggenda, ha conferito l'attuale denominazione alla torre, riprendendo il soprannome con cui veniva chiamata la bella ragazza; precedentemente, la struttura difensiva era chiamata torre di Collecchio."}
{"id": "1198537", "revid": "1543377", "url": "https://it.wikipedia.org/wiki?curid=1198537", "title": "\u00d6xarfj\u00f6r\u00f0ur", "text": "\u00d6xarfj\u00f6r\u00f0ur - fj\u00f6rd di ascia - un vasto fiordo nel nord-ovest dell'Islanda, situato fra il capo di Tj\u00f6rnes e di Melrakkasl\u00e9tta.\nGeografia.\n\u00d6xarfj\u00f6r\u00f0ur \u00e8 circondato da catene montuose a ovest mentre a est dai campi di lava Gj\u00e1stykki e una zona con sabbia depositata dal fiume glaciale J\u00f6kuls\u00e1 \u00e1 Fj\u00f6llum a sud. L'unico insediamento nella zona K\u00f3pasker con circa 170 abitanti. La dorsale medio atlantica attraversa la parte occidentale del fiordo prima di ritornare nuovamente sott'acqua. L'\u00d6xarfj\u00f6r\u00f0ur \u00e8 penetrato pi\u00f9 all'interno in tempi geologici ma il fiume J\u00f6kuls\u00e1 ha depositato sabbia dall'altopiano in un'area triangolare di circa 300\u00a0km\u00b2 chiamata Sandur, spostando nuovamente la costa verso l'esterno. Questa zona \u00e8 ancora attraversata dal delta del fiume che cambia continuamente il suo letto. In questo luogo sono presenti anche due laghi, Vikingavatn e Skj\u00e1lftavatn, quest'ultimo formato da un terremoto nel 1976, e a causa di questo evento sismico diverse abitazioni nella zona sono state distrutte.\nEconomia.\nL'economia del luogo si basa soprattutto sull'allevamento di pecore, la dimensione delle fattorie varia fra 100 e 1000 capi durante l'inverno. Fra giugno e settembre le pecore e gli agnelli appena nati vengono lasciati liberi di pascolare nell'altopiano. Sono ricondotti all'ovile dagli allevatori di una particolare zona in certi giorni di autunno con l'aiuto di cavalli e cani. Vengono condotti in un largo recinto e dopodich\u00e9 divisi fra gli allevatori che riconoscono i loro capi dal marchio posto sull'orecchio. C'\u00e8 una grande azienda che tratta i derivati dell'agnello chiamata \"Fjallalamb\" a K\u00f3pasker. \nAnche la pesca e il turismo giocano un ruolo importante. Diverse persone che lavorano sui pescherecci partono dal porto di K\u00f3pasker e ci sono due allevamenti di salmoni, halibut, e trote.\nL'energia geotermica \u00e8 utilizzata per il riscaldamento delle abitazioni locali, essendo prelevata dalle sorgenti di acqua calda situate a Sandur.\nTurismo.\nNell'area si trova lo J\u00f6kuls\u00e1rglj\u00fafur, uno dei quattro parchi nazionali islandesi. \u00c8 situato sulla riva occidentale del fiume \"J\u00f6kuls\u00e1 \u00e1 Fj\u00f6llum\", e si estende a nord per 30\u00a0km fino alle cascate Dettifoss, coprendo un'area di 120\u00a0km\u00b2. Dettifoss \u00e8 la cascata europea con la maggiore portata, di 193\u00a0m\u00b3 al secondo. Risalendo ulteriormente il corso del fiume si trova Hlj\u00f3\u00f0aklettar, ovvero una fila di crateri caratterizzati da colonne basaltiche. Nella parte settentrionale del parco nazionale si trova \"\u00c1sbyrgi\", una depressione a ferro di cavallo, dove sorge il maggior campeggio del parco.\nC'\u00e8 un bus di linea che collega l'area con Akureyri, l'unica con pi\u00f9 di 10000 abitanti e un aeroporto in tutta l'Islanda settentrionale."}
{"id": "1198541", "revid": "119740217", "url": "https://it.wikipedia.org/wiki?curid=1198541", "title": "Nicolas de Grigny", "text": "L'opera organistica di De Grigny si erge all'apice della musica barocca per organo francese. Suoi \"rivali\", nei termini di scienza musicale e ispirazione religiosa, furono Fran\u00e7ois Couperin e Louis Marchand.\nBiografia.\nNato a Reims nel 1672 da una famiglia di musicisti: suo nonno, un suo zio e suo padre furono organisti in diverse chiese di Reims. Studi\u00f2 con Nicolas Leb\u00e8gue, e nel 1693 divenne organista titolare a Saint-Denis, vicino a Parigi. Egli si spos\u00f2 nel 1695 e successivamente ebbe 7 figli. Torn\u00f2 a Reims nel 1696, dove, un anno dopo divenne organista della chiesa di Notre-Dame di Reims. Incarico che tenne fino alla sua prematura morte, nel 1703, quando aveva solo 31 anni.\nLa sola musica ritrovata del maestro francese \u00e8 un grande volume di musiche per organo, il \"Premier livre d'orgue\", contenente una serie di messe e 5 inni per laudi e vespri, in numerosi versi: \"Veni Creator\" (5 versi), \"Pange lingua\" (3 versi), \"Verbum supernum\" (4 versi), \"Ave maris stella\" (4 versi), e \"A solis ortus\" (3 versi). Johann Sebastian Bach ammirava la sua opera a tal punto che la ricopi\u00f2 a mano per poterla studiare."}
{"id": "1198543", "revid": "8862", "url": "https://it.wikipedia.org/wiki?curid=1198543", "title": "Tenocha", "text": ""}
{"id": "1198547", "revid": "125986950", "url": "https://it.wikipedia.org/wiki?curid=1198547", "title": "Ferrovia Palermo-Trapani", "text": "La ferrovia Palermo-Trapani \u00e8 l'ideale prosecuzione a ovest della linea costiera Messina-Palermo e collega i due capoluoghi di provincia. Il tratto fra Alcamo Diramazione e Trapani (via Milo) \u00e8 da tempo interrotto. Resta in funzione la pi\u00f9 lunga via passante da Castelvetrano per il collegamento delle citt\u00e0 di Trapani e Palermo.\nStoria.\nLa ferrovia da Palermo per Trapani, della lunghezza di 125,17\u00a0km, via Milo e Calatafimi, venne inaugurata il 15 settembre 1937, quando venne aperto all'esercizio il tratto di linea, di 47\u00a0km, tra Alcamo Diramazione, Milo e Trapani, lungamente atteso.\nIl primo collegamento tra le due citt\u00e0, tuttavia, risale al 1881, quando la \"Societ\u00e0 della Ferrovia Sicula Occidentale\" inaugur\u00f2 l'ultimo itinerario intermedio di collegamento.\nI lavori erano iniziati qualche anno prima, con l'apertura, il 1\u00ba giugno 1880, del primo tragitto dalla nuova stazione di Palermo Lolli a Partinico. Un mese dopo, si inaugurava il tratto a sud, collegando Trapani a Castelvetrano. Nel marzo del 1881, la linea ferrata collegava Partinico con Castellammare del Golfo e, infine, il 5 giugno 1881, veniva aperto al traffico ferroviario il percorso trasversale Castellammare del Golfo-Castelvetrano.\nLa linea completa risultava cos\u00ec di 194,314\u00a0km e, fino al 1885, rappresentava un terzo della rete isolana. Il tracciato seguiva la costa da Palermo fino ad Alcamo, raggiungeva - puntando a sud verso l'interno - Mazara del Vallo e da qui riprendeva a correre lungo la costa fino a Marsala e a Trapani. Quella tra Palermo e Trapani non era per\u00f2 la via pi\u00f9 breve: lo scopo della ferrovia non era quello di collegare i due capoluoghi quanto quello commerciale di far giungere a Palermo il pesce di Mazara del Vallo e i vini di Marsala. Il traffico viaggiatori tra le localit\u00e0 estreme era sempre scarso: solo le pessime condizioni dei collegamenti stradali spingevano, chi non poteva farne a meno, a fare l'intero viaggio che durava oltre 10 ore.\nFino al 1907, inoltre, non vi era collegamento diretto, per i viaggiatori, tra la stazione terminale della linea \"Palermo Lolli\" e la stazione di Palermo Centrale, in quanto le due compagnie ferroviarie erano diverse e nessun accordo era stato previsto al riguardo.\nCon il passaggio alle ferrovie dello Stato Italiane, venne progettato il tratto di raccordo e, solo in epoca fascista, si realizz\u00f2 anche il collegamento pi\u00f9 breve, di 47\u00a0km, che permetteva l'accorciamento della distanza ferroviaria tra i due capolinea, di oltre 70\u00a0km.\nIl progetto, con la tariffa dei prezzo concordati e col Capitolato Speciale d\u2019Appalto, fu approvato dal Consiglio Superiore dei Lavori Pubblici il 30 agosto 1930.\nNel dicembre dello stesso anno, il Ministero delle Comunicazioni dispose la consegna dei lavori alla societ\u00e0 concessionaria della costruzione di tutte le ferrovie ricadenti nelle province di Caltanissetta, Trapani e Palermo.\nSuccessivamente, nell\u2019ottobre 1932, si avviarono i lavori per il tronco Ponte Bagni - Bruca e nel novembre del 1933 per il tronco Bruca - Fulgatore.\nAlla fine del 1936, il Ministero delle Comunicazioni dispose che entro il 31 luglio 1937 la linea doveva essere pronta per aprire all\u2019esercizio.\nGrazie ad uno sforzo affannoso da parte della ditta costruttrice e dell\u2019Ufficio Dirigente, si arriva alla meta con alcuni giorni di anticipo, tanto che dei treni militari transitano sulla nuova linea tra il 14 luglio e il 18 agosto 1937. Il duce Benito Mussolini inaugura la tratta che costituisce \u00abuna delle maggiori opere che il Fascismo ha dato alla Sicilia\u00bb. La nuova tratta comprendeva le stazioni di Calatafimi, Bruca, Ummari, Fulgatore, Erice-Napola, Milo e la fermata di Segesta Tempio.\nIl lungo passante traeva, fino a tempo addietro, una certa quantit\u00e0 di traffico viaggiatori e merci, dalla ferrovia Castelvetrano-Porto Empedocle chiusa all'esercizio nel 1987; in seguito a ci\u00f2, si \u00e8 notevolmente ridotto il gi\u00e0 poco consistente utilizzo della linea tra Alcamo e Castelvetrano.\nIl 22 giugno 2001, nell'ambito dei lavori per l'estensione del servizio ferroviario metropolitano di Palermo, venne elettrificata la tratta da Palermo Notarbartolo a Tommaso Natale e, contemporaneamente, fu attivata la fermata di Palazzo Reale-Orleans, successivamente elevata al rango di stazione.\nNell'ottobre 2001 venne attivata una diramazione da Piraineto all'aeroporto di Palermo-Punta Raisi, lunga 4\u00a0km. La tratta da Palermo a Piraineto \u00e8 stata elettrificata e raddoppiata: attualmente \u00e8 percorsa dai treni del servizio ferroviario metropolitano di Palermo.\nIl 4 ottobre 2010, la tratta da Palermo Centrale a Palermo Notarbartolo venne interrotta per i lavori di raddoppio del binario e parziale interramento della sede. La tratta venne riaperta il 29 dicembre 2011.\nIl 25 febbraio 2013, poco dopo le ore 14:00, la circolazione fu sospesa, a tempo indeterminato, tra le stazioni di Alcamo Diramazione e Trapani, a causa di alcuni smottamenti di terreno che interessarono anche la massicciata ferroviaria, istituendo autoservizi sostitutivi, mentre i treni per il capoluogo vennero instradati sul percorso pi\u00f9 antico e lungo via Castelvetrano. RFI comunic\u00f2 l'intenzione di ripristinare la relazione quanto prima, avviando il programma di potenziamento, gi\u00e0 previsto dal 2003, dell'intera linea Palermo-Trapani via Milo.\nProgetti di ripristino ed elettrificazione.\nSono tuttora in programma, da parte di RFI, i lavori di ripristino del pi\u00f9 rapido collegamento \"via Milo\" secondo quanto segue: il progetto definitivo delle opere civili, del costo di 144 milioni di euro, \u00e8 stato completato e sottoposto al Consiglio Superiore dei Lavori Pubblici il 13/02/2019, che lo ha in seguito approvato; l'istanza di verifica di assoggettabilit\u00e0 a VIA \u00e8 stata presentata l'ottobre del 2019 al Ministero dell'Ambiente, che si \u00e8 espresso con parere favorevole nel dicembre del 2020; la Conferenza dei Servizi si \u00e8 positivamente conclusa nel luglio del 2021; la gara \u00e8 stata aggiudicata in data 17 febbraio 2022 e i lavori inizieranno alla fine del 2022. Stanti i circa 3 anni necessari a completarne il ripristino, si prevede di riaprire la linea nel 2025.\n\u00c8 inoltre previsto e finanziato, con 72 milioni di euro, il completamento dell'elettrificazione tra Cinisi-Terrasini e Trapani, sempre sulla relazione diretta \"via Milo\". L'intervento si estende per 87 km e prevede la costruzione di quattro nuove sottostazioni elettriche per l'alimentazione dei convogli. In data 7/4/2021 \u00e8 stata presentata al Ministero dell'Ambiente l'istanza e conseguentemente \u00e8 stata esclusa dalla assoggettabilit\u00e0 a VIA l'opera, la cui costruzione (in due lotti) terminer\u00e0 presuntivamente nel 2026.\nPrincipale beneficio di questi interventi di potenziamento \u00e8 un ipotizzato tempo di percorrenza minimo tra Palermo e Trapani (via Milo) di 1h e 30m con 3 fermate intermedie, circa 50\u2019 in meno rispetto all\u2019attuale itinerario (via Castelvetrano), che porrebbe il treno in concorrenza con gli attuali collegamenti su gomma, che impiegano circa 2 ore.\nCaratteristiche.\nLa pendenza massima \u00e8 del 22 per mille tra le stazioni di Salemi-Gibellina e Castelvetrano; fra Trapani e Palermo per la via diretta si incontra il 19 per mille fra le stazioni di Trappeto e Partinico. La velocit\u00e0 massima \u00e8 di 125 km/h in due brevi tratti di circa tre chilometri ciascuno tra Capaci e Carini e tra Carini e Piraineto, ma la velocit\u00e0 della linea \u00e8 mediamente compresa tra 80 e 90 km/h.\nPotenziamento del nodo di Palermo.\nDal 22 febbraio 2008, sono in corso lavori di potenziamento infrastrutturale nella tratta che va da Punta Raisi a Palermo Centrale del nodo ferroviario, nel quale sono coinvolte le linee Palermo-Messina e quella per Trapani.\nIl piano prevede il raddoppio dei 30\u00a0km tra la stazione centrale e la diramazione per l'aeroporto di Palermo-Punta Raisi e l'interramento di 7\u00a0km di questo percorso. Il percorso comprende 17 stazioni e 22 fermate.\nIl 9 agosto 2018 venne riattivata per collaudo la tratta da Palermo Notarbartolo a Isola delle Femmine, completamente ricostruita e parzialmente interrata; la nuova tratta fu attivata, provvisoriamente, a semplice binario da Palazzo Reale-Orleans a Palermo San Lorenzo e a doppio binario da quest'ultima stazione a Isola delle Femmine.\nL'apertura al pubblico \u00e8 avvenuta il 7 ottobre 2018.\nMateriale rotabile.\nSulle due linee hanno circolato vari tipi di rotabili e locomotive:\nIn uso:"}
{"id": "1198553", "revid": "124567064", "url": "https://it.wikipedia.org/wiki?curid=1198553", "title": "Statua equestre di Marco Aurelio", "text": "La statua equestre di Marco Aurelio (\"Equus Marci Aurelii Antonini\") \u00e8 una scultura bronzea dorata raffigurante l'imperatore Marco Aurelio a cavallo, collocata nel XVI secolo nella piazza del Campidoglio a Roma, per poi essere sostituita da una copia. L'originale di questa statua \u00e8 custodito nel prospiciente Palazzo dei Conservatori.\nStoria.\nLa statua equestre di Marco Aurelio \u00e8 l'unica statua equestre di epoca classica giunta integra all'epoca contemporanea. La statua fu eretta nel 176 d.C o nel 180 d.C., subito dopo la morte, e sulla sua originaria collocazione ci sono varie ipotesi, alcuni dicono si trovasse nel Foro Romano, altri a piazza Colonna, dove si trovava il tempio dinastico che circondava la colonna Antonina. \nnel'VIII secolo la statua venne spostata sul Laterano. La statua si salv\u00f2 dalla fusione grazie alla sua errata attribuzione all'imperatore Costantino, primo imperatore cristiano, per cui venne chiamata \u201cCaballus Constantini\"; va ricordato che nel medioevo il valore intrinseco delle statue di bronzo era notevolissimo ed i profitti derivati dalla vendita del metallo enormi.\nFu poi spostata da Paolo III sul Campidoglio nel 1538, poich\u00e9 sul colle era stata insediata l'autorit\u00e0 cittadina fin dal 1143 (i nomi scritti sotto la statua: Agvstinvs Trincivs, Iacobvs Bvcca Bella, Caesar De Magistris, erano gli assessori all'urbanistica del tempo, \"Le porpore di Casa Farnese\"). In occasione del posizionamento della statua nella piazza, venne istituita la carica onorifica di \"Custode del Cavallo\" che era assegnata dal Papa ad un nobile, con tanto di retribuzione, non monetaria ma con generi di natura varia.\nNel 1539 Michelangelo ne decise l'esatta collocazione e cos\u00ec la statua divenne il punto di riferimento della piazza.\nNel 1979 un attentato dinamitardo al vicino Palazzo Senatorio danneggi\u00f2 il basamento marmoreo della statua. Le indagini disposte in quell'occasione constatarono la presenza di fessure sulle zampe del cavallo e un grave processo di corrosione su tutta la superficie, al che si decise che la statua andava restaurata e preservata per le future generazioni. I lavori di restauro iniziarono nel gennaio del 1981 presso l'Istituto centrale per il restauro. La statua non fu pi\u00f9 posta in piazza del Campidoglio, dove fu invece sostituita da una fedele riproduzione realizzata con il laser che per\u00f2 non rispetta l\u2019imitazione della doratura ancora esistente sull\u2019originale.\nTematica.\nTemi centrali della statua sono il potere e la grandezza divina, con l'imperatore raffigurato a grandezza reale e il braccio teso, un gesto che ricorda molto i ritratti di Augusto. In questo caso il gesto pu\u00f2 essere inteso come un atto di clemenza: questa teoria, difesa da alcuni storici, si avvale della testimonianza di alcuni scritti medioevali che parlano di un prigioniero barbaro ai piedi della statua, a noi non pervenuto. Questa posa mostra l'imperatore come un dio e conquistatore. Tuttavia l'assenza di armi e armatura d\u00e0 una sensazione di pace, una pace forse legata alla prosperit\u00e0 dell'Impero Romano durante il suo regno. Un'altra teoria ipotizza che nella mano vi fosse in precedenza un rotolo di pergamena, scomparso durante il medioevo.\nRestauri.\nIl restauro pi\u00f9 antico a cui fu sottoposta la statua risale al 1466-68 sotto il pontificato di Paolo II. Quattro secoli dopo vi fu un secondo restauro ad opera di Carlo Fea il quale nel 1834 pratic\u00f2 un'incisione nel cavallo per togliere l'acqua infiltrata al suo interno che, con il suo peso, poneva in serio pericolo la stabilit\u00e0 del monumento. Egli inoltre rinforz\u00f2 i sostegni corrosi dall'acqua e col\u00f2 del metallo nelle zampe del cavallo per fissarlo meglio alla base.\nNel 1912 la statua fu sottoposta ad un lavaggio interno ed esterno. Nel 1940, in occasione del secondo conflitto mondiale, la statua fu smontata e posta in luogo sicuro per proteggerla da eventuali bombardamenti. Fu ricollocata nella piazza solo alla fine del conflitto.\nDopo l'attentato del 1979 venne alla luce la notevole corrosione che la statua aveva sofferto a causa dell'inquinamento atmosferico e si decise un suo restauro, che, effettuato nell'Istituto centrale per il restauro, ebbe tempi molto lunghi, tanto che inizi\u00f2 nel 1981 e fin\u00ec nel 1990. Al termine del restauro si decise di non ricollocare la statua nella piazza, ma di custodirla nei Musei Capitolini, pertanto il 28 aprile 1996 sul piedistallo a Piazza del Campidoglio ne venne collocata una copia in resina bianca in attesa di quella definitiva in bronzo, realizzata con l'ausilio di laser e metodi all'avanguardia, che attualmente si trova nella piazza.\nNumismatica.\nLa moneta da 50 centesimi di euro italiana, incisa da Roberto Mauri e Luc Luycx, ritrae la statua equestre di Marco Aurelio ed il pavimento di Piazza del Campidoglio."}
{"id": "1198558", "revid": "1825453", "url": "https://it.wikipedia.org/wiki?curid=1198558", "title": "Primeira Liga Experimental 1935-1936", "text": "L'edizione 1935-36 della Primeira Liga Experimental vide la vittoria finale del .\nLa competizione era a inviti, 4 da Lisbona, 2 da Oporto, una da Setubal e una da Coimbra.\nCapocannoniere del torneo fu Pinga (), con 21 reti."}
{"id": "1198561", "revid": "901389", "url": "https://it.wikipedia.org/wiki?curid=1198561", "title": "But\u014d", "text": " \u00e8 il nome di varie tecniche e forme di danza contemporanea ispirate dal movimento attivo in Giappone negli anni cinquanta. Aspetti tipici del but\u014d sono la nudit\u00e0 del ballerino, il corpo dipinto di bianco, le smorfie grottesche ispirate al teatro classico giapponese, la giocosit\u00e0 delle performance, l'alternarsi di movimenti estremamente lenti con convulsioni frenetiche. Non esiste una messa in scena tipica del \"but\u014d\". Le sue origini vengono fatte risalire a Tatsumi Hijikata e a Kazuo \u014cno.\nStoria.\nIl primo spettacolo but\u014d fu presentato un festival di danza giapponese da Tatsumi Hijikata nel 1959 col nome di . Lo spettacolo, basato sull'omonima novella di Yukio Mishima, aveva per argomento l'omosessualit\u00e0. L'immagine finale di Yoshito \u014cno (figlio di Kazuo \u014cno) con un pollo vivo tra le gambe fu talmente oltraggiosa per la platea che lo spettacolo venne censurato spegnendo le luci sul palcoscenico, e Tatsumi Hijikata bandito dal festival ed etichettato come iconoclasta.\nHijikata continu\u00f2, nei suoi lavori successivi, a sovvertire le nozioni fondamentali della danza, ispirato anche da scrittori come Yukio Mishima, Lautr\u00e9amont, Antonin Artaud, Jean Genet e de Sade. Le sue ricerche esplorarono i campi del grottesco, dell'oscurit\u00e0, della decadenza. Hijikata \u00e8 stato il primo a sviluppare un linguaggio coreografico del \"but\u014d\", il \"but\u014d-fu\" (\"fu\" in giapponese significa \"parola\"), seppur poetico e surreale, che permettesse al danzatore di trasformarsi in animali o oggetti. Questa trasformazione coinvolge l'individuo prima sul piano psicologico e poi su quello fisico e si contrappone alla semplice imitazione dell'oggetto.\nHijikata ha curato molte coreografie per Kazuo \u014cno, il quale \u00e8 considerato come uno dei pi\u00f9 grandi danzatori di tutti i tempi e ha ricevuto riconoscimenti in tutto il mondo. La sua notevole longevit\u00e0 artistica gli ha permesso di presentare al mondo il suo capolavoro \"Admiring la Argentina\" all'et\u00e0 di 70 anni nel novembre del 1977. Ha continuato a danzare fino a 95 anni.\nDai primi anni ottanta il but\u014d ha cominciato a diffondersi nel mondo. Sono nati gruppi di danzatori in ogni continente, e l'estetica del \"but\u014d\" ha cominciato a contaminarsi fortemente con quella di altre culture."}
{"id": "1198569", "revid": "73843", "url": "https://it.wikipedia.org/wiki?curid=1198569", "title": "Incrociatori ausiliari della Regia Marina", "text": "La Regia Marina ebbe incrociatori ausiliari in tutte le azioni belliche a partire dalla Guerra italo-turca fino alla seconda guerra mondiale. Di seguito \u00e8 riportato l'elenco completo delle navi utilizzate come incrociatori ausiliari con l'eventuale sigla identificativa, l'anno di costruzione, la stazza lorda relativa, i cicli bellici a cui partecip\u00f2 e le eventuali informazioni sulla perdita della nave. Tutte le navi, salvo diversa indicazione, operarono nel Mediterraneo."}
{"id": "1198572", "revid": "1699816", "url": "https://it.wikipedia.org/wiki?curid=1198572", "title": "L'idolo delle fate", "text": ""}
{"id": "1198573", "revid": "580", "url": "https://it.wikipedia.org/wiki?curid=1198573", "title": "Primeira Liga Experimental 1936-1937", "text": "L'edizione 1936-37 della Primeira Liga Experimental vide la vittoria finale del .\nLa competizione era a inviti, 4 da Lisbona, 2 da Porto, una da Setubal e una da Coimbra. \nCapocannoniere del torneo fu Soiero (Sporting CP), con 24 reti."}
{"id": "1198574", "revid": "188116", "url": "https://it.wikipedia.org/wiki?curid=1198574", "title": "Piana di Trapani", "text": "La piana di Trapani \u00e8 una pianura costiera che si sviluppa in provincia di Trapani, nell'estremit\u00e0 occidentale della Sicilia, estendendosi verso sud fino a Marsala e a nord fino a Castellammare del Golfo. \n\u00c8 l'unica pianura presente in tutta la Sicilia occidentale, eccetto le strette piane costiere tra cui rientra la Conca d'Oro di Palermo, ed \u00e8 la seconda per estensione sull'isola dopo la piana di Catania nella Sicilia orientale. Su questa pianura si coltiva soprattutto la vite, e si ottengono diversi vini DOC, le cui uve incontrano in tale piana terreno fertile e clima favorevole, dal celebre Marsala, al Bianco Alcamo all'Erice (vino) al Delia Nivolelli. \nLa piana \u00e8 caratterizzata da una serie di cordoni dunari olocenici che bordavano aree palustri, in gran parte oggi bonificate."}
{"id": "1198576", "revid": "990063", "url": "https://it.wikipedia.org/wiki?curid=1198576", "title": "Strada statale 200 dell'Anglona", "text": "La strada statale 200 dell'Anglona (SS 200) \u00e8 una strada statale italiana di rilevanza locale che collega Sassari alla costa settentrionale dell'isola.\nPercorso.\nHa inizio appunto a Sassari, nel nord della citt\u00e0, e si snoda in direzione nord-est, su un tracciato per la maggior parte poco agevole, attraverso l'Anglona; tocca i abitati centri di Sennori e Sorso. Giunge infine a Castelsardo, dove termina il suo tracciato incrociando al centro del paese la strada statale 134 di Castelsardo."}
{"id": "1198579", "revid": "3082", "url": "https://it.wikipedia.org/wiki?curid=1198579", "title": "Tempio di Eliogabalo", "text": ""}
{"id": "1198580", "revid": "1825453", "url": "https://it.wikipedia.org/wiki?curid=1198580", "title": "Primeira Liga Experimental 1937-1938", "text": "L'edizione 1937-38 della Primeira Liga Experimental vide la vittoria finale del .\nLa competizione era a inviti, 4 da Lisbona, 2 da Oporto, una da Setubal e una da Coimbra. \nCapocannoniere del torneo fu Fernando Peyroteo (Sporting CP), con 34 reti."}
{"id": "1198584", "revid": "95593924", "url": "https://it.wikipedia.org/wiki?curid=1198584", "title": "Dzerass\u00e6", "text": "Nella mitologia osseta, Dzerass\u00e6 era una fanciulla che abitava presso la dimora del padre Donbettyr sul fondo del mare.\nPer capriccio, soleva trasformarsi in colomba con due sorelle, volare al frutteto dei Narti e rubare la mela magica dai poteri miracolosi. Quando i due fratelli \u00c6hs\u00e6r e \u00c6hs\u00e6rt\u00e6g, posti a guardia del frutteto, una notte ferirono la colomba, questa torn\u00f2 nel mare dove \u00c6hsaertaeg la raggiunse e la cur\u00f2, innamorandosene e sposandola.\nPreso dalla nostalgia Aehsaertaeg assieme a Dzerassae, gi\u00e0 segretamente incinta, torn\u00f2 sulla terraferma ma per un tragico equivoco si uccise dopo aver ucciso il fratello. La vedova pianse a lungo questa perdita finch\u00e9 non giunse, su un cavallo a tre zampe, Uastyrdji che si occup\u00f2 della sepoltura. Dzerassae immediatamente si tuff\u00f2 in acqua e torn\u00f2 alla casa di suo padre Donbettyr dove visse come gli altri figli da ragazza non sposata.\nLa nascita di Uryzm\u00e6g e H\u00e6myts.\nQuando la sua gravidanza fu palese, la madre le consigli\u00f2 di andare ad abitare sulla collina dei Narti, lei obbed\u00ec all'ordine della madre, giunta al villaggio si comport\u00f2 come erano solite fare le nuore nei confronti dei suoceri, scatenando la curiosit\u00e0 dei villani. Le nuore andarono ad informarsi ma lei non rivel\u00f2 la sua identit\u00e0 cos\u00ec come non la rivel\u00f2 alle anziane del villaggio perch\u00e9 esse parlavano tutte assieme. Dzerassae prese da parte una delle anziane e le rivel\u00f2 la propria identit\u00e0 facendosi condurre alla base della torre di Aesaertaeg. Dopo aver rifiutato di salire al piano alto, nella stalla della torre mise al mondo due figli che vennero chiamati Uryzm\u00e6g e H\u00e6myts.\nIl nuovo matrimonio.\nA seguito di una rivelazione della figlia di K'ulbad\u00e6g, Uryzm\u00e6g e H\u00e6myts impararono che un loro avo era ancora vivo, partiti alla ricerca lo trovarono e furono riconosciuti, il vecchio U\u00e6rh\u00e6g fu come ringiovanito dall'incontro. Poi i due fratelli andarono a prendere Dzerass\u00e6, ritornata nella dimora di suo padre, la donna incontr\u00f2 il suocero che la prese in moglie e con lei visse molti anni. L'anno dopo la figlia di Donbettyr si ammal\u00f2 e fu sepolta non prima di aver chiesto che la vegliassero per le prime tre notti dopo la morte.\nLa nascita di Satana.\nDzerass\u00e6 venne seppellita, Uryzm\u00e6g and\u00f2 a vegliarla le prime due notti, la terza Haemyts chiese di poter vegliare la madre ma il fratello rifiut\u00e0 e H\u00e6myts si offese ma and\u00f2 a montare guardia ugualmente alla tomba. Rimasto l\u00ec per un certo tempo, fu attirato da un banchetto che si svolgeva per delle nozze, se ne and\u00f2 lasciando la tomba apparentemente incustodita, ma all'interno gi\u00e0 si trovava Uastyrdji. Quest'ultimo colp\u00ec con la sua frusta di feltro la madre che resuscit\u00f2 pi\u00f9 bella di prima, al secondo colpo di frusta torn\u00f2 nel regno dei morti. Un anno dopo Syrdon, passando davanti alla tomba, sent\u00ec il pianto di un neonato, corso al villaggio, avvis\u00f2 i Narti dei quali si precipit\u00f2 Uryzm\u00e6g ad aprire la tomba da cui usc\u00ec la bambina chiamata Satana.\nAlla eroina Dzerass\u00e6 \u00e8 dedicato uno dei bassipiani scoperti su Venere chiamati \"planitia\": il Dzerassa Planitia."}
{"id": "1198585", "revid": "110157", "url": "https://it.wikipedia.org/wiki?curid=1198585", "title": "Vitalogy Tour", "text": "Il Vitalogy Tour fu il tour dei Pearl Jam successivo alla pubblicazione del loro terzo album \"Vitalogy\". Il tour inizi\u00f2 il 2 febbraio del 1995 a Seattle e fin\u00ec il 7 novembre dello stesso anno a San Diego.\nFul il primo tour con Jack Irons alla batteria. La band continu\u00f2 a boicottare gli eventi organizzati da Ticketmaster. Allo show del 24 giugno 1995, quello a San Francisco, la band suon\u00f2 davanti a 50.000 spettatori; prima dello show Eddie Vedder fu costretto a rimanere in ospedale a causa di un'intossicazione alimentare, che gli imped\u00ec comunque di terminare il concerto. In quell'occasione il cantante fu sostituito da Neil Young. Questo problema costrinse la band a cancellare vari show di quel breve tour; le date di Chicago e Milwaukee non furono annullate, mentre quelle cancellate furono riprogrammate per l'autunno 1995.\nGruppi di spalla.\nWarm-Up Shows\nPacifico\nStati Uniti 1\nStati Uniti 2"}
{"id": "1198588", "revid": "767487", "url": "https://it.wikipedia.org/wiki?curid=1198588", "title": "Distanza di Hausdorff", "text": "In geometria, la distanza di Hausdorff \u00e8 una particolare definizione di distanza introdotta da Felix Hausdorff per misurare la distanza tra due sottoinsiemi di uno spazio metrico. \nDefinizione.\nDato uno spazio metrico formula_1 e due sottoinsiemi formula_2 definiamo qualche quantit\u00e0 preliminare: si dice \"distanza di un punto dall'insieme formula_3\" la quantit\u00e0\nSi definisce \"eccedenza di A su B\" la quantit\u00e0\nSi definisce dunque \"distanza di Hausdorff\" tra formula_3 e formula_7 la quantit\u00e0\nPropriet\u00e0.\nLa distanza di Hausdorff \u00e8 una funzione formula_9. Essa soddisfa le seguenti propriet\u00e0:\nTali propriet\u00e0 la rendono una pseudometrica sull'insieme delle parti di formula_1. Essa soddisfa anche l'ultima propriet\u00e0 di una metrica (cio\u00e8 formula_11 implica formula_10) se formula_3 e formula_7 sono chiusi.\nCampi applicativi.\nLa distanza di Hausdorff consente di definire un concetto di continuit\u00e0 per multifunzioni, cio\u00e8 per funzioni formula_19. Se si munisce formula_20 della distanza di Hausdorff ed formula_3 \u00e8 uno spazio quantomeno topologico, \u00e8 naturale dire formula_22 continua in formula_23 se\nAl di fuori della matematica, la distanza di Hausdorff trova utilizzo in svariati campi di ricerca tra cui la computer vision e la bioinformatica. Sovente si applicano varie metriche onde trovare una stima affidabile dell'errore."}
{"id": "1198592", "revid": "767487", "url": "https://it.wikipedia.org/wiki?curid=1198592", "title": "Uti possidetis", "text": "L'uti possidetis \u00e8 un principio del diritto internazionale sulla sovranit\u00e0 territoriale.\nTraducibile dalla lingua latina come \"cos\u00ec come possedete\", l'espressione indica il mantenimento della sovranit\u00e0 su un territorio quando questa \u00e8 gi\u00e0 stata definita in passato.\nStoria.\nL'espressione ha origine nel diritto romano, dove la formula \"interdictum uti possidetis\" tutelava l'intangibilit\u00e0 del possesso gi\u00e0 acquisito da una delle parti, purch\u00e9 questa lo avesse acquistato senza ricorrere alla violenza, n\u00e9 a sotterfugi n\u00e9 in conseguenza di un precedente rapporto come precarista.\nNel diritto internazionale, l'uso nasce dalla consuetudine in America Latina del XIX secolo di conservare i confini delle precedenti circoscrizioni coloniali per gli Stati di nuova indipendenza. Questo principio di diritto consuetudinario regionale \u00e8 stato mantenuto anche in Africa durante il periodo della decolonizzazione del XX secolo. \nIl principio della stabilit\u00e0 delle frontiere \u00e8 stato formalizzato nell'articolo 11 della Convenzione di Vienna sulla successione degli Stati rispetto ai trattati del 1978; ve ne \u00e8 conferma anche all'articolo 62 della Convenzione di Vienna sul diritto dei trattati, per cui il principio \"rebus sic stantibus\" \u00e8 da escludersi per i trattati che stabiliscono una frontiera. Il principio \u00e8 inserito anche all'articolo 4 dell'Atto istitutivo dell'Unione Africana del 2000. Tuttavia \u00e8 possibile derogare a questo principio tramite accordo tra le parti.\nUn esempio dell'applicazione di questo principio \u00e8 la spartizione del Territorio Libero di Trieste secondo quanto previsto dal Trattato di Osimo del 1975. Il trattato stabilizzava la sovranit\u00e0 italiana sulla Zona A e quella iugoslava sulla Zona B. Al momento della successione dalla Iugoslavia ai nuovi Stati di Slovenia e Croazia, il Governo italiano non ha messo in discussione il trattato precedente in virt\u00f9 del principio della stabilit\u00e0 delle frontiere, come stabilito anche dai lavori della Commissione Badinter nello stesso periodo."}
{"id": "1198595", "revid": "72340", "url": "https://it.wikipedia.org/wiki?curid=1198595", "title": "Muscettola", "text": ""}
{"id": "1198601", "revid": "123850518", "url": "https://it.wikipedia.org/wiki?curid=1198601", "title": "Caff\u00e8 frapp\u00e9", "text": "Il caff\u00e8 frapp\u00e9 (greco: \u03c6\u03c1\u03b1\u03c0\u03ad\u03c2, \"frap\u00e9s\") \u00e8 un'invenzione greca. I suoi ingredienti di base sono caff\u00e8 istantaneo, zucchero e acqua. La sua casuale invenzione \u00e8 avvenuta nel 1957 ad opera di Dimitris Vakondios (in greco \"\u0394\u03b7\u03bc\u03ae\u03c4\u03c1\u03b7\u03c2 \u0392\u03b1\u03ba\u03cc\u03bd\u03b4\u03b9\u03bf\u03c2\").\nPreparazione.\nGli ingredienti del frapp\u00e9 sono: caff\u00e8 istantaneo, acqua, zucchero e, facoltativamente, latte. Il frapp\u00e9 pu\u00f2 essere m\u00e9trios (medio), glyk\u00f2s (dolce) o sk\u00e8tos a seconda del rapporto fra i suoi ingredienti:\nIl frapp\u00e9 si serve con una cannuccia, affinch\u00e9 non si versi durante il trasporto esistono speciali bicchieri che si chiudono nella parte superiore ed hanno una cannuccia.\nStoria.\nLa creazione di questo frapp\u00e9 \u00e8 stata casuale. Durante la Fiera Internazionale di Salonicco nel 1957, il rappresentante della multinazionale Nestl\u00e9 in Grecia Ioannis Dritsas present\u00f2 un nuovo prodotto per bambini, una bevanda al cioccolato da preparare istantaneamente mescolandolo con il latte e agitando con lo shaker; Dimitrios Vakondios, impiegato, aveva l'abitudine di bere caff\u00e8 istantaneo della Nestl\u00e8, in una pausa durante il congresso, decise di bere del caff\u00e8, ma poich\u00e9 non trov\u00f2 acqua calda, pens\u00f2 di usare lo shaker per preparare il caff\u00e8 con l'acqua fredda. Mise caff\u00e8, zucchero e acqua, lo agit\u00f2 e cre\u00f2 il primo caff\u00e8 frapp\u00e9 della storia. Dopo anni afferm\u00f2 di non potersi rendere conto che un semplice esperimento lo avesse portato alla scoperta della bevanda analcolica pi\u00f9 celebre della Grecia.\nDiffusione.\nIl prodotto fu lanciato e divenne un successo in tutta la Grecia. \u00c8 bevuto ad ogni occasione: frapp\u00e9 e sigaretta, frapp\u00e9 sulla spiaggia, frapp\u00e9 in macchina. Dal decennio del '90 \u00e8 la bevanda numero uno anche a Cipro, dove in genere \u00e8 servito \"debole\", senza molto caff\u00e8; questo frapp\u00e9 si beve anche in piccole quantit\u00e0 in Thailandia, in Malaysia e negli ultimi anni gli immigrati balcanici in Grecia lo hanno diffuso nelle loro patrie, ma senza molto successo e con differenze (ad esempio in Bulgaria molte volte si usa coca cola anzich\u00e9 acqua e in Serbia si aggiunge sempre gelato). \u00c8 stato importato anche in altri Paesi dell'area mediterranea, come in Spagna, ma senza molto successo.\nAlle volte viene anche indicato con la denominazione di \"freddo cappuccino\" o \"fredo capuzino\"."}
{"id": "1198602", "revid": "124687815", "url": "https://it.wikipedia.org/wiki?curid=1198602", "title": "Pramipexolo", "text": "Il pramipexolo \u00e8 un composto appartenente alla classe degli agonisti non ergolinici dei recettori della dopamina. Come farmaco viene utilizzato nel trattamento della malattia di Parkinson, da solo (solitamente in pazienti giovani) o associato alla levodopa. Viene anche impiegato nel trattamento della sindrome delle gambe senza riposo (RLS) e della depressione. In Italia il farmaco \u00e8 venduto dalla societ\u00e0 farmaceutica Boehringer Ingelheim con il nome commerciale di Mirapexin nella forma farmaceutica di compresse di dosaggio compreso tra 0,125\u00a0mg e 1,5\u00a0mg.\nFarmacodinamica.\nIl pramipexolo \u00e8 un agonista completo/parziale di tutti i recettori dopaminergici, escluso il recettore D1 e mostrando un legame preferenziale per il recettore D3.\nPossiede inoltre una bassa affinit\u00e0 per alcuni recettori serotoninergici quali 5-HT1A, 5-HT1B, 5-HT1D e per il recettore adrenergico \u03b12.\nIn questo senso, il pramixolo esplica la sua azione clinica legando i recettori presenti nel nucleo striato per la dopamina, neurotrasmettitore depleto nella malattia di Parkinson a causa della degenerazione della sostanza nera di S\u00f6mmering.\nIl pramipexolo sembra inoltre possedere effetti neuroprotettivi ed agire a livello mitocondriale che possono contribuire agli effetti terapeutici.\nRuolo nella Malattia di Parkinson.\nIl morbo di Parkinson \u00e8 una malattia neurodegenerativa che colpisce la sostantia nigra, un componente dei gangli della base. La sostantia nigra ha un'alta quantit\u00e0 di neuroni dopaminergici, che sono cellule nervose che rilasciano il neurotrasmettitore noto come dopamina. Quando la dopamina viene rilasciata, pu\u00f2 attivare i recettori della dopamina nello striato, che \u00e8 un altro componente dei gangli della base. Quando i neuroni della sostantia nigra si deteriorano nella malattia di Parkinson, lo striato non riceve pi\u00f9 correttamente i segnali della dopamina. Di conseguenza, i gangli della base non possono pi\u00f9 regolare efficacemente il movimento del corpo e la funzione motoria diventa compromessa. Agendo come agonista dei recettori dopaminergici D2, D3 e D4, il pramipexolo pu\u00f2 stimolare direttamente i recettori dopaminergici non funzionanti nello striato, ripristinando in tal modo i segnali della dopamina necessari per il corretto funzionamento dei gangli basali.\nFarmacocinetica.\nDopo somministrazione per via orale pramipexolo viene assorbito in modo quasi completo dal tratto gastrointestinale. La biodisponibilit\u00e0 \u00e8 superiore al 90%. La concentrazione plasmatica massima (Cmax) viene raggiunta nel giro di tre ore (Tmax).\nLa contemporanea assunzione di cibo riduce la velocit\u00e0 d'assorbimento. Il legame con le proteine plasmatiche \u00e8 basso ed inferiore al 20%. In alcuni studi su animali (ratto) le concentrazioni nei tessuti cerebrali sono molto superiori (circa 8 volte) rispetto al plasma.\nL'emivita del farmaco varia da 8 ore negli adulti giovani a 12 ore nell'anziano. Pramipexolo nell'organismo umano \u00e8 metabolizzato in piccola parte. L'eliminazione avviene principalmente (90% circa) per via renale, in forma immodificata, mentre solo una minima quantit\u00e0 (il 2% circa) \u00e8 eliminato attraverso le feci.\nUsi clinici.\nPramipexolo \u00e8 indicato negli stadi iniziali della malattia di Parkinson da solo o in associazione con la levodopa. L'impiego di questo farmaco da solo permette di ritardare l'impiego della levodopa. Pu\u00f2 essere utilizzato anche in fase pi\u00f9 avanzata, nel corso naturale della malattia, quando l'effetto della levodopa tende a svanire o diventa discontinuo ed insorgono fluttuazioni dell'effetto terapeutico (le cosiddette fluttuazioni di fine dose o wearing-off, vale a dire la ricomparsa dei sintomi parkinsoniani a seguito dell'accorciamento della durata della risposta alla levodopa).\nPramipexolo \u00e8 inoltre indicato nel trattamento della sindrome delle gambe senza riposo, da moderata a grave, ed in alcune forme depressive anche nell'ambito della malattia di parkinson, tra cui la depressione bipolare specialmente quando altri trattamenti hanno fallito nel migliorare i sintomi della malattia.\nL'utilizzo come antidepressivo \u00e8 recente e sviluppato in due direzioni: associato ad altri antidepressivi si rivolge a forme persistenti nelle quali svolge un ruolo di potenziamento; da solo risulta utile in forme caratterizzate da affaticabilit\u00e0, mancanza di energia, diminuzione della capacit\u00e0 di pensare o concentrarsi, difficolt\u00e0 a prendere decisioni, anedonia. Pu\u00f2 rappresentare una alternativa efficace per i pazienti che non hanno risposto ad altri trattamenti di prima linea, come gli SSRI, ma dosi elevate del composto possono essere necessarie. \u00c8 stato inoltre dimostrata l'efficacia del pramipexolo dei pazienti affetti da fibromialgia.\nIl pramipexolo pu\u00f2 essere inoltre usato nella terapia a lungo termine della cefalea a grappolo o per limitare gli effetti avversi sulla funzione sessuale degli SSRI e di altri antidepressivi di nuova generazione.\nEffetti collaterali ed indesiderati.\nI principali effetti avversi comprendono:\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti utilizzati nella formulazione farmacologica.\nDosi terapeutiche.\nNei soggetti affetti da malattia di Parkinson il dosaggio giornaliero consigliato \u00e8 pari a 0,375\u00a0mg di farmaco (come sale) somministrato per 3 volte al giorno. Questo dosaggio viene successivamente incrementato ogni 7 giorni fino a raggiungere un adeguato controllo della sintomatologia. Non si deve comunque oltrepassare il dosaggio massimo consigliato di 4,5\u00a0mg al giorno.\nRicerca.\nIl pramipexolo \u00e8 stato valutato per il trattamento della disfunzione sessuale sperimentata da alcuni utilizzatori di antidepressivi selettivi dell'inibitore del reuptake della serotonina (SSRI). Diversi studi clinici controllati vs placebo hanno dimostrato l'efficacia di pramipexolo nel disturbo bipolare. Viene anche studiato per il trattamento della depressione clinica e della fibromialgia."}
{"id": "1198609", "revid": "729019", "url": "https://it.wikipedia.org/wiki?curid=1198609", "title": "St\u00e9phane Goubert", "text": "Carriera.\nMilita nella formazione AG2R La Mondiale, squadra del circuito UCI ProTour. In precedenza ha militato nella Festina-Lotus, nella Cofidis, nella Polti e nella Jean Delatour.\nPassato professionista nel 1994, ha partecipato a nove edizioni del Tour de France, concludendole tutte, e a tre edizioni della Vuelta a Espa\u00f1a. In 16 anni di attivit\u00e0, per\u00f2, non ha mai ottenuto successi."}
{"id": "1198612", "revid": "56818", "url": "https://it.wikipedia.org/wiki?curid=1198612", "title": "N\u00f3stoi", "text": ""}
{"id": "1198614", "revid": "121405", "url": "https://it.wikipedia.org/wiki?curid=1198614", "title": "La Geometrie", "text": ""}
{"id": "1198619", "revid": "1573940", "url": "https://it.wikipedia.org/wiki?curid=1198619", "title": "Trichogaster", "text": "Trichogaster \u00e8 un genere di pesci ossei d'acqua dolce, appartenente alla famiglia Osphronemidae (sottofamiglia Luciocephalinae).\nEtimologia.\nIl nome scientifico del genere deriva dall'unione delle parole greche \"thrix\" (pelo, capello) + \"gaster\" (stomaco) indicanti la presenza di appendici filiformi sul ventre.\nDiffusione e habitat.\nI \"Trichogaster\" sono diffusi in Thailandia, Malaysia e nell'arcipelago indonesiano (prevalentemente Sumatra e Borneo).\nDescrizione.\nQueste specie presentano un corpo molto compresso ai fianchi, dal profilo ovaloide. La pinna dorsale \u00e8 ovale, ampia, e ancora di pi\u00f9 lo \u00e8 l'anale. Le pinne ventrali sono filiformi e molto mobili, la caudale \u00e8 a delta, dagli angoli arrotondati. La livrea varia da specie a specie. La lunghezza massima si attesta tra i 7\u00a0cm e i 13\u00a0cm.\nRiproduzione.\nCome le altre specie della famiglia Osphronemidae.\nTassonomia.\nIn seguito ad una revisione tassonomica, le specie precedentemente incluse nel genere \"Colisa\" sono state incluse in questo genere.\nSpecie.\nIl genere \"Trichogaster\" comprende le seguenti specie:"}
{"id": "1198620", "revid": "123121382", "url": "https://it.wikipedia.org/wiki?curid=1198620", "title": "William Bell Scott", "text": "Biografia.\nNato a Edimburgo dall'incisore Robert Scott (1777-1841) e fratello dell'altrettanto noto pittore David Scott, studi\u00f2 arte sin da giovane ed inizi\u00f2 la propria attivit\u00e0 come assistente del padre, pubblicando contemporaneamente alcuni versi in una rivista letteraria scozzese. Nel 1837 si trasfer\u00ec a Londra, dove si guadagn\u00f2 fama come pittore al punto da essere nominato preside della scuola di design di Newcastle upon Tyne nel 1844. All'attivit\u00e0 di insegnante, affianc\u00f2 quella di decoratore: lavor\u00f2 a Wallington Hall realizzando otto grandi pannelli raffiguranti la storia di Border ed illustrando la ballata locale \"Chevy Chase\"; per il castello di Penkill, nell'Ayrshire, realizz\u00f2 inoltre dei pannelli che illustravano il poema \"The Kingis Quair\" di Giacomo I di Scozia.\nDurante la sua permanenza a Newcastle, Scott strinse amicizia con Dante Gabriel Rossetti, che a casa del pittore realizz\u00f2 alcuni ritratti di Maria Leathart, e con il poeta Algernon Swinburne. Dopo il 1870 tuttavia, il pittore rimase quasi esclusivamente a Londra, dove acquist\u00f2 una casa a Chelsea e continu\u00f2 a frequentare gli ambienti dei preraffaelliti, scontrandosi spesso con John Ruskin.\nLe sue opere poetiche, pubblicate a intervalli regolari, risentivano fortemente dell'influsso di William Blake e Percy Bysshe Shelley: la sua raccolta pi\u00f9 nota \u00e8 quella del 1875, corredata da illustrazioni dell'autore e di Lawrence Alma-Tadema. Scrisse inoltre numerosi volumi di critica artistica e letteraria, e fu curatore editoriale di opere di John Keats, Letitia Elizabeth Landon, Lord Byron, Samuel Taylor Coleridge, William Shakespeare e Walter Scott.\nAbbandon\u00f2 l'insegnamento nel 1885 e da quel momento in poi si dedic\u00f2 esclusivamente alla stesura delle sue memorie, pubblicate postume nel 1892."}
{"id": "1198625", "revid": "767487", "url": "https://it.wikipedia.org/wiki?curid=1198625", "title": "Moloch (film)", "text": "Moloch \u00e8 un film del 1999 diretto dal regista russo Aleksandr Nikolayevi\u010d Sokurov, vincitore del premio per la miglior sceneggiatura al 52\u00ba Festival di Cannes.\nIspirandosi ai filmini amatoriali girati sulla terrazza del Berghof dalla stessa Eva Braun, che presentavano Adolf Hitler nell'intimit\u00e0 e nel privato, Sokurov firma la prima opera della sua tetralogia sul potere, proseguita con \"Toro\" (2001), \"Il Sole\" (2005) e \"Faust\".\nTrama.\nBerchtesgaden, 1942: Eva Braun fa ginnastica nel castello del Berghof, attendendo che arrivino Hitler e i suoi ospiti. Arriva l'auto del F\u00fchrer, scendono Adolf Hitler, i coniugi Goebbels, Joseph e Magda, e Martin Bormann. Hitler saluta la servit\u00f9. Tra i due gerarchi serpeggia la rivalit\u00e0, ma, prima di ritirarsi ciascuno nelle proprie stanze, Eva e gli altri concordano di non parlare di politica a tavola.\nIn camera da letto, prima di pranzo, Hitler si lamenta del suo stato di salute con Eva. La donna non gli crede, ribatte che i medici dicono al F\u00fchrer solo ci\u00f2 che egli vuol sentirsi dire, solo lei ha il coraggio di contraddirlo. A tavola, per tutto il tempo Hitler espone le sue teorie sugli argomenti pi\u00f9 diversi, la dieta vegetariana, la guerra sul fronte orientale, i rapporti con l'alleato italiano, l'influenza del clima sulle caratteristiche razziali, quindi si addormenta. Poi, al suo risveglio, ordina che si faccia una passeggiata.\nHitler, Eva, i Goebbels e Bormann escono per una passeggiata nei sentieri di montagna, seguiti dalle guardie, e ballano al suono della musica. Tornati al castello, tutti si ritirano, tranne Hitler, che riceve la visita di un prete. Questi \u00e8 venuto a chiedere clemenza per un disertore, internato in un lager. Hitler rifiuta. Il prete si pente di essere venuto a pregarlo come se fosse Cristo in persona; ma \"non si dovrebbe pregare Cristo\", ribatte Hitler, poich\u00e9 \"\u00e8 morto e non si pu\u00f2 ottenere nulla da lui\".\nDi nuovo con i suoi ospiti, il F\u00fchrer guarda un cinegiornale, che giudica pessimo. Eva propone di mandare l'intera troupe ad Auschwitz, ma Hitler non conosce quel posto. A cena, Hitler espone le sue teorie sui popoli nordici, sui cechi e sui tedeschi, e sulla nuova razza che dovr\u00e0 nascere, e sulla guerra. Finito il pasto, Eva si ritira in camera da letto; Hitler la segue poco dopo.\nHitler e Eva discutono. Hitler dice a Eva che se avesse voluto una vita normale non avrebbe dovuto legarsi a lui; lei gli dice quanto sia infelice di quella vita clandestina. L'indomani mattina, Hitler e i suoi ospiti ripartono. Eva si accosta all'auto di lui per salutarlo. \"Sconfiggeremo la morte\", le dice Hitler. \"Come pu\u00f2 essere?\" - replica Eva - \"La morte \u00e8 la morte. Non pu\u00f2 essere sconfitta\". L'auto parte."}
{"id": "1198629", "revid": "287204", "url": "https://it.wikipedia.org/wiki?curid=1198629", "title": "Luciocephalinae", "text": "La sottofamiglia Luciocephalinae comprende un gruppo di pesci d'acqua dolce appartenenti alla famiglia Osphronemidae."}
{"id": "1198630", "revid": "2164918", "url": "https://it.wikipedia.org/wiki?curid=1198630", "title": "Rufus Sewell", "text": "Biografia.\nFiglio di Jo, artista gallese e William Sewell, disegnatore australiano, che ha lavorato alla sequenza \"Lucy in the Sky with Diamonds\" nel film d'animazione \"Yellow Submarine\", i suoi genitori divorziarono quando aveva 5 anni. Il padre mor\u00ec quando Rufus aveva dieci anni. Ha un fratello pi\u00f9 grande, Caspar. Studia presso la \"Orleans Park School\", e in seguito studia recitazione presso il \"West Thames College\" e \"Central School of Speech and Drama\". Debutta nel 1991 nel film \"Bella e accessibile\" con Patsy Kensit e acquista notoriet\u00e0 in Inghilterra con la serie tv \"Middlemarch\" tratta dal romanzo di George Eliot. Nel 1998 grazie al film \"Dark City\" acquista notoriet\u00e0 in tutta Europa, in seguito recita in film come \"Martha da legare\" e \"Illuminata\" diretto da John Turturro.\nNel 2001 recita nel film \"Il destino di un cavaliere\" e negli anni seguenti prende parte a film come \"The Legend of Zorro\", \"Tristano &amp; Isotta\" e \"The Illusionist - L'illusionista\". Nel 2006 interpreta Thomas Clarkson nel film \"Amazing Grace\" e in seguito prende parte alla commedia romantica \"L'amore non va in vacanza\". Nel 2007 recita nel dramma di Tom Stoppard \"Rock 'n' Roll\" al Royal Court Theatre di Londra e per la sua interpretazione vince il Laurence Olivier Award al miglior attore; nell'autunno dello stesso anno debutta a Broadway nella stessa \"pi\u00e8ce\". Tra il 2008 e il 2009 partecipa come protagonista alla serie televisiva poliziesca \"Eleventh Hour\" accanto a Marley Shelton. La serie \u00e8 stata cancellata dopo una sola stagione.\nNel 2010 \u00e8 stato uno dei protagonisti della miniserie televisiva \"I pilastri della Terra\", tratta dall'omonimo romanzo di Ken Follett: ha impersonato Tom, il mastro costruttore della cattedrale di Kingsbridge. Sempre nello stesso anno ha avuto una piccola parte nel film \"The Tourist\". Dal 2015 \u00e8 uno dei protagonisti della serie televisiva Amazon \"L'uomo nell'alto castello\", basata sul romanzo \"La svastica sul sole\" di Philip K. Dick, nel ruolo dell'Obergruppenf\u00fcrer John Smith. Dal 2016 veste i panni del Primo ministro del Regno Unito Lord Melbourne, fidato consigliere della regina Vittoria, nella serie TV della ITV \"Victoria\".\nVita privata.\nNel 1999 sposa la giornalista di moda australiana Yasmin Abdallah, da cui divorzia pochi mesi pi\u00f9 tardi. Nel 2002 ha il suo primo figlio, William Douglas Sewell, nato dalla relazione con la produttrice e sceneggiatrice Amy Gardner, che sposa nel 2004. La coppia si separa nel 2006, per poi divorziare. Dal 2006 al 2008 \u00e8 stato fidanzato con l'attrice Alice Eve. Sewell ha anche una figlia, Lola, avuta dalla relazione con la modella Ami Komai.\nDoppiatori italiani.\nNelle versioni in italiano dei suoi lavori, Rufus Sewell \u00e8 stato doppiato da:"}
{"id": "1198631", "revid": "773636", "url": "https://it.wikipedia.org/wiki?curid=1198631", "title": "Pieve di San Pietro (San Piero a Sieve)", "text": "La pieve di San Pietro \u00e8 un luogo di culto cattolico che si trova nel comune di Scarperia e San Piero (Firenze).\nStoria e descrizione.\nDi essa si ha memoria fin dal 1018. Fu fondata dai Medici che ne divennero i patroni, dotandola di molti arredi. Fra i suoi pievani, si dice che vi fosse anche Leone X dei Medici, prima di divenire papa. Per la sua posizione lungo una direttrice stradale che collegava Firenze al Mugello costituisce un tipico esempio della stretta connessione tra l'istituzione plebana e la viabilit\u00e0. A questo riguardo \u00e8 significativa la presenza, presso la pieve, di un ospizio per viandanti, oggi corrispondente all'oratorio della Compagnia.\nLa facciata della pieve \u00e8 prospiciente su una piazzetta, dove si trova la statua di san Pietro, di Girolamo Ticciati. La pieve ha tre portali d'ingresso e una reca la data del restauro del 1776; fu fatta riedificare dal pievano Leonardo di Bernardo de' Medici, vescovo di Forl\u00ec, e presenta uno stile cinquecentesco. Nel 1906 fu rifatta la torre campanaria, che ha forma quadrata, originaria del 1607.\nLa pieve \u00e8 in filaretto, sopraelevata nella parte centrale e all'interno ha tre navate, cinque arcate a tutto sesto, sorrette da cinque pilastri quadrangolari: resta il dubbio se le arcate fossero sostenute dai pilastri o da colonne celate all'interno di essi, dato che la pieve sub\u00ec dei restauri, con i quali, fra l'altro, fu rialzato il pavimento e furono costruite volte per la copertura nel XVIII secolo. Anche l'abside fu demolita e venne sostituita da una tribuna rettangolare, lasciando per\u00f2 tracce della vecchia costruzione, che ne fanno intuire l'antica origine.\nIl fonte battesimale ottagono in terracotta invetriata di Giovanni della Robbia, (1518) \u00e8 a sei facce, recanti quadri rappresentativi della vita di san Giovanni Battista e stemmi dei Medici sugli spigoli.\nNella pieve \u00e8 conservato un crocifisso in legno sull'altare maggiore, attribuito a Raffaello da Montelupo. Nella Canonica, alla quale appartiene una grande stanza del Cinquecento, c'\u00e8 un dipinto rappresentante la \"Madonna col Bambino\", attribuito a Lorenzo di Credi ed un altorilievo in terracotta quattrocentesco, \"Vergine col Bambino\"."}
{"id": "1198634", "revid": "768068", "url": "https://it.wikipedia.org/wiki?curid=1198634", "title": "Frapp\u00e9", "text": "Il frapp\u00e9 o frapp\u00e8 (anche conosciuto con il termine \"milkshake\") \u00e8 una bevanda dolce, preparata frullando un ingrediente di frutta (ad es. banane o fragole) o del cacao, caff\u00e8, liquori o sciroppi (ad. es. menta e amarena), con del ghiaccio tritato e latte, oppure usando direttamente del ghiaccio di latte, aggiungendo a piacere zucchero e/o panna montata (il frullato di gelato e latte), il tutto servito in bicchieri alti con cannuccia."}
{"id": "1198636", "revid": "30445", "url": "https://it.wikipedia.org/wiki?curid=1198636", "title": "Incunabulo", "text": ""}
{"id": "1198637", "revid": "1573940", "url": "https://it.wikipedia.org/wiki?curid=1198637", "title": "Sphaerichthys", "text": "Sphaerichthys , \u00e8 un genere di pesci d'acqua dolce, appartenente alla famiglia Osphronemidae, sottofamiglia Luciocephalinae.\nSpecie.\nAl genere appartengono 4 specie:"}
{"id": "1198638", "revid": "120462806", "url": "https://it.wikipedia.org/wiki?curid=1198638", "title": "L'impero delle luci", "text": "L'impero delle luci (in francese: \"L'Empire des lumi\u00e8res\") \u00e8 un tema ripetuto almeno in tre tele di Ren\u00e9 Magritte: una prima versione del 1949, un'altra conservata nella collezione Peggy Guggenheim di Venezia e \u00abun'altra in una collocazione ignota negli USA (l'ultima, del 1954)\u00bb ; un'altra versione del 1954 si trova a Bruxelles nel Museo reale delle belle arti del Belgio. \nLa prima versione, quella del 1949, di recente \u00e8 stata venduta a New York da Christie's.\nIn questo caso l'artista si era ispirato alle opere di John Atkinson Grimshaw, un pittore inglese di epoca vittoriana, che nel suo tempo aveva dipinto diverse vedute urbane al tramonto.\nComposizione.\nNello sfondo campeggia un cielo azzurro cosparso di vaporose nuvole bianche, invece in primo piano \u00e8 stata rappresentata una strada buia con un lampione che rischiara debolmente un'abitazione immersa in un paesaggio cupo e puramente notturno. Le forme sono tridimensionali, la tecnica \u00e8 impeccabile, quasi accademica, ma la particolarit\u00e0 del dipinto sta nella realt\u00e0 che vi \u00e8 rappresentata. L'opera accosta due momenti diversi, opposti tra loro: la met\u00e0 superiore \u00e8 vista in pieno giorno, quella inferiore di notte.\nLa luminosit\u00e0 del sole \u00e8 contrapposta alla sensazione di turbamento e malessere tradizionalmente collegato all'oscurit\u00e0; l'obiettivo dell'artista \u00e8 stato quello di creare un effetto di shock, di spaesamento nei confronti dello spettatore. Citando direttamente Magritte:\n\u00abNell'Impero delle luci\" ho rappresentato due idee diverse, vale a dire un paesaggio notturno e un cielo come lo vediamo di giorno. Il paesaggio fa pensare alla notte e il cielo al giorno. Trovo che questa contemporaneit\u00e0 di giorno e notte abbia la forza di sorprendere e di incantare. Chiamo questa forza poesia\u00bb.\nCaratteristiche tecniche.\nIn quest'opera Magritte usa il metodo dell'ossimoro, ovvero una figura retorica che consiste nell'accostare parole che esprimono concetti opposti; in questo caso l'immagine del giorno e della notte. L'artista ricostruisce una procedura tipica dei sogni (\u00e8 nota infatti l'influenza delle teorie freudiane sugli artisti surrealisti come Magritte; il sogno \u00e8 visto come l'essenza dell'uomo e per questo la sua rappresentazione diventa fondamentale)."}
{"id": "1198640", "revid": "599013", "url": "https://it.wikipedia.org/wiki?curid=1198640", "title": "Christophe Moreau", "text": "Professionista dal 1995 al 2010.\nCarriera.\nPassato professionista nel 1995 nel Team Festina, dove rimase fino al 2000. Nel 1998 venne coinvolto nello scandalo Festina insieme ad altri corridori famosi come Richard Virenque e venne squalificato dalle corse per sei mesi. Nel 2001 pass\u00f2 alla Cr\u00e9dit Agricole e il 22 luglio 2005 annunci\u00f2 il passaggio nella formazione AG2R Pr\u00e9voyance. Nel 2008 \u00e8 passato alla formazione Professional francese Agritubel, mentre dalla stagione 2010 correr\u00e0 per la Caisse d'Epargne. Nonostante pesasse quasi 80 kg era un ottimo scalatore, e ha ottenuto i migliori risultati nelle corse a tappe (due volte vincitore al Giro del Delfinato e quarto in un Tour de France)."}
{"id": "1198648", "revid": "287204", "url": "https://it.wikipedia.org/wiki?curid=1198648", "title": "Dzerassae", "text": ""}
{"id": "1198650", "revid": "1605525", "url": "https://it.wikipedia.org/wiki?curid=1198650", "title": "Rosemary Altea", "text": "Biografia.\nRosemary \u00e8 nata in Inghilterra da Lilian e Richard Edwards, soldato professionista. Secondo quanto riferisce lei stessa, sin dall'infanzia avrebbe udito strane voci e visto volti ritenuti degli spiriti. All'inizio era portata a ritenere che ogni persona normale avesse le sue capacit\u00e0, ma accortasi che cos\u00ec non era, impar\u00f2 presto a tenere nascosti i propri poteri. Altea riferisce di aver avuto un'infanzia tristissima, e che i maltrattamenti subiti dai genitori acuirono in lei la sensibilit\u00e0 verso il dolore degli altri. Sua madre la minacciava spesso che sarebbe finita in un ospedale psichiatrico come sua nonna, Eliza Masters, la quale pure sembrava avere la capacit\u00e0 di sentire voci e vedere volti inaccessibili alla gente comune, e per questo era ritenuta pazza.\nSecondo la sua biografia sarebbe stato l'intervento di un guaritore spirituale, Paul Denham, con cui ebbe un incontro casuale, a evitare che Altea finisse davvero in un ospedale psichiatrico come sua madre aveva predetto e dove probabilmente sarebbe stata etichettata come schizofrenica.\nSi spos\u00f2 all'et\u00e0 di 19 anni, ma fu abbandonata dal marito dopo aver perso in gravidanza due bambini, e dopo essere stata colpita da una grave malattia in cui rischi\u00f2 di morire. Nel 1970 riusc\u00ec per\u00f2 finalmente ad avere una figlia.\nIn seguito avvenne un incontro, che Altea ritiene per s\u00e9 decisivo, con il guaritore Mick Mc Guire, il quale l'avrebbe aiutata a sviluppare quelle che sarebbero state le sue doti di veggente. Si sarebbe quindi manifestato il suo spirito guida, che Altea afferma essere uno sciamano nativo americano dal nome di \"Aquila Grigia\". Nel 1981 ella assunse il nuovo nome di Altea e cominci\u00f2 a lavorare come \"medium\", sostenendo di sapersi mettere in contatto con i defunti grazie al tramite del suo spirito guida..\nIntanto, attraverso Mc Guire, cominci\u00f2 a lavorare alla Stainforth Spiritualist Church. Qui ebbero inizio le sue prime conferenze, che attiravano ascoltatori sempre pi\u00f9 numerosi. Altea riferisce che il suo spirito guida era sempre al suo fianco, e non l'abbandonava mai ogni volta gli si rivolgeva per chiedergli aiuto. Nel 1983 poi, in vacanza a Cipro, Altea conobbe un guaritore di fama, John Mikaledes, il quale la avvi\u00f2 all'attivit\u00e0 di guaritrice, cosa per cui ella si sentiva naturalmente portata.\nAttivit\u00e0.\nNel 1986 Altea ha aperto il suo primo centro curativo spirituale e un anno pi\u00f9 tardi la \"Rosemary Altea Associazione di Healers\" (RAAH). Attualmente vive negli Stati Uniti dove si dedica alla sua organizzazione di guaritori, e nella quale dispensa gratuitamente la propria opera.\nNel 1996, quello che lei definisce il suo angelo guida, Aquila Grigia, l'avrebbe spinta a scrivere e pubblicare il suo primo libro, \"Una lunga scala fino al cielo\", storia della sua vita. Altri libri, seguiti al primo, illustrano dei metodi ed esercizi di quella che lei chiama guarigione spirituale.\nSu di lei, intanto, erano iniziati a comparire articoli su riviste e quotidiani americani come il \"New York Times\" e \"Vanity Fair\". Alcuni \"talk-show\" la ebbero come ospite.\nIn Italia Altea ha pubblicato quasi una decina di libri, tutti editi da Sperling &amp; Kupfer, riscuotendo un buon successo commerciale. \u00c8 anche comparsa varie volte in televisione al \"Maurizio Costanzo Show\", per lo pi\u00f9 in occasione della presentazione dei suoi libri; l'ultima apparizione risale al 2003. \u00c8 stata pure ospite di Gigi Marzullo su RaiUno.\nAltea afferma di possedere la capacit\u00e0 di mettersi in contatto con le anime dei defunti, contatti che asserisce di essere in grado di stabilire anche nel corso di riunioni in pubblico. In occasione delle sue numerose conferenze, ad esempio, \u00e8 capitato varie volte che si offrisse alle domande di persone in lutto per la perdita di un proprio caro, sulla cui eventuale vita ultraterrena costoro erano ansiosi di avere notizie.\nL'istituto del CICAP ha messo in dubbio il suo operato, soprattutto in relazione al metodo di \"cold reading\" (lettura a freddo) con cui la Altea riuscirebbe a ottenere le informazioni sui defunti dagli stessi parenti, all'insaputa di questi; ma la Altea ha sempre tenuto a precisare di rispettare la scienza, e che le sue pratiche non vanno confuse con le normali terapie mediche. Secondo questo istituto, la Altea si sarebbe rifiutata di dare dimostrazioni concrete e scientifiche dei propri poteri o di effettuare esperimenti sotto osservazione di scienziati o esperti d'illusionismo, come quelli che operano per il CICAP stesso.\nIn particolare, pi\u00f9 volte il noto prestigiatore James Randi e Massimo Polidoro del Cicap hanno tentato di coinvolgere Rosemary Altea in verifiche scientificamente corrette delle sue abilit\u00e0 medianiche; e in effetti il 26 gennaio 2007 la scrittrice ha accettato di comparire in televisione, al \"Larry King Show\", in un confronto con James Randi, prestigiatore e esperto critico dei trucchi di sedicenti maghi e sensitivi. Interrogata al riguardo, tuttavia, si \u00e8 rifiutata di prendere parte alla sfida per il milione di dollari messo in palio da James Randi per chi riuscir\u00e0 a dimostrare concretamente l'effettivit\u00e0 dei propri poteri paranormali, in base a evidenze di natura presunta \"scientifica\".\nLa Altea ha affermato in proposito:\nA partire dal 2003 \u00e8 seguito un lungo periodo di silenzio nel quale ha dovuto difendersi in tribunale da procedimenti legali avviati contro di lei dai famigliari di una persona morente, che ritenevano lei avesse plagiato una malata terminale per potersi fare intestare le sue propriet\u00e0 immobiliari, senza poi rispettarne le volont\u00e0 testamentarie dopo la sua morte; procedimenti legali che hanno dato torto ai suddetti familiari e riconosciuto ragione all'appellante Altea. Nel 2008 costei ha quindi pubblicato un nuovo libro, \"Ritrovarsi\", in cui tra le altre cose descrive gli ultimi avvenimenti della sua vita.\nNel 2009 \u00e8 emerso che Rosemary Altea avrebbe subito per molti anni una frode da parte della sua contabile, che le avrebbe sottratto, senza che lei riuscisse a rendersene conto, circa 200.000 dollari."}
{"id": "1198651", "revid": "1564499", "url": "https://it.wikipedia.org/wiki?curid=1198651", "title": "La fattoria (Mir\u00f2)", "text": "La fattoria \u00e8 un dipinto a olio su tela di Joan Mir\u00f3 eseguito tra il 1921 ed il 1922. Il quadro misura 123.8x141.3 cm ed \u00e8 conservato nella National Gallery of Art di Washington, che ha ricevuto il dipinto in donazione da Mary Welsh Hemingway, moglie dello scrittore Ernest Hemingway. L'opera \u00e8 nota anche con il titolo Montroig: la fattoria.\n\u00c8 firmata dall'artista con la sigla \"Miro. / 1921-22\".\nRisale al periodo giovanile dell'artista ed il soggetto pittorico si basa sui propri ricordi dell'infanzia: il luogo rappresentato \u00e8, infatti, la fattoria di famiglia a Mont-roig del Camp, in Catalogna.\nNel quadro, dipinto a Parigi, non si riscontrano ancora i segni del surrealismo e dell'astrattismo che caratterizzeranno l'opera successiva di Mir\u00f2: c'\u00e8, al contrario, una spinta verso la descrizione realistica e minuziosa, tratteggiata in stile na\u00eff.\nIl rapporto tra gli elementi figurativi \u00e8 scandito dalla presenza, al centro della tela, dell'albero di eucalipto, che divide la stalla dall'aia. La prospettiva non viene rispettata matematicamente: mentre l'interno del fienile \u00e8 visto dal basso, l'aiuola \u00e8 ripresa dall'alto. Tra i minuziosi dettagli si possono notare una chiocciola nel terreno, la grezza copertura delle mura della stalla, una donna in lontananza che lava i panni e vari attrezzi di lavoro ed animali."}
{"id": "1198658", "revid": "247222", "url": "https://it.wikipedia.org/wiki?curid=1198658", "title": "Enrico Pieranunzi", "text": "Biografia.\nFiglio di Renata Brillantini e Alvaro Pieranunzi, compie studi classici di pianoforte da giovanissimo, diplomandosi e diventandone docente al conservatorio sin dal 1973. Si avvicina al jazz grazie alla passione per questo genere musicale del padre, chitarrista jazz e seguace di Django Reinhardt. La commistione, nella sua formazione, tra pianoforte classico e jazz, contribuisce a definirne lo stile e il linguaggio musicale, dove sono evidenti le influenze della musica di Debussy.\nPieranunzi Inizia la sua carriera jazzistica verso la met\u00e0 degli anni '70. Come pianista jazz ha registrato oltre 70 CD, spaziando dal pianoforte solo a varie formazioni con pianoforte. Ha suonato e registrato con molti jazzisti di livello mondiale, tra i quali Chet Baker, Art Farmer, Irio De Paula, Lee Konitz, Marc Johnson, Joey Baron, Paul Motian, Charlie Haden, Gabriele Mirabassi, Jim Hall, e ha partecipato ai pi\u00f9 importanti festival italiani (Roccella Jazz Festival \"Rumori Mediterranei\", Umbria Jazz, Ravenna, Milano Ciak) e internazionali (Montr\u00e9al, Copenaghen, Berlino, Madrid). Nel 2004 ha compiuto una tourn\u00e9e in Giappone suonando con il bassista Marc Johnson e il batterista Joey Baron.\nNell'annuale referendum indetto dalla rivista \"Musica Jazz\" \u00e8 stato votato miglior jazzista italiano del 1989, mentre nel 1993 l'\"Academie du jazz\" francese lo ha segnalato fra i primi tre musicisti jazz europei. Come compositore ha scritto oltre 200 pezzi, alcuni dei quali sono diventati dei veri e propri standard e sono stati inclusi nella celebre raccolta \"The New Real Book\".\nSuo fratello \u00e8 il violinista Gabriele Pieranunzi, solista di rango e 1\u00b0 violino di spalla per chiara fama al Teatro San Carlo di Napoli.\nPartecipa alla terza edizione del festival Treviso Suona Jazz, suonando insieme a Federico Casagrande la sera del 24 maggio 2017 a Palazzo Giacomelli."}
{"id": "1198665", "revid": "767487", "url": "https://it.wikipedia.org/wiki?curid=1198665", "title": "Il carnevale di Arlecchino", "text": "Il carnevale di Arlecchino \u00e8 un quadro dipinto con tecnica a olio su tela, realizzato da Joan Mir\u00f3 nel biennio 1924-1925, dunque dopo l'adesione al Surrealismo. Gi\u00e0 appartenuto a Pierre Matisse, \u00e8 oggi conservato nella Albright-Knox Art Gallery di Buffalo.\nDescrizione.\nMir\u00f2 compose questo quadro prima che Breton scrivesse il manifesto surrealista, ma in esso applica gi\u00e0 la tecnica surrealista dell'automatismo psichico, che prevede di mettere a dura prova il corpo per permettere all'immaginazione di perdersi in visioni fantastiche e surreali.\nLo scopo dell'artista in questo quadro \u00e8 proprio rappresentare una delle sue visioni. Si riconosce qualche elemento della realt\u00e0 (un gatto, un tavolo, un pesce, una scala). Dalla finestra un triangolo nero che emerge simboleggia la Tour Eiffel; un cerchio verde trafitto da una freccia sottile, posto su un tavolo, sta a indicare un mappamondo; ma questi non sono altro che elementi della realt\u00e0 che si trasformano dando origine alla visione. Tutti gli oggetti sono fluttuanti, quasi fossero inventati. Popolano questo ampio spazio alla stregua di fantasmi.\nL'artista non rappresenta pi\u00f9, come nel precedente \"La fattoria\", la realt\u00e0 visibile, ma quella del suo inconscio. Compare ancora una volta la scala a pioli, ricorrente nelle opere di Mir\u00f2. La scala rappresenta un trampolino di lancio che parte dalla realt\u00e0 e va oltre: \u00e8 la fantasia, il surreale."}
{"id": "1198669", "revid": "1971044", "url": "https://it.wikipedia.org/wiki?curid=1198669", "title": "Il duello", "text": "Il duello \u00e8 una commedia per musica di Giovanni Paisiello su libretto di Giovanni Battista Lorenzi.\nEbbe la sua prima al Teatro Nuovo di Napoli durante la primavera del 1774. Alla prima tra i cantanti si esibirono il tenore Nicola Grimaldi nel ruolo di \"Leandro\", il basso Gennaro Luzio nella parte di \"Don Policronio\" e il soprano Marianna Monti nei panni di \"Bettina\", la quale seppe strappare molti applausi durante questa rappresentazione.\nL'opera, come \"Le due contesse\", altra commedia che Paisiello rappresent\u00f2 due anni dopo a Roma, \u00e8 una caricatura del duello nella societ\u00e0 francese dell'epoca. Inizialmente scritta in napoletano, fu tradotta in italiano da Lorenzi appunto per la prima messa in scena. Il lavoro fu ripreso dallo stesso compositore nel 1782, all'epoca del suo servizio alla corte di Caterina II di Russia, e fu rappresentata nuovamente come \"Il duello comico\".\nTrama.\nL'azione \u00e8 ambientata a Napoli. Bettina e il suo corteggiatore Don Policronio vivono seguendo la moda e l'usanza francese dell'epoca. Anche Leandro \u00e8 innamorato di Bettina, ma lei preferisce il corteggiamento \"alla francese\" di Policronio e quindi manda suo fratello Don Simone da lui per stabile il contratto di matrimonio. Nonostante ci\u00f2 Leandro non si d\u00e0 per vinto: inizialmente cerca d'ottenere con la corruzione l'aiuto di Topo, un servitore di Don Policronio, ma visto il suo rifiuto, passa alle minacce di morte. Quindi Topo si vede costretto nel tradire il padrone ed allearsi con Leandro, al quale propone di fingere un duello con pistole caricate con polvere da sparo innocua. Il piano riesce, Leandro durante il duello simula di rimanere uccise e Don Policronio, per evitare di essere perseguitato dalla giustizia, \u00e8 costretto a nascondersi e poi fugge via. Quindi ora Bettina \u00e8 libera, ma inaspettatamente la locandiera Fortunata riceve una visitatrice, la malinconica Clarice, la quale \u00e8 alla ricerca di Leandro, che le aveva promesso qualche tempo prima di sposarla, per\u00f2 era fuggito via senza lasciare tracce. Dato che Policronio \u00e8 uscito di scena, Leandro chiede la mano di Bettina, la quale vedendo il suo delirio amoroso per lei, decide di accettare e chiede quindi al fratello di cambiare contratto a favore del suo nuovo corteggiatore. Nel frattempo Policronio torna e confessa prima a Clarice e poi a Don Simone di aver ucciso Leandro in duello, ma quest'ultimo stupito gli risponde che non \u00e8 vero perch\u00e9 costui \u00e8 vivo e vegeto; a sbrogliare definitivamente il nodo ci pensa lo scaltro servo Topo che confessa al padrone tutto il piano progettato con Leandro. La commedia si conclude con la doppia riunione tra Bettina e Don Policronio e tra Clarice e Leandro."}
{"id": "1198670", "revid": "287204", "url": "https://it.wikipedia.org/wiki?curid=1198670", "title": "Convento di San Francesco a Montecarlo", "text": "Il convento di San Francesco a Montecarlo \u00e8 un edificio sacro che si trova in localit\u00e0 Montecarlo, a San Giovanni Valdarno.\nStoria e descrizione.\nIl convento, posto in posizione elevata alla sommit\u00e0 di un colle, sorge nei pressi della chiesa di San Francesco che si vuole fondata nel 1424 da san Bernardino. In seguito l'edificio \u00e8 stato pi\u00f9 volte pesantemente rimaneggiato. Il complesso, realizzato tra il 1428 e il 1438, va ricordato in particolare per le opere che in passato vi sono state conservate, quali una \"Annunciazione\" del Beato Angelico, oggi nel Museo della basilica di Santa Maria delle Grazie. Ancora si segnala una \"Incoronazione della Vergine\" di Neri di Bicci, databile tra il 1472 e il 1475, oggi conservata nel Museo della Verna.\nDurante la Seconda guerra mondiale nel convento venne formato il Comitato di Liberazione Nazionale del Valdarno superiore.\nNelle immediate vicinanze del convento passa un sentiero percorribile a piedi che si snoda per i colli del Valdarno."}
{"id": "1198673", "revid": "74801", "url": "https://it.wikipedia.org/wiki?curid=1198673", "title": "Pearl Harbor", "text": "Pearl Harbor (in hawaiano \"Wai Momi\" \"acqua di perla\" o \"Pu\u02bbuloa\" \"collina lunga\") \u00e8 un porto militare statunitense che si trova nell'isola hawaiiana di Oahu, pi\u00f9 precisamente nella Contea di Honolulu.\nStoria.\nPearl Harbor era originariamente una vasta laguna poco profonda chiamata \"Wai Momi\" (\"Acque di Perla\") o \"Pu'uloa\" (\"lunga collina\") dagli hawaiani.\n\u00c8 dal 1899 una naval station della United States Navy nell'Oceano Pacifico.\nSeconda guerra mondiale.\n\u00c8 famosa per l'attacco subito la mattina di domenica 7 dicembre 1941 per opera della 1\u00aa Flotta aerea giapponese, guidata dal viceammiraglio Ch\u016bichi Nagumo. In due incursioni attuate con apparecchi imbarcati su sei portaerei, e condotte dal capace capitano di corvetta Mitsuo Fuchida, la Marina imperiale giapponese affond\u00f2 tre navi da battaglia (, , ), un posamine (, poi recuperato) e inflisse gravi danni ad altre corazzate, incrociatori e cacciatorpediniere.\nDal dopoguerra.\nNel corso degli anni la \"Naval Base Pearl Harbor\" \u00e8 rimasta la base principale per la flotta del Pacifico degli Stati Uniti dopo la seconda guerra mondiale, insieme alla base navale di San Diego. \nNel 2010 la Marina e l'Aeronautica hanno unito le loro due basi nell'isola hawaiana: Pearl Harbor si \u00e8 integrata alla base aerea di Hickam per creare la base congiunta Pearl Harbor-Hickam."}
{"id": "1198675", "revid": "1446238", "url": "https://it.wikipedia.org/wiki?curid=1198675", "title": "Tra(sgre)dire", "text": "Tra(sgre)dire \u00e8 un film erotico di Tinto Brass del 2000. &lt;br&gt;Anche in questo film c'\u00e8 il cameo del regista, in questo caso come proprietario di un negozio fotografico. &lt;br&gt;Verso la fine \u00e8 inoltre presente una citazione del film \"La chiave\", dello stesso Tinto Brass, che i protagonisti ricordano di aver visto al cinema nel 1986.\nTrama.\nCarla, ventenne veneziana, entra in un'agenzia immobiliare a Londra: cerca un appartamento da affittare per Matteo, lo studente di cui \u00e8 innamorata e che al pi\u00f9 presto la raggiunger\u00e0 nella capitale britannica. Moira, la titolare dell'agenzia, colpita dall'avvenenza di Carla, la invita a casa propria. Carla tace tutto a Matteo che, preso da dubbi e gelosie, le dice per telefono che intende rinunciare al viaggio a Londra. Carla, molto delusa, per reazione accetta anche la corte di Mario, l'ex marito di Moira, nel corso di una festa del tutto particolare.\nA Venezia Matteo per\u00f2 non resiste e parte senza dire niente. Quando di sorpresa raggiunge Carla a Londra, sfoga la sua rabbia ma alla fine, trascinato da lei e dalle persone che Carla ha conosciuto, capisce che, se il saperla con un altro lo fa impazzire di gelosia, proprio la gelosia lo rende folle di desiderio per lei. Cos\u00ec Matteo chiede a Carla di giurare che gli mentir\u00e0 sempre."}
{"id": "1198676", "revid": "857138", "url": "https://it.wikipedia.org/wiki?curid=1198676", "title": "U\u00e6rh\u00e6g", "text": "Nella mitologia osseta, U\u00e6rh\u00e6g era uno dei personaggi mitici presenti nel Ciclo dei Narti: si tratta del padre di \u00c6hs\u00e6r e \u00c6hs\u00e6rt\u00e6g.\nU\u00e6rh\u00e6g e la nascita dei gemelli.\nQuando U\u00e6rh\u00e6g, decano dei Narti ebbe due figli, per propiziare la vita dei nascituri fece un banchetto invitando il fabbro Kurdal\u00e6gon, il genio Donbettyr e Bor\u00e6. Il fabbro celeste diede ai due bambini i nomi di \u00c6hs\u00e6r (\"Valoroso\") e \u00c6hs\u00e6rt\u00e6g (\"Pi\u00f9 valoroso del fratello\"), donando al padre un flauto di acciaio da lui stesso fabbricato, capace di cantare da solo.\nI figli crebbero forti e valorosi tanto che venivano considerati tra i migliori della loro stirpe, il padre orgoglioso di loro li selezion\u00f2 per la guardia al frutteto dei Narti, dove cresceva un melo che produceva un unico frutto miracoloso che ogni notte veniva rubato nonostante la guardia montata dai Narti pi\u00f9 valorosi.\nLa lontananza dai figli e la riunione.\nAl turno della guardia i due gemelli furono ammoniti dal padre per spronarli alla massima attenzione, i due furono portati lontano dall'inseguimento delle colombe colpevoli del furto, il padre rimase solo ed invecchi\u00f2 disperando di ritrovare i figli.\n\u00c6hs\u00e6r e \u00c6hs\u00e6rt\u00e6g, per un tragico equivoco si uccisero, la moglie di quest'ultimo, Dzerass\u00e6, venne ad abitare nel villaggio dei Narti dove mise al mondo i due figli Uryzm\u00e6g e H\u00e6myts che una volta adulti partirono alla ricerca del loro avo che la figlia di K'ulbad\u00e6g aveva rivelato essere ancora vivo. I due nipoti trovarono il nonno che a seguito di questo incontro fu come rigenerato: assieme ai nipoti conobbe la nuora Dzerass\u00e6 che prese in moglie e con cui visse fino alla fine dei suoi giorni."}
{"id": "1198678", "revid": "1452073", "url": "https://it.wikipedia.org/wiki?curid=1198678", "title": "Castlevania", "text": "Castlevania, in Giappone \u00e8 il primo videogioco della serie omonima prodotta da Konami, pubblicato nel 1986. In questo episodio (ambientato nel 1691) fa la sua comparsa il corpus originale della saga, che vede Sim\u00f2n Belmondo (Simon Belmont in occidente), esperto cacciatore di vampiri, armato della leggendaria frusta ammazzavampiri \"Vampire Killer\" in possesso del clan Belmond\u00f2 da generazioni, fronteggiare le forze del Conte Dracula emerse dalle ombre.\nInizialmente uscito in Giappone su floppy disk per Famicom Disk System (espansione per Famicom prodotta per il solo mercato giapponese), nel 1987 \u00e8 stato convertito su cartuccia per la pubblicazione occidentale.\nTrama.\nAnno 1691. La Transilvania ha potuto godere di un secolo di pace per merito del leggendario eroe Christopher Belmont, un cacciatore di vampiri che sconfisse il conte Dracula cento anni prima, per mezzo di una frusta benedetta chiamata Ammazzavampiri. Gli abitanti di un villaggio transilvano si stavano godendo la pace festeggiando la Pasqua, in onore della resurrezione di Ges\u00f9 Cristo. Tuttavia, ogni cento anni, il potere di Cristo si indeboliva, e il cuore degli uomini diventava nero, portando alcuni di loro ad anelare al caos e alla distruzione. Durante quel periodo, un ordine oscuro decise di resuscitare il conte Dracula, in modo che lui potesse diffondere il caos e la rovina in tutto il mondo. Mentre la celebrazione della pasqua proseguiva con un gran Carnevale, i membri del culto si riunirono in un monastero abbandonato ai margini del villaggio, e l\u00ec eseguirono un rituale oscuro per far risorgere il conte Dracula.\nIl rituale ebbe successo, e i cultisti riuscirono a riportare in vita il loro signore nel 1691. Un fulmine colp\u00ec il monastero dove si svolse il rituale, annunciando la resurrezione del conte Dracula. Con la resurrezione del conte il suo castello, che era stato distrutto cento anni prima, riapparve in Transilvania, insieme alle fedeli legioni demoniache del conte.\nIl ventiduenne Simon Belmont, pronipote di Christopher, sapeva che in qualit\u00e0 di erede della famiglia Belmont, e in qualit\u00e0 di attuale detentore della frusta Ammazzavampiri, era suo dovere ripristinare la pace e l'ordine in Transilvania, sconfiggendo Dracula. Correva voce che Dracula diventasse sempre pi\u00f9 forte dopo ogni resurrezione, ma Simon gli si oppose lo stesso. Impugnando la frusta benedetta che il suo bisnonno Christopher aveva usato per sconfiggere Dracula cento anni prima, Simon si addentr\u00f2 nel castello del conte, da solo. Simon si dimostr\u00f2 essere, al pari di Christopher, un possente cacciatore di vampiri, prevalendo sulle legioni demoniache e le trappole del castello, finch\u00e9 non combatt\u00e9 contro lo stesso conte Dracula.\nSebbene fosse rimasto gravemente ferito alla schiena nello scontro, Simon riusc\u00ec a sconfiggere Dracula e a sopravvivere, liberando il mondo dalla minaccia del conte.\nModalit\u00e0 di gioco.\nScopo del gioco, che possiede una struttura lineare, \u00e8 quello di guidare il protagonista attraverso 6 livelli, ciascuno protetto da un guardiano finale, e infine sconfiggere il Signore dei non-morti, Dracula.\nIn questo capitolo vengono delineate alcune strutture di gioco che diverranno col tempo icone distintive della serie, come le \"sub-weapon\" (armi secondarie) che nella fattispecie, accompagneranno l'intero ciclo di Castlevania fino a oggi.\nArmi.\nAll'inizio dell'avventura il protagonista avr\u00e0 in dotazione una frusta, espandibile fino a due livelli di potenza (la frusta diventa una catena e allunga il suo raggio di azione) tramite sfere magiche nascoste nei candelabri del castello. Sempre nei candelabri il giocatore potr\u00e0 trovare diverse armi da lancio, come pugnali, bottiglie di acqua santa o croci. Queste armi consumano una certa quantit\u00e0 di barra munizioni, che \u00e8 possibile incrementare raccogliendo i cuori, anche loro nascosti all'interno dei candelabri.\nMusica.\nLa colonna sonora del gioco \u00e8 opera di due donne, Kinuyo Yamashita e Satoe Terashima, decisero di firmarsi \"James Banana\" durante i titoli di coda del gioco. La Terashima ha introdotto il brano di sottofondo intitolato \"Vampire Killer\", un grande classico della colonna sonora di \"Castlevania\".\nAltre versioni.\nNel 1987 il gioco \u00e8 stato convertito per i sistemi arcade di Nintendo, PlayChoice-10 e Nintendo Vs. Series. Nel 1990 sono state realizzate versioni per Commodore 64 e IBM compatibili, entrambe da Unlimited Software, e per Amiga, da Novotrade. Nel 1993 \u00e8 uscito nel formato cartuccia anche per la versione giapponese del NES, il Famicom. Nel 2002, insieme ai suoi due sequel, \u00e8 stato incluso da Konami nella compilation \"Castlevania and Contra: Konami Collector's Series\", per Microsoft Windows. Nel 2004 \u00e8 stato pubblicato nella collana NES Classic/Famicom Mini per Game Boy Advance; dal 2007 il gioco fa parte della libreria di titoli Virtual Console per Wii. Esistono infine alcune versioni per telefoni cellulari. Il gioco \u00e8 incluso nella \"Castlevania Anniversary Collection\", uscita il 16 maggio 2019 per Nintendo Switch, PlayStation 4, Xbox One e Microsoft Windows.\n\"Vampire Killer\".\nLa prima versione ad uscire dal Giappone, intitolata \"Vampire Killer\", usc\u00ec per gli home computer compatibili con l'MSX2, standard piuttosto diffuso (oltre che nel Sol Levante) in Europa e in Sud America. Uscito circa un mese dopo l'originale \"Castlevania\", \"Vampire Killer\" \u00e8 caratterizzato da grafica e sonoro piuttosto simili alla versione Famicom, ma presenta alcune sostanziali differenze a livello di struttura di gioco, che lo rendono di pi\u00f9 che una semplice conversione.\nRemake.\nLe medesime trama e ambientazione sono state utilizzate anche per altri titoli della serie: \"Super Castlevania IV\" per Super Nintendo; la versione per Sharp X68000, uscita in seguito come \"Castlevania Chronicles\"; \"Haunted Castle\", realizzato per sala giochi. Tutti questi giochi hanno il titolo originale in comune, ma sono comunque dotati di livelli, grafica e sonoro differenti fra loro."}
{"id": "1198679", "revid": "287204", "url": "https://it.wikipedia.org/wiki?curid=1198679", "title": "Club Atletico Faenza 2004-2005", "text": "Ecco la formazione cestistica del Club Atletico Faenza che ha affrontato il campionato di Serie A1 femminile FIP 2004-2005."}
{"id": "1198680", "revid": "1573940", "url": "https://it.wikipedia.org/wiki?curid=1198680", "title": "En (tipografia)", "text": "Una en \u00e8 una unit\u00e0 di misura tipografica corrispondente a met\u00e0 di una em. Per definizione misura la met\u00e0 della dimensione del carattere tipografico (ad esempio in font di 16 punti vale 8 punti). Come il nome stesso suggerisce corrispondente alla larghezza di una \"N\".\nLa lineetta en (\u2013) e lo spazio en ( ) sono entrambi larghi una en. In inglese il trattino en \u00e8 usato per indicare degli intervalli inclusivi (ad esempio \"pagine 12\u201317\" o \"agosto 7, 1988\u2013novembre 26, 2005\")."}
{"id": "1198681", "revid": "287204", "url": "https://it.wikipedia.org/wiki?curid=1198681", "title": "Club Atletico Faenza 2003-2004", "text": "La Penta Faenza 2003-2004 ha vinto la Poule per la FIBA Cup, in Serie A1.\nRosa.\nEcco la formazione cestistica del Club Atletico Faenza che ha affrontato il campionato di Serie A1 femminile FIP 2003-2004."}
{"id": "1198682", "revid": "63756", "url": "https://it.wikipedia.org/wiki?curid=1198682", "title": "Stardust (astronave)", "text": ""}
{"id": "1198683", "revid": "697352", "url": "https://it.wikipedia.org/wiki?curid=1198683", "title": "Passante ferroviario di Torino", "text": "Il passante ferroviario di Torino \u00e8 una linea ferroviaria italiana di propriet\u00e0 statale che attraversa in galleria la citt\u00e0 di Torino. \u00c8 gestito da Rete Ferroviaria Italiana (RFI) che la denomina come \"linea passante\" allo scopo di distinguerla dalla \"linea storica\" Torino-Milano, che attraversa la citt\u00e0 con percorso simile ma in superficie, la quale in seguito \u00e8 stata sostituita dal passante stesso nel tratto tra la stazione di Torino Stura e la stazione di Torino Lingotto. Il passante \u00e8 parte integrante del servizio ferroviario metropolitano di Torino e del servizio ferroviario regionale del Piemonte.\nStoria.\nOriginariamente le linee ferroviarie convergenti verso Torino furono tutte costruite a raso ed a cielo aperto. Progressivamente questa situazione cre\u00f2 forti disagi alla circolazione stradale con i passaggi a livello, per cui, nel 1905 e su sollecitazione del Comune di Torino, si chiese l'abbassamento del piano del ferro.\nI tratti interessati al progetto furono:\nIl \"Bivio La Grangia\" e il \"Quadrivio Zappata\" presero il nome da due storiche e importanti cascine site nelle loro vicinanze. Il nome La Grangia, bench\u00e9 comparisse a grossi caratteri sul cartello posto sul fabbricato del posto di movimento, poi demolito e inglobato nella stazione di Torino San Paolo, e sulle pagine degli orari di servizio, come ad esempio quello in vigore nel 1969, venne comunemente storpiato in Lagrange, facendo confusione con il matematico torinese al quale \u00e8 dedicata una via nei pressi di piazza Carlo Felice. L'ipotesi che si trattasse di un'italianizzazione del periodo fascista \u00e8 smentita dal fatto che la dicitura \"Bivio Lagrangia\" compariva gi\u00e0 nell'orario di servizio della Torino-Bardonecchia del 1906.\nL'ubicazione delle suddette cascine \u00e8 riportata rispettivamente nei quadri 106 e 108 della \"Guida Commerciale e Amministrativa di Torino\" del 1924-1925, edita da G. B. Paravia &amp; C. nel giugno del 1924 e dall'uscita di stazione di Porta Nuova al \"Quadrivio Zappata\".\nI lavori iniziarono nel 1911, ma furono sospesi durante il primo conflitto mondiale, per cui ripresero nel 1923. Oltre ai lavori ferroviari, come la posa di tutti i tratti a doppio binario, si scav\u00f2 una trincea lunga quattro chilometri e profonda sette metri, si innalzarono due cavalcaferrovia, su corso Dante e su corso Bramante, e si riedific\u00f2 il cavalcaferrovia di corso Sommeiller. L'inaugurazione avvenne nel 1928.\nLe Ferrovie dello Stato (FS) progettarono anche di abbassare il piano ferroviario della stazione Porta Susa e del tracciato che la collegava alla stazione di Torino Dora, ma il primo intervento non si fece, poich\u00e9 si prefer\u00ec mantenere il servizio merci. Nemmeno il secondo intervento fu effettuato a causa dell'attraversamento a raso di corso Regina Margherita. Il comune di Torino progett\u00f2, quindi, di eliminare il passaggio a livello costruendo il sottopasso stradale, per cui il tratto tra corso Regina Margherita e il confine cittadino rimase a vista e senza attraversamenti: in sopraelevata su corso Principe Oddone, in trincea su quasi tutto corso Venezia e a raso dalla zona di via Breglio. Si costru\u00ec anche la sopraelevata di corso Mortara negli anni 1968-1969, ma questa \u00e8 stata demolita tra il 2005 e il 2011 assieme alla stazione Dora. Stessa sorte anche per la sopraelevata all'inizio di via Duchessa Jolanda, demolita per l'interramento delle rotaie.\nNel 1979 la Regione Piemonte elabor\u00f2 un Piano dei Trasporti che defin\u00ec prioritario il nodo torinese: i primi lavori furono eseguiti sulla tratta dalla rinnovata stazione di Torino Lingotto sino a Trofarello con il quadruplicamento dei binari. Dal 1984 si inizi\u00f2 a parlare del Passante intendendolo come una nuova linea a doppio binario tra stazione di Torino Lingotto e stazione Porta Susa. Nel 1987, con la costruzione del nuovo viadotto sul fiume Stura di Lanzo, iniziarono i lavori di costruzione del quadruplicamento e interramento del tratto nord.\nIl 27 settembre 2009 fu attivato il binario pari sotterraneo fra la nuova stazione di Torino Porta Susa, costruita interamente sottoterra, e la stazione di Torino Stura. Il successivo 18 ottobre venne attivato anche il binario dispari interrato e conseguentemente venne dismesso il tracciato di superficie, comprendente la stazione di Torino Dora e la vecchia stazione di Porta Susa.\nIl passante ferroviario fu aperto ai passeggeri il 2 dicembre 2012 ed \u00e8 stato realizzato grazie a un investimento di 1,4 miliardi di euro.\nIl 16 giugno 2015 partirono infine i restanti cantieri e gli interventi strutturali che completavano la parte in superficie, con lo sblocco degli ultimi lotti riguardanti la realizzazione di gallerie ferroviarie, un sottopassaggio veicolare in Piazza Statuto, il nuovo viadotto sulla Dora Riparia, nuovi collegamenti stradali e svariate piste ciclabili, che si snodano lungo la Spina Centrale e che riguardano questo tratto, per una spesa complessiva stimata in 25 milioni di euro. I lavori sono terminati a giugno 2016.\nNel 2018-2020 si \u00e8 lavorato alla sistemazione superficiale di corso Venezia, con piste ciclabili e percorsi pedonali protetti.\nProgetto di collegamento con la Torino-Ceres.\nCon l'interramento delle rotaie, la ferrovia Torino-Ceres, che si collegava alla Torino-Milano presso la stazione di Torino Dora, venne isolata dalla rete ferroviaria per differenza di quote. Questo fatto fu dovuto all'eccessiva profondit\u00e0 che il passante raggiunge in quel tratto, a causa del passaggio sotto il fiume Dora Riparia e sottopasso del sottopassaggio di corso Regina Margherita. Scartata l'ipotesi di ricollegare la ferrovia Torino-Ceres alla Torino-Milano nella stazione di Torino Dora, fu ipotizzato un collegamento pi\u00f9 a nord, sotto l'asse di corso Grosseto, con interconnessione avvenuta nella stazione di Torino Rebaudengo Fossata. Questo progetto fu approvato in giunta comunale nel 2007, con la demolizione della sopraelevata di corso Potenza per scavare la galleria.\nIl piano prevede la deviazione dei binari, a partire da via Badini Confalonieri, che anzich\u00e9 proseguire in galleria verso la stazione di Madonna di Campagna, piega verso est per innestarsi sotto corso Grosseto, dove verr\u00e0 realizzata la nuova stazione di Torino Grosseto all'altezza di via Lulli. Il tracciato prosegue verso est sino a collegarsi al passante nella stazione di Torino Rebaudengo Fossata. Il progetto richiede la demolizione della sopraelevata stradale di corso Potenza, che sar\u00e0 sostituita con un sottopassaggio.\nI lavori sono iniziati a settembre 2017, in fasi successive per non scollegare i binari sottostanti per il deposito GTT di Venaria per tram e bus.\nInterdizione ai treni con trazione tramite motore diesel.\nIl 24 ottobre 2009, l'impianto antincendio della nuova stazione sotterranea di Porta Susa, inaugurata circa un mese prima, si \u00e8 attivato autonomamente a causa dei fumi rilasciati da un convoglio a trazione diesel proveniente da Aosta, causando il blocco degli ascensori e l'erogazione di acqua a pioggia nei varchi d'ingresso della stazione (lama d'acqua); in seguito a tale episodio, \u00e8 stata effettuata un'analisi dei sistemi di sicurezza e delle procedure di emergenza attivi nel passante, dalla quale \u00e8 emerso anche il grande inquinamento prodotto in ambiente chiuso dai treni diesel; in accordo con associazioni di passeggeri e gruppi ambientalisti, si \u00e8 quindi deciso di vietare il transito dei convogli a trazione termica nel passante ferroviario, provvedimento adottato a partire dal 12 dicembre 2010. Di conseguenza, da tale data sono stati soppressi i collegamenti diretti tra Torino e Aosta (da operarsi con treni alimentati a gasolio in quanto la ferrovia da Ivrea ad Aosta non \u00e8 elettrificata), ripristinati a partire dal 2019 grazie all'entrata in servizio del nuovo elettrotreno BTR 813, convoglio bimodale dotato di motori elettrici in grado di essere alimentati sia dalla linea aerea che da generatori propri a gasolio.\nPercorso.\nIl tratto urbano del passante attraversa il comprensorio ferroviario dalla stazione di Torino Lingotto alla stazione di Torino Stura, estendendosi per quasi 13 km, in aggiunta al ramo di collegamento con la stazione di Torino Porta Nuova. Circa 8 km del percorso sono in sotterranea, all'interno delle gallerie \"Ovest Quadruplicamento\", lunga 4448 metri, e \"Passante\", lunga 3635 metri. Il tratto metropolitano del passante ferroviario si estende rispettivamente a nord fino alla stazione di Settimo Torinese e a sud fino alla stazione di Trofarello.\nIl tracciato sostituisce la ferrovia Torino-Milano (Linea Storica) tra Torino Stura e proseguendo fino a Torino Lingotto su un percorso autonomo.\nNel territorio comunale torinese, il passante attraversa i quartieri Falchera, Rebaudengo, Borgata Vittoria, San Donato, Aurora, Crocetta, Lingotto e Mirafiori Sud."}
{"id": "1198696", "revid": "116360028", "url": "https://it.wikipedia.org/wiki?curid=1198696", "title": "Secretum secretorum", "text": "Il Secretum secretorum (cio\u00e8 \"Segreto dei segreti\", o \"Liber moralium de regimine regum principum ac dominorum\") \u00e8 un trattato latino attribuito ad Aristotele ma redatto in realt\u00e0 da uno Pseudo-Aristotele medievale.\nStruttura.\nL'opera contiene una serie di insegnamenti di Aristotele al discepolo Alessandro Magno, scritti in forma di epistola; fornisce indicazioni circa il comportamento del \"princeps\", la giusta strategia politica ma anche il regime alimentare da seguire.\nAlla versione originale, furono poco a poco aggiunte altre informazioni provenienti da tradizioni disparate.\nInfluenza.\nLa traduzione \u00e8 stata portata a termine nel XII secolo da Giovanni da Siviglia (versione \"breve\") e Filippo da Tripoli (versione \"lunga\").\nIl testo latino \u00e8 stato originariamente tradotto dal \"Kit\u0101b sirr al-asr\u0101r\", che deriverebbe dall\"'al-Siy\u0101sa al-\u02bf\u0101mmiyya\", un incrocio tra ideologie greche, bizantine e iraniche. Nel prologo del \"Sirr al-asr\u0101r\", si racconta che la traduzione originaria era stata realizzata in un primo momento dal greco al siriaco e poi all'arabo da Ya\u1e25y\u00e2 ibn al-Bi\u1e6dr\u012bq.\nIl \"Kit\u0101b sirr al-asr\u0101r\" ebbe un grande successo, fu diffuso da circa cinquanta manoscritti e tradotto presto in latino ed ebraico, da cui si ricav\u00f2 una versione in castigliano (\"Poridat de las Poridades\") che serv\u00ec da base per la versione catalana (\"Libre de Saviesa\"). Le versioni in portoghese, antico-francese e italiano derivano invece da quella latina."}
{"id": "1198697", "revid": "2175", "url": "https://it.wikipedia.org/wiki?curid=1198697", "title": "Feodor Ivanovi\u0109 \u0160aljapin", "text": ""}
{"id": "1198698", "revid": "287204", "url": "https://it.wikipedia.org/wiki?curid=1198698", "title": "Uaerhaeg", "text": ""}
{"id": "1198699", "revid": "1149807", "url": "https://it.wikipedia.org/wiki?curid=1198699", "title": "L'Uomo Ragno (film)", "text": "L'Uomo Ragno (\"The Amazing Spider-Man\") \u00e8 un film del 1977 diretto da E. W. Swackhamer, con protagonista Nicholas Hammond. \u00c8 il primo lungometraggio live action basato sul supereroe omonimo dei fumetti della Marvel Comics, ideato nel 1962 da Stan Lee e Steve Ditko. \nConcepito come un film per la televisione negli Stati Uniti, come episodio pilota per lanciare la serie TV della CBS \"The Amazing Spider-Man\", dalla stessa serie tv vennero adattati altri due film, \"L'Uomo Ragno colpisce ancora\" (1978) e \"L'Uomo Ragno sfida il Drago\" (1979).\nTrama.\nA New York vive Peter Parker, un ragazzo statunitense orfano, allevato dalla zia May, e un brillante studente universitario, con una passione per la scienza. Un giorno, un piccolo ragno viene esposto accidentalmente a radiazioni durante un esperimento di laboratorio; l'aracnide finisce per mordere Peter, trasmettendogli i suoi poteri (una forza fisica elevata, una grande agilit\u00e0, la capacit\u00e0 di aderire a muri e soffitti e un \"senso di ragno\" che lo avverte dei pericoli imminenti). Il ragazzo, che viene intravisto da alcuni passanti, viene nominato \"Uomo Ragno\" proprio perch\u00e9 capace di arrampicarsi sui muri come il medesimo animale. Allora Peter, per non essere riconosciuto e per fare soldi con le foto esclusive dell'Uomo Ragno, si cuce un costume costituito da una tuta da ginnastica rossa e blu e una maschera rossa con le lenti bianche. Pi\u00f9 avanti costruisce anche un bracciale che lancia ragnatele fatte di un particolare fluido che si solidifica a contatto con l'aria.\nIntanto in citt\u00e0 accadono altre cose strane: alcune persone innocue, inspiegabilmente, si mettono a compiere svariati crimini; questi vengono ipnotizzati e sfruttati da alcuni gangster sotto copertura (si spacciano per psichiatri, organizzando sedute apparentemente a scopo terapeutico) che mirano a rubare molto denaro entro una certa data.\nPi\u00f9 avanti Peter (nei panni dell'Uomo Ragno) scopre un segnale sospetto tramite il suo ricevitore di frequenze e arriva quasi a raggiungere la fonte (un computer che emette segnali ipnotici, impiegato dai malfattori di prima), situata all'interno del palazzo, ma alcuni campioni di kend\u014d lo sorvegliano e si scontrano con lui. L'Uomo Ragno \u00e8 costretto a battere in ritirata, riuscendo comunque ad avere la meglio sugli scagnozzi. Sicuri del fatto che il supereroe torner\u00e0 per smascherarli, elaborano una tattica per contrastarlo meglio al secondo incontro.\nDurante una seduta, anche Peter viene ipnotizzato (tramite una spilla che emette suoni ipnotici) e sta per tentare il suicidio insieme ad altri; fortunatamente, la spilla viene staccata dalla giacca del ragazzo e quest'ultimo rinviene. Indossando ancora il costume da Uomo Ragno, egli riesce ad invertire il segnale ipnotico sradicando (con una ragnatela) l'antenna dal tetto del palazzo. Il capo dei criminali rimane ipnotizzato dal suo stesso computer e, sotto il consiglio \"amichevole\" del supereroe, si costituisce alla polizia.\nAlla fine la gang viene arrestata, Peter ha una relazione con la figlia di una delle vittime del complotto e J. Jonah Jameson (il direttore del giornale \"Daily Bugle\") riceve dal ragazzo altre foto straordinarie dell'Uomo Ragno.\nCritica.\nFantafilm scrive che \"l'operazione, riuscita in parte sotto il profilo dello spettacolo, naufraga nella banalizzazione del ritratto del protagonista. Dell'eroe del fumetto, Nicholas Hammond si limita, in realt\u00e0, a vestire la suggestiva calzamaglia senza farsi carico di approfondire quegli aspetti pi\u00f9 sfumati che determinarono la novit\u00e0 del personaggio e il successo del comic presso il giovane pubblico americano. Il film perde la geniale intuizione di Stan Lee di riversare nel nuovo super-eroe l'alienazione fisica e psicologica come riflesso del malessere della generazione \"anni '60\" che non si riconosce nelle certezze dei padri.\"\nDifferenze con il fumetto.\nNel fumetto il ragno, divenuto radioattivo, dopo aver morso Peter muore. Nel film sembrerebbe sopravvivere.\nNella pellicola non vi \u00e8 alcun accenno a personaggi quali Ben Parker (lo zio di Peter), Mary Jane Watson, Flash Thompson, Gwen Stacy e di nemici come Goblin, il dottor Octopus, Rhino, Lizard, l'Avvoltoio o l'Uomo Sabbia. Questi sono stati probabilmente evitati dalla produzione poich\u00e9 la loro realizzazione avrebbe richiesto un budget eccessivo.\nL'apparecchio \"spara ragnatele\" del film era ingombrante a causa delle grandi dimensioni - contrariamente al fumetto, nel quale era occultato sotto le maniche del costume - e quindi doveva essere indossato sopra il costume, il che costringeva l'attore a mantenere le mani aperte per la maggior parte delle scene in costume, poich\u00e9 impossibilitato a chiuderle."}
{"id": "1198703", "revid": "2130303", "url": "https://it.wikipedia.org/wiki?curid=1198703", "title": "Basilica di Santa Maria delle Grazie (San Giovanni Valdarno)", "text": "La basilica di Santa Maria delle Grazie \u00e8 un edificio sacro che si trova in piazza Masaccio, a San Giovanni Valdarno, sopra la chiesa di San Lorenzo.\nStoria.\nLa basilica venne eretta nel 1484 intorno a una delle quattro porte presenti nelle mura cittadine: la porta San Lorenzo che guardava verso Siena. Fu dedicata alla venerata immagine della Madonna, alla quale veniva attribuito il miracolo di aver assecondato le preghiere di monna Tancia, a favore del proprio nipote di tre mesi, Lorenzo, al quale era morta di peste la madre: non si trovavano nutrici a causa dell'epidemia, ma la nonna avrebbe potuto miracolosamente allattarlo personalmente. L'episodio risale al 1478. Nel tempo il luogo cess\u00f2 la funzione strategica di accesso alla citt\u00e0 per diventare luogo di culto, prima con l'apporto di un tabernacolo, poi di una cappella e poi con la costruzione della chiesa. La costruzione fu terminata nei primi venti anni del secolo successivo ma fu successivamente arricchita per gli anni a seguire. La facciata fu poi rimodernata in stile neoclassico fra il 1840 e il 1856. Nel gennaio del 1929 papa Pio XI elev\u00f2 la chiesa alla dignit\u00e0 di basilica minore.\nDescrizione.\nAlla chiesa si accede attraverso una doppia scalinata; dalla porta centrale, coronata da una lunetta di Giovanni della Robbia databile al 1513, si giunge all'antica cappella del miracolo. L'interno \u00e8 diviso in tre navate con colonne che sorreggono dodici volte a vela affrescate. Tra il 1698 e il 1704 le volte furono decorate. Tra il 1720 e il 1725 fu costruita la grande cappella a sud della chiesa. La grande rotonda risale alla fine degli anni cinquanta del XX secolo, al posto della cappella settecentesca distrutta durante la Seconda guerra mondiale; all'interno di essa, in una nicchia, trova luogo l'organo a canne Mascioni \"opus 816\", costruito nel 1963, che dispone di 31 registri su due manuali e pedale."}
{"id": "1198717", "revid": "339392", "url": "https://it.wikipedia.org/wiki?curid=1198717", "title": "Chiesa uniata", "text": ""}
{"id": "1198720", "revid": "2175", "url": "https://it.wikipedia.org/wiki?curid=1198720", "title": "Vladimir Vladimirovi\u010d Sofronitsky", "text": ""}
{"id": "1198723", "revid": "2175", "url": "https://it.wikipedia.org/wiki?curid=1198723", "title": "Vladimir Vladimirovi\u010d Sofronicky", "text": ""}
{"id": "1198725", "revid": "767487", "url": "https://it.wikipedia.org/wiki?curid=1198725", "title": "W\u0142adys\u0142aw Sk\u0142odowski", "text": "Sk\u0142odowski era figlio del pedagogo e bibliotecario Jozef Sk\u0142odowski (19 marzo 1804 - 21 agosto 1882).\nSi diplom\u00f2 al ginnasio di Siedlce con la medaglia d'oro, successivamente nel 1852 consegu\u00ec il diploma di candidato delle scienze alla facolt\u00e0 fisico-matematica dell'Universit\u00e0 statale di San Pietroburgo. Fu insegnante nelle scuole di Varsavia. Nel 1867 fu promosso vicedirettore (\"podinspektor\") del ginnasio russo di Via Novolipki a Varsavia, rimanendo in carica fino al 1873. Nel 1887 divenne insegnante emerito e l'anno successivo fu nominato direttore della casa di correzione di Studzie\u0144ice, fino al 1890.\nSk\u0142odowski pubblic\u00f2 sul settimanale \"Wszech\u015bwiat\" e sul quotidiano \"Dziennik Powszechny\", e tradusse in polacco opere di Charles Dickens, Ivan Turgenev e Henry Wadsworth Longfellow. Fu autore di un libro di zoologia e di pi\u00f9 di 30 voci di botanica nell'Enciclopedia universale di Samuel Orgelbrand .\nSpos\u00f2 nel 1860 Bronis\u0142awa Boguska (1834 - 9 maggio 1878) dalla quale ebbe 5 figli:\n\u00c8 sepolto al Cimitero Pow\u0105zki di Varsavia."}
{"id": "1198726", "revid": "110157", "url": "https://it.wikipedia.org/wiki?curid=1198726", "title": "Daydream World Tour", "text": "Daydream Tour \u00e8 il secondo tour della cantante Mariah Carey, andato in scena nel 1996 per promuovere l'album \"Daydream\".\nStoria del Tour.\nIl Daydream World Tour fu il secondo tour della Carey (dopo il Music Box Tour negli USA del 1993), e il suo primo tour ad avere date fuori dagli Stati Uniti. Il tour fu tenuto in onore del successo del suo nuovo album dell'epoca, \"Daydream\"; l'album conteneva tre dei 19 singoli #1 della Carey, (ossia \"Fantasy\", \"One Sweet Day\", e \"Always Be My Baby\"), divent\u00f2 il suo secondo album ad aver venduto pi\u00f9 di dieci milioni di copie negli USA ed \u00e8 uno dei suoi album pi\u00f9 elogiati dalla critica. Fu tenuto anche per promuovere l'album in Europa e in Asia (specialmente in Giappone). Il tour \u00e8 il suo secondo pi\u00f9 corto, essendo il Music Box Tour il pi\u00f9 corto di tutti.\nQuesto breve tour fu un successo sia dal punto di vista commerciale che dal punto di vista della critica. La \nIl concerto.\nIl palco montato per il tour era diviso in tre sezioni: il palco centrale, un'ala destra e una sinistra. Il palco centrale presentava due piattaforme rialzate dove erano poste la band e i coristi; le ali destra e sinistra avevano lunghe passerelle che si muovevano in direzioni opposte, i muri erano schermi giganti che cambiavano colori durante lo show a seconda dell'atmosfera, e in fondo erano presenti schermi per gli spettatori."}
{"id": "1198729", "revid": "1543377", "url": "https://it.wikipedia.org/wiki?curid=1198729", "title": "Alpine A610", "text": "La Alpine A610 \u00e8 un'autovettura sportiva gran turismo prodotta dal 1991 al 1995 dalla casa automobilistica francese Alpine (o \"Alpine-Renault\"); l'auto fu commercializzata nel Regno Unito come Renault A610.\nStoria.\nLa A610 fu presentata al Salone dell'automobile di Ginevra del 1991 come sostituta della precedente GTA V6 per rivaleggiare con la Porsche.\nAll'epoca dell'introduzione del modello, la Alpine era gi\u00e0 da diverso tempo sotto il controllo della Renault, a tal punto che spesso si attribuisce la paternit\u00e0 di questo modello alla casa di Billancourt (la Renault) invece che a quella di Dieppe (la Alpine).\nIn realt\u00e0, la A610 \u00e8 unanimemente considerata l'ultima Alpine. Dopo la sua uscita di produzione, infatti, non furono pi\u00f9 introdotte vetture con questo marchio, anche se la Alpine continu\u00f2 a lavorare sotto la Renault, occupandosi della messa a punto dei modelli sportivi.\nLa A610 era una decisa rivisitazione stilistica della GTA: la novit\u00e0 pi\u00f9 evidente stava nel frontale, che sfoggiava dei nuovi fari anteriori a scomparsa, novit\u00e0 che riprendeva il frontale della GTA commercializzata negli USA. Ma anche nel resto della vettura furono apportate modifiche estetiche, come per esempio i nuovi cerchi da 16 pollici. Anche internamente, la vettura era meglio rifinita rispetto alla GTA. Tutto ci\u00f2 per dare un design pi\u00f9 moderno alla coup\u00e9 francese e per rimanere al passo con le concorrenti, la pi\u00f9 diretta delle quali era la Porsche 968.\nLa A610 montava l'ultima versione del PRV, un 6 cilindri a V di 90\u00b0, da 2.975 cm\u00b3 di cilindrata, sovralimentato da un turbocompressore (corredato di intercooler) ed in grado di erogare una potenza massima di a 5.750 giri/min, spingendo la vettura ad una velocit\u00e0 massima di 265\u00a0km/h. Anche i livelli di coppia erano buoni: la A610 disponeva di un picco massimo di 334,8 N\u00b7m a 2.900 giri/min. Per quanto riguardava la distribuzione, la A610 si avvaleva di due assi a camme in testa, con due valvole per cilindro. La trazione era posteriore, mentre il cambio era a 5 marce. L'impianto frenante prevedeva invece freni a disco sulle quattro ruote pi\u00f9 l'ABS. La ripartizione dei pesi era 43% all'anteriore e 57% al posteriore.\nSecondo il pilota automobilistico Henri Pescarolo, dopo un test dell'A610 per la rivista \"Action Automobile\" (aprile 1991), la vettura era \u00abentusiasmante\u00bb e, messa a confronto con la Nissan 300ZX e la Porsche 911 Carrera 2, \u00abdei tre modelli, \u00e8 sicuramente la Alpine quella che rappresenta maggiormente la gran turismo sportiva cos\u00ec come la si immagina\u00bb.\nDella A610 fu realizzata una sola versione di serie: la Turbo, dotata di ABS, climatizzatore, servosterzo, retrovisori esterni elettrici, cerchi in lega, chiusura centralizzata e vetri elettrici, autoradio Pioneer con comandi al volante, allarme e computer di bordo; in seguito furono realizzate una versione speciale \"Albertville 92\", una versione limitata \"Magny-Cours\", una versione prototipo \"Evolution\" e una versione da competizione \"Le Mans\".\nNel novembre 1991, in occasione delle olimpiadi invernali di Albertville del 1992 furono presentati due modelli speciali denominati \"Albertville 92\" (della serie \u00ab\"Olympique\"\u00bb) nella colorazione \"Blanc Gardenia\" per il trasporto di personalit\u00e0, con interni in pelle chiara e cerchi colorati; i due esemplari, dopo i giochi, sono stati in seguito venduti.\nNel giugno 1992, a seguito della vittoria al Gran Premio di Francia 1991 sul circuito di Magny-Cours, fu presentata la versione limitata \"Magny-Cours\", dotata in pi\u00f9 anche di autoradio con lettore CD, di interni in pelle nera e di cerchi colorati e prodotta in soli 31 esemplari nella colorazione \"Vert nacr\u00e9\".\nTra gli aggiornamenti, nel marzo del 1993, la A610 ricevette nuovi cerchi in lega, di diverso disegno (a 5 razze, cerchi che qualche anno dopo sarebbero stati montati sulla Renault Spider) e un nuovo motore di pi\u00f9 piccolo di 12cm\u00b3 (da 2.963cm\u00b3) per soddisfare le nome di immatricolazione straniere.\nNonostante le migliorie, la A610 non solo non riusc\u00ec a risollevare le sorti della Alpine, dopo i due insuccessi della A310 e della GTA, ma ebbe risultati anche peggiori, anche a causa di un prezzo troppo alto (da 395.000 FF nel 1991 a 435.000 FF nel 1995).\nLa vettura usc\u00ec produzione nel 1995, dopo essere stata prodotta solamente in 818 esemplari, di cui solo 31 in versione \"Magny-Cours\" e 2 in versione speciale \"Albertville 92\"; 68 vetture erano con guida a destra. Furono realizzate anche 2 vetture in versione \"Evolution\" con motore da , mai commercializzate.\nLa \"A610 \u00abLe Mans\u00bb Legeay\" fu impiegata in competizione dal team di Patrick Legeay e partecip\u00f2 alla 24 Ore di Le Mans del 1994, si classific\u00f2 5\u00aa nella sua categoria GT2 e 13\u00aa nella classifica generale."}
{"id": "1198730", "revid": "38427", "url": "https://it.wikipedia.org/wiki?curid=1198730", "title": "Uryzm\u00e6g", "text": "Nella mitologia osseta, Uryzm\u00e6g \u00e8 un personaggio mitico, figlio di \u00c6hs\u00e6rt\u00e6g e Dzerass\u00e6.\nLa nascita di Uryzm\u00e6g e H\u00e6myts.\n\u00c6hs\u00e6rt\u00e6g, sceso sul fondo del mare per seguire la colomba che rubava le mele magiche dal giardino dei Narti, scopr\u00ec che si trattava di Dzerass\u00e6, la guar\u00ec e la spos\u00f2, lasciandola successivamente incinta. L'eroe poi per un tragico equivoco si uccise dopo aver ucciso il fratello. La moglie torn\u00f2 alla casa del padre vivendovi come ragazza non maritata.\nQuando la sua gravidanza fu palese, la madre le consigli\u00f2 di andare ad abitare sulla collina dei Narti, lei obbed\u00ec all'ordine della madre, giunta al villaggio si comport\u00f2 come erano solite fare le nuore nei confronti dei suoceri, scatenando la curiosit\u00e0 dei villani. Le nuore andarono ad informarsi ma lei non rivel\u00f2 la sua identit\u00e0 cos\u00ec come non la rivel\u00f2 alle anziane del villaggio perch\u00e9 esse parlavano tutte assieme. Dzerassae prese da parte una delle anziane e le rivel\u00f2 la propria identit\u00e0 facendosi condurre alla base della torre di Aesaertaeg. Dopo aver rifiutato di salire al piano alto, nella stalla della torre mise al mondo due figli che vennero chiamati Uryzm\u00e6g e H\u00e6myts.\nLa morte della madre e la nascita di Satana.\nI due gemelli crebbero forti e irruenti. A seguito di una rivelazione della figlia di K'ulbad\u00e6g, Uryzm\u00e6g e H\u00e6myts impararono che un loro avo era ancora vivo, partiti alla ricerca lo trovarono e furono riconosciuti, il vecchio U\u00e6rh\u00e6g fu come ringiovanito dall'incontro. I due fratelli andarono in seguito a prendere la madre, ritornata nella dimora di Donbattyr, la donna incontr\u00f2 il suocero che la prese in moglie e con lei visse molti anni. L'anno dopo la figlia di Donbettyr si ammal\u00f2 e fu sepolta non prima di aver chiesto che la vegliassero per le prime tre notti dopo la morte.\nDzerass\u00e6 venne seppellita, Uryzm\u00e6g and\u00f2 a vegliarla le prime due notti, la terza Haemyts chiese di poter vegliare la madre ma il fratello rifiut\u00e0 e H\u00e6myts si offese ma and\u00f2 a montare guardia ugualmente alla tomba. Rimasto l\u00ec per un certo tempo, fu attirato da un banchetto che si svolgeva per delle nozze, se ne and\u00f2 lasciando la tomba apparentemente incustodita, ma all'interno gi\u00e0 si trovava il fratello. Quest'ultimo colp\u00ec con la sua frusta di feltro la madre che resuscit\u00f2 pi\u00f9 bella di prima, al secondo colpo di frusta torn\u00f2 nel regno dei morti. Un anno dopo Syrdon, passando davanti alla tomba, sent\u00ec il pianto di un neonato, corso al villaggio, avvis\u00f2 i Narti che andarono ad aprire la tomba da cui usc\u00ec la bambina chiamata Satana.\nLa morte di Elda.\nUryzm\u00e6g, giunto in et\u00e0 da matrimonio, spos\u00f2 Elda degli Al\u00e6gat\u00e6, mentre Satana, al momento di sposarsi, riflett\u00e9 tra le persone del villaggio e giunse alla conclusione che lo stesso Uryzm\u00e6g era il pi\u00f9 valoroso, la ragazza mise a conoscenza Uryzm\u00e6g che ne fu sdegnato ed il discorso cadde nel nulla.\nUn certo periodo dopo Uryzm\u00e6g part\u00ec per una spedizione lunga un anno, ordinando alla moglie di preparare un banchetto per il suo ritorno. All'avvicinarsi dell'anno Elda inizi\u00f2 a preparare una bevanda di nome \"rong\", ma questa non ferment\u00f2 per una stregoneria di Satana, che si offr\u00ec successivamente di far fermentare la bevanda se Elda le avesse prestato le vesti e lo scialle. La sera dopo il banchetto Satana entr\u00f2 nella stanza del padre cos\u00ec vestita e con una stregoneria ve lo tenne per lungo tempo, tanto che Elda, disperata, mor\u00ec di crepacuore.\nLa sepoltura di Elda e l'unione tra Uryzm\u00e6g e Satana.\nTerminata la stregoneria nella camera da letto, Uryzm\u00e6g si accorse di aver giaciuto con Satana e che la moglie era morta di crepacuore. Afflitto si domand\u00f2 come avrebbero preso la faccenda gli altri Narti. La figlia gli propose di andare tra gli abitanti del villaggio per tre volte montando l'asino a rovescio: la prima volta i Narti risero, la seconda volta vi furono risa ma anche afflizione per il comportamento del pi\u00f9 valoroso tra i Narti, la terza nessuno rise ma si chiese se non ci fosse un motivo per farlo.\nCos\u00ec istruito da questa lezione, Uryzm\u00e6g cap\u00ec che il popolo si sarebbe presto dimenticato del suo convivere con Satana: la prima volta che i due furono visti assieme, vennero scherniti, la seconda alcuni ridevano ancora, la terza volta non rise nessuno ed i due furono legittimati a continuare la loro unione.\nIl figlio senza nome.\nA seguito di una cattiva annata si era spento il valore dei giovani narti aq causa della debolezza, tanto da far adirare Uryzm\u00e6g, ma la moglie Satana disse al marito di invitare i narti a banchettare presso la loro dimora in cui il cibo non macava, il banchetto dur\u00f2 una settimana ma ad un certo punto si spense il fuoco e Uryzm\u00e6g prese per la legnaia. Nel percorso fu rapito dall'aquila nera della montagna che lo deposit\u00f2 in uno scoglio in mezzo al mare sul cui fondo dietro a una porta dimoravano tre fanciulle e una vecchia, ovvero la casa dei Donbettyrt\u00e6. Uryzm\u00e6g raccont\u00f2 la sua vicenda alla vecchia e venne ospitato per il pranzo, ma durante i preparativi sventuratamente l'eroe uccise un bambino e decise di non restare, tornando sullo scoglio dove l'aquila ritorn\u00f2 a prenderlo ed a riporlo nella legnaia. \nUryzm\u00e6g come niente fosse torn\u00f2 alla tavola imbandita e narr\u00f2 la sua vicenda appena successa, Satana udendola si strapp\u00f2 i capelli di dolore perch\u00e9 il bambino trafitto era suo figlio, affidato ai Donbettyrt\u00e6. Questi ultimi seppellirono il bambino che una volta giunto nel paese dei morti parl\u00f2 con il suo re Barastyr lamentandosi del padre che lo aveva dimenticato. Barastyr promise di porre rimedio alla questione permettendo al ragazzo di tornare nel mondo dei vivi, questi giunse presso i narti ed incontr\u00f2 Satana a cui disse che attendeva Uryzm\u00e6g sulla collina per una spedizione guerresca. L'eroe decide di partire, nonostante Satana cerchi con artifici magici di allontanare il ragazzo dal suo sposo.\nI due decisero di recarsi nel ricco paese di Terk-Turk, l\u00ec fecero razzia ed al ritorno il figlio si fece conoscere finalmente dal padre e gli consegn\u00f2 un bue bianco chiedendo di fare l'offerta annuale anche a lui, sebbene non avesse un nome e lui non l'avvesse mai conosciuto come proprio figlio. All'atto di separarsi il ragazzo riprese la via del Regno dei Morti, mentre Uryzm\u00e6g giunto a casa raccont\u00f2 la vicenda a Satana che corse appresso al figlio e prima che egli varcasse la porta del regno terreno ne intravide la veste e le fattezze, lanciandogli un anello che si infil\u00f2 da solo al dito del ragazzo.\nL'ultimo bottino.\nLa vecchiaia di Uryzm\u00e6g rese l'eroe triste, tanto che ad un certo punto si rec\u00f2 alla piazza del villaggio e chiese pubblicamente, per due giorni di seguito, che fosse costruita una cassa per contenerlo e che una volta entratovi, questa fosse gettata in mare. I giovani seppur riluttanti diedero corso al volere e Uryzm\u00e6g fu lasciato in mare con viveri per una settimana, la cassa navig\u00f2 sino alla foce di un fiume dove si abbeveravano i cavalli del Signore di Sadendjyz. Qui i servitori del signore tirarono a riva la cassa e vi trovarono l'eroe addormentto, lo interrogarono su chi fosse e da dove venisse, quando impararono la sua identit\u00e0 lo portarono in catene a una torre, perch\u00e9 il Signore di Sadendjyz era un suo nemico che da anni ambiva a catturarlo.\nDopo un lungo tempo di prigionia Uryzm\u00e6g fu condotto davanti al Signore che chiese quale riscatto era disposto a pagare per la liberazione, l'eroe disse che il popolo narte avrebbe pagato un grande riscatto per riaverlo, composto da buoi a un corno, buoi a due corna, a tre, a quattro e a cinque, e il Signore di Sadendjyz mand\u00f2 un'ambasceria al villaggio, composta da un uomo nero e un uomo biondo. Al villaggio ci fu molta apprensione perch\u00e9 nessuno aveva mai sentito parlare di buoi a tre, quattro e cinque corna. Ma Satana lesse il messaggio in codice dei buoi come l'invio di un grande esercito per razziare il paese di Sadendjyz. \nUryzm\u00e6g cont\u00f2 approssimativamente il tempo che ci sarebbe voluto per far arrivare l'esercito, poi parl\u00f2 al Signore di Sadendjyz invitandolo a mandare i propri uomini disarmati incontro al fantomatico riscatto, onde non spaventare gli animali. Quando gli uomini disarmati arrivarono appresso all'esercito furono massacrati, ed Uryzm\u00e6g lanci\u00f2 gi\u00f9 dalla torre il Signore di Sadendjyz, accogliendo poi il suo esercito e tornando con lui al villaggio."}
{"id": "1198732", "revid": "124679999", "url": "https://it.wikipedia.org/wiki?curid=1198732", "title": "Equazione di Colebrook", "text": "In fluidodinamica la correlazione di Colebrook \u00e8 un'equazione che permette di ricavare il coefficiente di attrito di Darcy formula_1 di un generico fluido in condotta. Questo legame matematico nasce dalla combinazione di risultati empirici a studi di flusso laminare e turbolento nelle tubature. Fu sviluppata nel 1939 da C. F. Colebrook e White.\n\u00c8 cos\u00ec definita:\ndove:\nL'equazione di Colebrook \u00e8 rappresentata nel diagramma di Moody, che permette la sua soluzione grafica.\nApprossimazioni e formule pratiche.\nA causa della natura implicita dell'equazione di Colebrook, la determinazione del coefficiente d'attrito formula_1 richiede alcune iterazioni o l'utilizzo di un metodo di risoluzione. Per questo motivo negli anni passati si \u00e8 giunti alla determinazione di alcune formule che, per quanto approssimate, permettono una risoluzione pi\u00f9 veloce del problema.\nNe pu\u00f2 essere un esempio l'equazione approssimata determinata da S. E. Haaland nel 1983. Quest'equazione \u00e8 conosciuta come equazione di Haaland, ed \u00e8 cos\u00ec definita:\nUn'ulteriore equazione approssimata \u00e8 quella proposta da Supino, nelle intenzioni dell'autore valida solo per le parti della zona di transizione vicine al moto in tubo idraulicamente liscio e al moto assolutamente turbolento, ma poi generalizzata. Essa ha la seguente forma:\nformula_8\ndove il termine formula_9 rappresenta il valore di formula_1 in caso di moto puramente turbolento (cio\u00e8 quando il numero di Reynolds tende a infinito), calcolabile dalla formula:\nformula_11"}
{"id": "1198741", "revid": "45927", "url": "https://it.wikipedia.org/wiki?curid=1198741", "title": "Integrated services digital network", "text": ""}
{"id": "1198742", "revid": "767487", "url": "https://it.wikipedia.org/wiki?curid=1198742", "title": "Simone Confalone", "text": "Carriera.\nCresciuto calcisticamente nel , al termine della trafila delle giovanili \u00e8 stato girato per alcune stagioni al che militava in Eccellenza, da cui torna per intraprendere la vera e propria carriera di professionista che culmina nella promozione in Serie B quale capitano del Cesena, al termine della stagione 2003-2004.\nL'anno successivo disputa la sua prima stagione da titolare nella serie cadetta come capitano dei bianconeri, che si salvano alla penultima giornata battendo la , al termine della stagione non viene raggiunto l'accordo con la societ\u00e0 per il rinnovo del contratto in scadenza e Confalone passa cos\u00ec all'Arezzo dove rimane una sola stagione prima di trasferirsi allo Spezia dove segnato tre reti nel campionato di Serie B 2006-2007 su 28 presenze. Per lui un importante gol nella gara di andata contro la terminata 1-1 allo stadio Alberto Picco di La Spezia.\nNella stagione 2007-2008 passa al Bologna in Serie B, con un contratto annuale. nella stagione successiva \u00e8 praticamente sempre in tribuna, quindi esordisce in Serie A il 24 maggio 2009 a Verona in ChievoVerona-Bologna (0-0).\nSvincolato, il 4 novembre 2009 approda alla in Lega Pro Prima Divisione.\nIl 17 febbraio 2011, l'Imolese (squadra di Eccellenza nella quale aveva gi\u00e0 militato in passato) si assicura le sue prestazioni sportive sino al termine della stagione.\nIl 20 ottobre 2011 viene ingaggiato dall'Asti, formazione militante nel girone A della massima categoria dilettantistica.\nNel 2014 consegue l'abilitazione ad allenatore di base."}
{"id": "1198744", "revid": "57342", "url": "https://it.wikipedia.org/wiki?curid=1198744", "title": "Scultura romanica", "text": " \nLa scultura romanica fu una delle pi\u00f9 importanti attivit\u00e0 artistiche dell'arte dell'epoca in Europa, sviluppatasi tra l'XI e, a seconda delle diverse zone europee, il XII secolo o la prima met\u00e0 del XIII.\nIn particolare \u00e8 importantissimo la ripresa della scultura su scala monumentale avvenuta in quel periodo, essendo fino ad allora stata relegata (almeno a guardare le opere che ci sono pervenute) a lavori minuti o di aspetto calligrafico, quali avori, oreficerie, scultura su capitelli, ecc., sebbene ci fosse stata qualche naturale eccezione.\nLa scultura romanica si svilupp\u00f2 quale corredo dell'architettura, decorando capitelli, architravi e archivolti di finestre e portali. In particolare cambi\u00f2 anche il pubblico che fruiva delle rappresentazioni, non essendo pi\u00f9 una ristretta \"\u00e9lite\" ecclesiastica o imperiale, ma un ben pi\u00f9 ampio bacino di persone di strati sociali e culturali diversi. La diffusione ad ampio raggio di questi fenomeni artistici fu conseguenza del \"boom\" tecnologico e demografico dopo l'anno Mille e della diffusa mobilit\u00e0 di merce e persone (si pensi anche ai pellegrinaggi).\nLa ripresa della scultura monumentale ebbe come centri di irradiazione soprattutto Tolosa, Moissac e la Borgogna in Francia, Modena in Italia, le regioni toccate dal Cammino di Santiago in Spagna. Grazie a svariate influenze gli scultori seppero creare un repertorio del tutto nuovo, non legato a modelli e iconografie della scultura classica, interpretando liberamente secondo sotto-scuole regionali. Importante \u00e8 anche la consapevolezza che gli artefici ebbero, a partire da questo periodo, del loro ruolo e della loro opera, tanto da firmare di frequente le loro opere, affiancando anche al loro nome il titolo di \"magister\".\nUn esempio di come le maestranze si muovessero con facilit\u00e0 in tutta Europa \u00e8 dato dagli spostamenti del cosiddetto Maestro di Cabestany, attivo nella seconda met\u00e0 del XII secolo, che dalla propria regione, il Rossiglione, si mosse radialmente in Francia (Linguadoca), in Spagna (Catalogna e Navarra) e in Italia (abbazia di Sant'Antimo e San Casciano Val di Pesa).\nScultura romanica in Europa.\nNell'iconografia della chiesa romanica sono presenti temi delle storie sacre ma anche temi laici e profani. \"Riaffiorano soggetti della tradizione iconografica pagana (le storie di Ercole, il labirinto, le favole di Esopo e Fedro, geni funerari, centauri, sfingi, vittorie alate, leoni) e si affermano quelli della contemporanea letteratura cavalleresca (le storie del ciclo carolingio e del ciclo bretone). E si crea un repertorio iconografico relativo ai cicli stagionali dei lavori agricoli e ai mestieri degli artigiani: tipica la sequenza dei dodici mesi dell'anno, rappresentati dai simboli dello Zodiaco e dalle attivit\u00e0 contadine, oppure la serie dei mestieri. Queste immagini di vita quotidiana coesistono con le raffigurazioni di un mondo irrazionale e fantastico: mostri, draghi, sirene. Tutto si compone in un patrimonio culturale unitario, in cui - sia pure a diversi livelli di approfondimento - ciascuno poteva riconoscere la propria esperienza reale e quotidiana e vedere tradotti in forme visibili i princ\u00ecpi della fede insieme alle speranze e alle paure dell'ignoto\".\nVa altres\u00ec ricordato che anche nella letteratura medievale sono presenti molte figure mitologiche ed animali che sono allegorie di peccati, vizi e virt\u00f9 (si pensi alla \"Commedia\" di Dante). Troviamo cos\u00ec le virt\u00f9 cardinali (sapienza, giustizia, fortezza, temperanza) e le virt\u00f9 teologali (fede, speranza, carit\u00e0), ma anche le sette Arti liberali cio\u00e8 le arti del Trivio (grammatica, dialettica, retorica) e le arti del Quadrivio (aritmetica, geometria, astronomia, musica).\nLe fonti delle fantastiche sculture romaniche sono molteplici: la mitologia greca e romana, il \"Physiologus\" (trattato di storia naturale moralizzata composto ad Alessandria d'Egitto alla fine del II secolo), i bestiari occidentali e quelli di origine orientale, il \"viluppo animalesco\" dell'arte dei barbari Germani (per esempio dei Longobardi) che a sua volta riprende i motivi dell'arte dei popoli delle steppe (Sciti). Molto frequenti sono le figure mostruose e fantastiche derivate dalla fusione di teste e membra umane e animali: sono i \"grilli\" e le \"dr\u00f4leries\" derivati dalla glittica greca e romana nonch\u00e9 dalla libera reinterpretazione di motivi dell'arte islamica, indiana e cinese (ad esempio i diavoli con ali di pipistrello sono derivati dai draghi cinesi).\nSpesso appare l'immagine del pavone, anche sui sarcofagi. Essa \u00e8 simbolo di immortalit\u00e0, poich\u00e9 le sue carni si ritenevano immarcescibili. In base alla credenza secondo la quale il pavone perde ogni anno in autunno le penne che rinascono in primavera, l'animale \u00e8 diventato simbolo della rinascita spirituale e quindi della resurrezione; inoltre i suoi mille occhi sono stati considerati emblema dell'onniscienza di Dio e le sue carni erano ritenute incorruttibili. Il gallo invece, che canta all'alba al sorgere del sole, \u00e8 ritenuto simbolo della luce di Cristo.. Frequenti sono anche i leoni stilofori. La scultura romanica presenta una sensibilit\u00e0 tormentata che rappresenta soprattutto i temi pi\u00f9 drammatici della religione cristiana: pene infernali, vizi, apocalissi, giudizio universale.\nNella narrazione figurata presente su portali, pareti, amboni, capitelli, si prediligono personaggi ed episodi del \"Vecchio Testamento\" e del \"Nuovo Testamento\" \"in un parallelismo che \u00e8 cardine dottrinario della riforma partita da Cluny\".\nGermania e Paesi Bassi.\nLa Germania rimase legata all'autorit\u00e0 imperiale che ancora era una presenza politica effettiva, a differenza di altre regioni europee, ed anche l'arte, compresa la scultura, si incammin\u00f2 senza sbalzi nel sentiero gi\u00e0 tracciato dall'arte carolingia ed ottoniana. Non si ebbe scultura monumentale applicata agli edifici, ma rest\u00f2 vitale la grande tradizione dei laboratori di oreficeria e di scultura su metallo, dai quali uscirono preziosi reliquiari, dossali, altari portatili ed altri oggetti liturgici di altissimo livello.\nI centri principali di tale attivit\u00e0 erano concentrati nella regione della Mosa, ma anche ad Aquisgrana, a Colonia, ad Hildesheim e nei vicini Paesi Bassi. Nelle opere di maggior pregio i temi bizantini ed ottoniani venivano reinterpretati secondo un maggior senso plastico, come nella fonte battesimale fusa in ottone della chiesa di Saint-Barth\u00e9lemy a Liegi, fuso da Renier de Huy tra il 1107 e il 1118.\nBorgogna.\nLa Borgogna, in Francia, fu uno dei precoci esempi di ripresa della scultura monumentale.\nA Digione i capitelli della scomparsa chiesa di Saint-Benigne (XI secolo) mostrano ancora un certo impaccio nel rappresentare la figura umana, per la mancanza di modelli (a differenza delle figure zoomorfe e vegetali che venivano copiate dalle stoffe sasanidi).\nPrima della scuola legata all'abbazia di Cluny si pu\u00f2 individuare un precedente nei capitelli della torre-portico dell'abbazia di Saint-Benoit-sur-Loire, presso Orl\u00e9ans, di datazione piuttosto controversa, ma forse di un decennio anteriori a quelli del deambulatorio di \"Cluny III\"' (risalenti al 1095 circa). Qui al pian terreno i capitelli sono decorati a foglie d'acanto e volute da un ricco traforo, mentre al primo piano sono gi\u00e0 istoriati, con scene apocalittiche e figure di santi dalla volumetria meglio abbozzata.\nI luoghi della scultura monumentale in Borgogna sono essenzialmente tre: Cluny, Autun e V\u00e9zelay.\nCluny.\nA \"Cluny III\" i capitelli pi\u00f9 antichi si trovavano nel deambulatorio e risalgono a prima del 1095 (oggi ne restano otto). L'ingresso era affiancato da due semicolonne, che presentavano due capitelli istoriati, uno con il \"Peccato dei progenitori\" e l'altro con il \"Sacrificio di Isacco\". Sugli altri capitelli era raffigurato una sorta di compendio del sapere medievale, con vari soggetti: un capitello corinzio che dimostra una notevole comprensione dell'arte antica, uno con atleti, uno con un apicoltore, una serie con le virt\u00f9 teologali e cardinali, uno con una raffigurazione della \"Primavera\", uno dell'\"Estate\", uno con i \"Fiumi del Paradiso\" (allegoria dei quattro vangeli) e una serie con gli otto toni del canto gregoriano. La grande variet\u00e0 di temi era bilanciata anche dalla notevole variet\u00e0 degli schemi entro i quali erano scolpite le raffigurazioni: si va dalle \"mandorle\" con figure intere di personaggi, ad altri dove l'istoriazione non ha soluzione di continuit\u00e0.\nAutun.\nAd Autun presso la cattedrale di Saint-Lazare lavor\u00f2 un Maestro Gislebertus che firm\u00f2 il timpano del portale con il \"Giudizio finale\" (1130 circa), con figure allungate e caratterizzate da un movimento frenetico. Gislebertus scolp\u00ec anche il portale settentrionale del quale oggi restano solo alcuni frammenti, tra i quali un\"'Eva\" di sorprendente naturalismo. A questo maestro si deve probabilmente la direzione di tutto un atelier di artisti impegnati nella decorazione dei capitelli della navata e del presbiterio.\nAnche qui si riscontra una notevole libert\u00e0 nel trattare lo spazio disponibile sul capitello, ancora pi\u00f9 originali di quelli di Cluny.\nIn quello della \"Fuga in Egitto\" per esempio (1120-1140) la scena occupa ormai tutto il capitello, con appena un motivo a medaglie sulla base. In quello del \"Sogno dei Magi\" poi si arriva a una sintetica raffigurazione dei tre re sdraiati, in un letto posto orizzontalmente e visti dall'alto, con un angelo in piedi che indica la stella cometa, il quale \u00e8 raffigurato in piedi e con una prospettiva diversa.\nV\u00e9zelay.\nAnche a V\u00e9zelay, presso la chiesa della Sainte-Madeleine, venne raffigurato un \"Cristo in maest\u00e0\" (1120-1140) simile a, \"Giudizio finale\" di Autun, dove Cristo dalle braccia spalancate \u00e8 raffigurato nell'atto questa volta di inviare gli apostoli agli angoli del mondo, rappresentati da popoli fantasiosi (come gli \"orecchioni\" o le figure dal muso di animale...), ma qui i particolari sono modellati con una raffinatezza ancora maggiore e pi\u00f9 plasticit\u00e0 (si veda solo le gambe del Cristo, piegate in una raffinato tentativo di scorcio) e la composizione segue lo spazio dato dall'architettura (ad Autun era invece suddivisa in sotto-riquadri). In entrambi il Cristo \u00e8 raffigurato al centro in un'aulica posizione frontale, con le mani aperte, mentre attorno le figure sono animate da un vivido ritmo.\nI capitelli delle navate e del nartece invece, con \"Parabole evangeliche\" ed \"Episodi della vita di santi\", hanno una smaccata plasticit\u00e0, grazie al netto senso del volume, ed una narrazione vivacissima ed eloquente, in alcuni casi frenetica, come nelle numerose scene in cui compaiono dei diavoli.\nLinguadoca e Midi-Pyr\u00e9n\u00e9es.\nLa Linguadoca svilupp\u00f2 precocemente lo stile romanico, sia per la crescita economica e demografica, sia per la disgregazione del potere centrale, sia per l'afflusso di pellegrini che la resero una trafficata regione.\nTolosa, Saint-Sernin.\nA Tolosa la grande basilica di Saint-Sernin venne costruita in forme grandiose a partire di poco prima del 1080 circa.\nDopo l'attivit\u00e0 di un primo gruppo di scalpellini, in occasione della consacrazione dell'altare maggiore (1096) venne rinnovato l'\"atelier\", che scolp\u00ec per esempio la tavola in marmo dei Pirenei, dove compare il nome del maestro Bernardo Gilduino. La decorazione si componeva di bassorilievi sui lati con varie scene: \"Cristo tra la Vergine e San Giovanni evangelista, gli Apostoli, l'Ascensione di Alessandro Magno\" (un episodio leggendario) e un fregio di uccelli entro elementi vegetali.\nLa stessa bottega di Gelduinus scolp\u00ec anche i sette bassorilievi in marmo del deambulatorio (fine XI, inizio XII secolo) con \"Cristo in maest\u00e0, con quattro Angeli e due Apostoli\", che sono caratterizzate da una monumentalit\u00e0 gi\u00e0 romanica, ma una tendenza alla stilizzazione che ricorda gli avori intagliati pi\u00f9 antichi, con esiti molto diversi dalla scultura borgognona. Il poco rilievo delle sculture, la statica serenit\u00e0 e il forte linearismo sono tuttavia rafforzati da una chiara definizione dei volumi delle figure.\nAltri rilievi nello stile di Gelduino sono nei capitelli delle tribune del transetto e nelle sculture che decorano la cosiddetta \"Porte de Mi\u00e8geville\" (1100-1118), dove nella lunetta \u00e8 raffigurata l'\"Ascensione di Cristo\", con raffigurazioni di apostoli nell'architrave, nelle mensole che la sorreggono e nei due pannelli a fianco del portale, con i \"Santi Pietro e Giacomo\" a dimensione naturale, la \"Caduta di Simon Mago\" e le \"Allegorie dei vizi\". I risultati di questi rilievi sono molto simili a quelli delle sculture presso il santuario di Santiago di Compostela, con un rilievo molto basso e un appiattimento dei piani di modellazione, sebbene articolati vivacemente; la differenza pi\u00f9 evidente sta infatti nel senso di movimento che le figure trasmettono. In particolare nei capitelli di questo portale la presenza di figurine ad altorilievo denota la capacit\u00e0 di conferire anche risalto plastico alle figure.\nMoissac, Abbazia.\nContemporaneamente nella regione dei Midi-Pyr\u00e9n\u00e9es (Aquitania) veniva costruita un'abbazia altrettanto importante, quella di Moissac, dove pure il corredo scultoreo fu di prim'ordine. Verso il 1110 venne costruito il grande chiostro detto \"dell'Abate Duardo\", con settantasei capitelli scolpiti, organizzati secondo l'alternanza di colonnine singole e gemine, e con dodici pannelli a bassorilievo con \"Apostoli\" a grandezza naturale, collocati sui pilastri d'angolo (due per pilastro) e centrali (sul lato interno).\nAnche qui i rilievi sono bassi e le figure sono profilate con una forte stilizzazione e un accentuato linearismo. Molta attenzione \u00e8 dedicata ai particolari, resi spesso in chiave pi\u00f9 naturalistica delle figure intere.\nPi\u00f9 originali sono i capitelli istoriati, modellati con la massima libert\u00e0, a parte una chiara distinzione tra il blocco d'imposta superiore (il parallelepipedo sul quale poggiano effettivamente gli archi) e la parte sottostante. Le figure nei capitelli sono disposte su tutti e quattro i lati e sempre incorniciate in alto dalle volute ripiegate. Importante per gli artisti di quest'opera era dare un senso di simmetria ed equilibrio alle composizioni, con una narrazione che raramente mostra effetti di profondit\u00e0.\nRisale al 1120 circa il secondo grande complesso scultoreo di Moissac, il portale sud dell'abbazia, dominato da una grande lunetta (lunghezza massima 5,68 m.) con la \"Visione apocalittica di San Giovanni (Cristo in maest\u00e0 tra i simboli degli evangelisti, gli angeli e i vegliardi dell'Apocalisse)\". Sugli stipiti si trovano invece le figure di \"San Pietro ed Isaia\" e nello spessore del pilastro centrale le figure di \"San Paolo\" e un altro profeta, forse \"Geremia\", mentre di fronte sono scolpiti vari animali mostruosi che si affrontano. Completano la decorazione i rilievi sulle pareti laterali con le \"Storie dell'infanzia di Cristo, La parabola del ricco Epulone\" e \"La punizione di Avarizia e Lussuria\".\nSoprattutto il timpano \u00e8 caratterizzato da una grandiosa efficacia espressiva, con il Cristo che domina, in posizione frontale e immobile, la violenta rappresentazione che gli si dispiega attorno. Sebbene la disposizione generale rispetti i canoni della simmetria, i singoli elementi sono raffigurati in posizioni asimmetriche, che creano un campo attraversato da linee oblique che annullano l'autonomia delle singole parti. I dettagli sono trattati con una grande maestria che produce effetti di notevole naturalismo (nelle vesti, negli ornamenti, negli oggetti). Molto originale \u00e8 poi l'allungamento delle figure negli stipiti, sinuosamente mosse da eleganti cadenze ritmiche che accentuano l'espressivit\u00e0.\nAltri complessi.\nNei decenni successivi l'eredit\u00e0 di Moissac venne messa a frutto in altri cantieri, come il chiostro di Notre-Dame-de-la-Daurade a Tolosa, dove i capitelli istoriati riprendono gli stilemi del chiostro di Moissac. In seguito, come nei chiostri di Sanit-Sernin o della cattedrale si tese a dare maggior sviluppo alla narrazione delle scene ed alle figure individuali, ricercando una maggiore finezza nel modellato.\nUn altro importante complesso era il monastero di Souillac, vicino Moissac, dal quale provengono i frammenti di un portale scolpito verso il 1130 per la chiesa abbaziale di Sainte-Marie. Il \"Profeta Isaia\" sembra, se non della stessa mano, ispirato imitando il \"Profeta Geremia\" di Moissac, ma qui la rappresentazione \u00e8 ancora pi\u00f9 originale, con il frenetico movimento delle gambe del profeta e l'andamento turbinoso delle pieghe del panneggio, che esaltano il dinamismo di questa sorta di danza sacra.\nSpagna settentrionale.\nLa Spagna settentrionale era molto legata alla Francia del sud per ragioni politiche, economiche e per il collegamento delle strade dei pellegrini verso Santiago di Compostela. L'architettura e la scultura che qui si svilupparono presentano notevoli analogie con i coevi cantieri di Tolosa e di Moissac.\nA Le\u00f3n, nel Panthe\u00f3n del los Reyes, sono conservati alcuni capitelli istoriati, che, sebbene la datazione sia controversa, secondo alcuni storici risalirebbero alla fine dell'XI secolo, coevi quindi a quelli di Saint-Sernin a Tolosa, e presentano un forte senso del volume ed un disegno ben equilibrato senza incertezze.\nL'edificio pi\u00f9 importante resta comunque il Santuario di Santiago di Compostela, ricostruito a partire dal 1075 nelle grandiosi forme delle grandi basiliche di pellegrinaggio francesi. Di quell'epoca restano oggi vari frammenti, ma solo la cosiddetta \"Puerta de las Palter\u00edas\" (Porta degli Orefici, conclusa entro il 1097) ha conservato gran parte delle sculture del XII secolo, nonostante ampi rimaneggiamenti nel secolo successivo. Si tratta di una porta doppia, necessaria per gestire il flusso dei pellegrini in entrata e in uscita dalla cattedrale, con tutta la parte alta decorata da sculture (compresa la lunetta, a differenza dei coevi esempi italiani come il duomo di Modena) con molte figuri riconducibili al tema dello scontro di \"Ges\u00f9 contro i diavoli\", nel quale figurano anche figurazioni allegoriche dei vizi. Il linearismo, il rilievo poco marcato, ma anche la forma sinuosa e l'accuratezza dei dettagli sono tutti elementi che ricordano le coeve sculture a Moissac e Tolosa, sebbene si possa notare una maggiore plasticit\u00e0.\nUna serie di maestri diversa scolp\u00ec i rilievi e i capitelli per il chiostro del monastero di Santo Domingo de Silos, vicino a Burgos, dove si notano influssi a raggio pi\u00f9 ampio, tra i quali quelli delle miniature mozarabiche: vi si trovano elementi vegetali riccamente intrecciati, con animali fantastici. Una caratteristica \u00e8 l'estrema finezza con la quale sono trattate le varie sfumature del rilievo. Le lastre agli angoli della galleria settentrionale e orientale raffigurano la \"Deposizione\", l'\"Ascensione\", la \"Pentecoste\" e l'\"Incredulit\u00e0 di San Tommaso\"; sono caratterizzate da un buon modellato plastico e uno spiccato senso del ritmo, ma manca la profondit\u00e0 spaziale, con le figure allineate su pi\u00f9 piani verticali e delle stesse dimensioni, come se fluttuassero schiacciate su un unico piano.\nAnche nella cattedrale di san Pedro, a Jaca (Aragona), sono presenti dei timpani monumentali scolpiti.\nScultura romanica in Italia.\nI Maestri comacini.\nTra i primi maestri del romanico lombardo ci sono una serie di maestri anonimi che lavorarono inizialmente nella zona di Como, per questo sono detti Maestri comacini. Questi scultori si spostavano molto e la loro opera \u00e8 documentata su tutte le prealpi, nella Pianura Padana, nel Canton Ticino ed alcuni di loro si spinsero a lavorare fino in Germania, Danimarca e Svezia e Sardegna (come nella Chiesa di San Pietro di Zuri a Ghilarza).\nTra le migliori opere di questa scuola ci sono la decorazione esterna della basilica di Sant'Abbondio a Como, oppure il coro della chiesa di San Fedele, sempre a Como, con figure zoomorfe, mostri, grifoni, ecc.\nIn queste rappresentazioni le figure umane sono rare e caratterizzate da un aspetto tozzo e poco realistico. Ben pi\u00f9 notevole \u00e8 la loro maestria nel raffigurare figure animali e complessi intrecci vegetali, dovuta forse al fatto di poter contare sui modelli di stoffe e altri oggetti orientali. Il rilievo \u00e8 piatto e stilizzato, ed ampio \u00e8 il ricorso al trapano per creare un netto distacco con lo sfondo, di profondit\u00e0 fissa, per dare effetti di chiaroscuro.\nUn cantiere importante del XII secolo fu quello della basilica di San Michele Maggiore a Pavia, dove vennero scolpite quattro lunghe fasce orizzontali, interrotte solo dagli elementi architettonici della facciata, che oggi sono irrimediabilmente compromesse per il degrado della pietra arenaria nella quale sono scolpite. Vi sono inclusi temi naturalistici, allegorici, scene di caccia, di guerra e di vita quotidiana, figure di santi. Si pu\u00f2 dare sono una valutazione complessiva dei fregi, ma \u00e8 sufficiente per capire che si tratta di uno dei massimi capolavori del romanico lombardo, con derivazioni e influssi orientali forse armeni.\nNotevole \u00e8 anche il corredo artistico della basilica di Sant'Ambrogio a Milano, che combina elementi pre-romanici (come i motivi a intreccio) a soggetti pi\u00f9 originali come rappresentazioni di animali o elementi vegetali con un accentuato senso del volume. Spesso nell'angolo del capitello \u00e8 raffigurata una sola testa dalla quale escono poi due corpi sui rispettivi lati.\nWiligelmo.\nWiligelmo \u00e8 il maestro delle sculture della facciata del duomo di Modena, il cui nome \u00e8 tramandato da una lastra posta sul duomo stesso, dove i cittadini riconoscenti fecero scolpire una frase in lode del maestro.\nPer Modena scolp\u00ec diversi rilievi tra la fine dell'XI e l'inizio del XII secolo, tra i quali i pi\u00f9 famosi sono i quattro grandi pannelli con le \"Storie della Genesi\" (\"Creazione, Peccato dei progenitori, Uccisione di Abele, Punizione di Caino e l'Arca di No\u00e8\"), che segnano la ripresa della scultura monumentale in Italia. Il complesso figurativo rappresenta un'allegoria della salvezza umana e della riconciliazione con Dio.\nPer rendersi conto dello stile immediatamente precedente a Wiligelmo si possono vedere i capitelli di anonimi maestri lombardi nella cripta della cattedrale: senza paragoni \u00e8 il realismo, la resa dei volumi e la felice impaginazione narrativa di Wiligelmo. L'immediatezza della narrazione \u00e8 una componente fondamentale, ammirata sin dall'epoca, soprattutto considerando che il pubblico destinatario era tutto il popolo dei fedeli, senza distinzioni di livello culturale.\nLe sculture, soprattutto quelle delle tavole della \"Genesi\", sono curate nei minimi dettagli, con alcuni elementi cos\u00ec lontani da una stereotipizzazione da sembrare studiati dal vero, come per esempio le diverse pieghe che prende la veste di Dio, morbida e fluente, o i vari stati d'animo delle espressioni facciali.\nI seguaci di Wiligelmo.\nSempre a Modena operarono numerosi maestri lapicidi, come il Maestro delle Storie di San Geminiano (attivo verso il 1130, dotato di grande inventiva, ma meno espressivo di Wiligelmo), il Maestro di Art\u00f9 (pi\u00f9 decorativo e meno drammatico) e il Maestro delle Metope. Quest'ultimo artista anonimo, attivo nel primo quarto del XII secolo, scolp\u00ec un \"unicum\" con le fantasiose rappresentazioni dei popoli pi\u00f9 remoti della terra che attendono ancora il messaggio cristiano; importante \u00e8 la comparsa nel suo stile di elementi minuziosi e raffinati, derivati dalla scultura borgognona, dall'intaglio di avori e dall'oreficeria.\nNiccol\u00f2.\nLo scultore conosciuto con il nome di Niccol\u00f2, allievo o comunque conoscitore di Wiligelmo, \u00e8 il primo maestro del quale si conosca un \"corpus\" di opere firmate, ben cinque, che permettono di ricostruire i suoi spostamenti attraverso l'Italia settentrionale.\nLa prima opera firmata \"Nicolaus\" \u00e8 del 1122 e consiste nel portale destra della facciata del duomo di Piacenza, dove sono raffigurate le \"Storie di Cristo\" sull'architrave, caratterizzate da uno stile efficacemente narrativo, ma da un rilievo piuttosto schiacciato, che \u00e8 bilanciato da una maggiore raffinatezza nei dettagli e un preziosismo quasi \"pittorico\". Questo stile ebbe un largo seguito a Piacenza, come negli anonimi artisti delle \"formelle dei Paratici\", nella navata centrale, che rappresentano le corporazioni delle arti e mestieri che avevano finanziato la costruzione della cattedrale.\nLa seconda testimonianza di \"Nicolaus\" si trova nella sacra di San Michele, in Val di Susa, in Piemonte, dove verosimilmente lavor\u00f2 tra il 1120 e il 1130. Qui si trova la \"Porta dello zodiaco\", con gli stipiti decorati da rilievi dei segni zodiacali, simili a quelli dei \"popoli fantastici\" nella \"Porta dei Principi\" di Modena, si riscontrano influenze del linearismo della scuola scultorea di Tolosa.\nNel 1135 Niccol\u00f2 si trovava a Ferrara per lavorare di nuovo a un protiro, dove per la prima volta venne scolpito anche il timpano, come si faceva gi\u00e0 da un paio di decenni in Francia, poi lo troviamo nel 1138 nel cantiere della basilica di San Zeno a Verona, ancora al lavoro a un timpano policromo, e infine nel 1139 troviamo le ultime sue opere nel duomo di Verona: una \"Madonna in Trono\", un'\"Annunciazione\" ed un'\"Adorazione dei Magi\" sempre nel portale.\nI maestri campionesi.\nLa caratteristica costante dei maestri campionesi (originari di Campione d'Italia) era quella di lavorare come corporazione; in tal modo si tramandavano conoscenze specifiche in materia; se questo procedere da una parte bloccava l'estro individuale, dall'altra parte essi supplivano a tale impaccio riprendendo gli stili da maestri maggiori, nel caso del gotico dalle forme di Giovanni Pisano ed Arnolfo di Cambio, mutuate soprattutto dal diffusore delle sue forme in Lombardia, Giovanni di Balduccio. Questo passaggio avviene nel XIV secolo, ed i Maestri Campionesi traducono tali innovazioni dei grandi nomi nei modi adatti al loro metodo di lavoro ripetitivo, con invenzioni tecniche che possono essere tramandate all'interno della loro bottega. In tal modo nel passaggio dal romanico al gotico, pur sapendo dare forma e concretezza alle novit\u00e0 formali, la loro opera mantiene sempre retaggi degli stili precedenti.\nL'ultima fase della decorazione del duomo di Modena venne realizzata da loro, tra i quali spicc\u00f2 l'attivit\u00e0 di Anselmo da Campione (attivo verso il 1165). Scolpirono il pontile nella cattedrale e ricavarono il grande rosone sulla facciata.\nBenedetto Antelami.\nBenedetto Antelami lavor\u00f2 al complesso monumentale della cattedrale di Parma almeno dal 1178, come figura nella lastra della \"Deposizione\" proveniente da un pontile smembrato. La sua attivit\u00e0 si colloca al confine tra l'arte romanica e quella gotica, sia per datazione che per stile. Egli ebbe probabilmente modo di visitare i cantieri provenzali, forse addirittura quelli dell'\u00cele-de-France. Nella celebre \"Deposizione\" egli raffigur\u00f2 il momento nel quale il corpo di Cristo viene calato dalla croce, con vari elementi tratti dall'iconografia canonica della \"Crocefissione\" (i soldati romani con la veste di Cristo, il sole e la luna, le personificazione dell'\"Ecclesia\" e della \"Sinagoga\", ecc.) e della \"Resurrezione\" (le tre Marie). Particolarmente raffinata \u00e8 l'esecuzione ed anche il risultato nella modellazione dei corpi umani \u00e8 meno tozzo delle figure di Wiligelmo. Rispetto al maestro modenese \u00e8 invece inferiore la dinamica della scena, con le figure ferme in pose espressive. L'impressione di spazialit\u00e0 data dai due piani sovrapposti sui quali sono posti i soldati che tirano a sorte le vesti \u00e8 il primo esempio del genere in Italia.\nScolp\u00ec nello stesso periodo anche la cattedra episcopale, con poderose figure altamente plastiche e dotate di un notevole espressivit\u00e0.\nNel 1180-1190 fu con la bottega a Fidenza dove decor\u00f2 la facciata del duomo con vari rilievi, tra i quali spiccano le statue a tutto tondo dei due \"Profeti\" entro nicchie accanto al portale centrale: la ripresa della scultura a tutto tondo (sebbene in questo caso la collocazione architettonica non permetta allo spettatore di apprezzarne pi\u00f9 punti di vista) non ha precedenti sin dalla statuaria tardo-antica, n\u00e9 seguito fino a Donatello.\nIl suo capolavoro \u00e8 il Battistero di Parma (dal 1196), forse influenzato da quello pisano, dove le sculture creano un unico insieme sia all'interno che all'esterno, con un ciclo che si pu\u00f2 schematizzare nella trattazione della vita umana e della sua redenzione.\nMaestri toscani.\nLa scuola scultorea pisana nacque a Pisa ai cantieri della cattedrale e in seguito si diffuse nelle aree confinanti ed anche oltre grazie ai fitti rapporti commerciali della Repubblica Pisana.\nMaestro Guglielmo scolp\u00ec tra il 1152 e il 1162 il pulpito per il duomo di Pisa, trasportato poi a Cagliari ed oggi conservato nel duomo di Cagliari, dove sono riscontrabili influenze lombarde e provenzali (nei panneggi, nella vivace narrazione), con un forte rilievo plastico dei personaggi, che si distaccano nettamente dallo sfondo arabescato.\nA Guglielmo si ispirarono i fratelli Gruamonte e Adeodato, che con Enrico scolpirono a Pistoia l'architrave del portale maggiore della chiesa di Sant'Andrea (\"Cavalcata e adorazione dei Magi\", 1166), mentre Gruamonte da solo scolp\u00ec l'architrave della chiesa di San Bartolomeo in Pantano (1167) e della chiesa di San Giovanni Fuorcivitas.\nA Gruamonte si ispir\u00f2 a sua volta Biduino, autore degli \"Episodi evangelici\" per la Pieve di San Casciano a Settimo presso Pisa (1180).\nVerso il 1180 Bonanno Pisano fondeva le porte bronzee per il duomo di Pisa, andate distrutte in un incendio che coinvolse la facciata nel 1595, ma si salv\u00f2 la porta sul retro del transetto destro detta \"di San Ranieri\", con \"Storie della vita di Cristo\". Nella sua opera si possono individuare influenze classiche (le rosette e i cordigli attorno ai pannelli), renani (le figure con le teste particolarmente aggettanti, come a Hildesheim) e bizantini (nell'iconografia).\nUn altro autore importante fu Roberto, autore con almeno altri due maestri anonimi delle \"Storie di Mos\u00e8\" nella vasca battesimale della basilica di San Frediano a Lucca.\nSull'opera di questi maestri si innest\u00f2 poi nel XIII secolo l'attivit\u00e0 di Nicola Pisano, forse di formazione meridionale in particolare pugliese, che port\u00f2 al completo rinnovamento della scultura toscana e italiana.\nItalia del sud.\nIn Campania, Abruzzo e Puglia si ebbe durante il XII secolo un'interessante produzione di pulpiti e cattedre vescovili ad opera di maestranze che recepirono vari influssi.\nIn Puglia restano alcune importanti testimonianze scultoree, come la cattedra vescovile del duomo di Canosa, firmata da Romoaldo e scolpita tra il 1078 e il 1089, o la cosiddetta \"Cattedra del vescovo Elia\", nella basilica di San Nicola a Bari, risalente al 1105 circa, quindi dopo l'episcopato di Elia (verso il 1090). Nel primo, con gli elefanti che reggono la struttura soprastante, si attinse a un repertorio iconografico bizantino, mentre nel secondo, con i telamoni espressivamente piegati dallo sforzo.\nPer quanto riguarda la fusione in bronzo ci \u00e8 pervenuto lo straordinario esempio delle porte della cattedrale di Trani, realizzate nella seconda met\u00e0 del XII secolo da Barisano da Trani, composte da cinquantaquattro formelle divise in pi\u00f9 scene da estrose cornici e con battenti zoomorfi, ispirate a precedenti bizantini. Ventiquattro formelle presentano figure umane, quattordici portano motivi fitomorfi; sulla formella che contiene l'immagine di san Nicola Pellegrino \u00e8 posta anche la firma dell'autore . La stessa tipologia venne ripresa, senza significative variazioni, anche nelle porte del duomo di Ravello e in quelle del lato nord del duomo di Monreale, opere anche queste di Barisano da Trani.\nL'ambone della cattedrale di Bitonto presenta una lastra triangolare, situata sul parapetto delle scale, che mostra gli imperatori svevi scolpiti a bassorilievo (da sinistra a destra Federico I Barbarossa, Enrico VI, Federico II e il figlio Corrado); inoltre reca l'iscrizione situata sotto il lettorino (), che attribuisce la scultura al prete Nicola, che partecip\u00f2 anche alla costruzione del campanile della cattedrale di Trani, e ci mostra anche la data: 1229.\nL'ambone nella chiesa di Santa Maria del Lago a Moscufo (PE), firmato da Nicodemo, risale al 1159 ed ha una complessa decorazione plastica a stucco: la cassa, sostenuta da colonne e archetti (alcuni dei quali trilobati alla maniera araba), presenta rilievi tra i quali spiccano alcune figure modellate quasi a tutto tondo, quali i simboli degli evangelisti, animali fantastici e un piccolo nudo su un angolo che, sebbene mutilo e un po' goffo, potrebbe essere una citazione dello \"Spinario\" ellenistico.\nI monumentali pulpiti del duomo di Salerno e di Ravello, l'ambone di Ravello (XII secolo), sono tutte opere influenzate sia dai mosaici cosmateschi in auge a Roma, sia da modelli bizantini e arabi nelle complicate geometrie decorative."}
{"id": "1198745", "revid": "599013", "url": "https://it.wikipedia.org/wiki?curid=1198745", "title": "Pdh", "text": ""}
{"id": "1198750", "revid": "775372", "url": "https://it.wikipedia.org/wiki?curid=1198750", "title": "Consiglieri della XXVI legislatura della Repubblica di San Marino", "text": "Composizione del Consiglio Grande e Generale.\nSegue la composizione del Consiglio Grande e Generale uscita dalle urne alle consultazioni politiche della Repubblica di San Marino svoltesi nel giugno 2006\nNote Bene:\nLa lista degli eletti \u00e8 in ordine di partito da Sx (in rosso) a Dx (azzurro) e per numero di voti dei rispettivi candidati, Noi sammarinesi in quanto lista civica \u00e8 stata raffigurata con il colore giallo.\nConsiglieri subentrati.\nElenco dei Consiglieri subentrati il 31 luglio 2007 in luogo di quelli nominati Segretari di Stato."}
{"id": "1198751", "revid": "45927", "url": "https://it.wikipedia.org/wiki?curid=1198751", "title": "Plesiochronous digital hierarchy", "text": ""}
{"id": "1198752", "revid": "56620", "url": "https://it.wikipedia.org/wiki?curid=1198752", "title": "Simone da Cascina", "text": "Frate domenicano, rivest\u00ec il ruolo di \"magister\" presso lo \"studium\" del convento di Santa Caterina a Pisa tra il 1380 e il 1420.\nFu in contatto con le autorit\u00e0 politiche pisane, sia con Pietro Gambacorta che con Gian Galeazzo Visconti e fu maestro, tra gli altri, di Federico Frezzi, imitatore di Dante Alighieri.\nNel 1943 Thomas Kaeppeli attribu\u00ec alla mano di Simone il ms. Barberiniano Latino 710 della Biblioteca Vaticana, prima erroneamente attribuito a Simone Fidati.\nOpere.\nFrate Simone \u00e8 autore dei \"Sermones Scholastici\", una raccolta di sermoni e discorsi d'occasione composta presso il convento di Santa Caterina. Alla mano di Simone sono riconducibili anche alcune carte della \"Chronica\" del convento."}
{"id": "1198754", "revid": "122011696", "url": "https://it.wikipedia.org/wiki?curid=1198754", "title": "Kollected", "text": "Kollected \u00e8 una compilation di singoli, brani di album, b-side e inediti dei Kula Shaker, uscita nel 2002."}
{"id": "1198756", "revid": "599013", "url": "https://it.wikipedia.org/wiki?curid=1198756", "title": "Palio del Niballo", "text": "Il Palio del Niballo \u00e8 la rievocazione storica caratteristica della citt\u00e0 di Faenza. Si tratta di una giostra di origine medievale disputata fra i 5 rioni della citt\u00e0 e ha luogo nella quarta domenica di giugno. In epoca moderna la prima edizione risale al 1959.\nAttorno alla gara si sono progressivamente sviluppate altre manifestazioni che caratterizzano la vita della citt\u00e0 romagnola nel mese di giugno, detto mese del Palio, ed in varie altre occasioni lungo tutto l'anno.\nStoria.\nIl Palio moderno affonda le proprie radici storiche nel Medioevo faentino: la prima giostra di cui si hanno notizie \u00e8 infatti la Giostra del Barbarossa, una quintana voluta nel gennaio 1164 dall\u2019imperatore Federico Barbarossa per testare l'abilit\u00e0 dei faentini in battaglia. L\u2019avvenimento resta a lungo impresso nella memoria popolare e, dopo quella del Barbarossa, nei secoli si correranno a Faenza altre quattro giostre: il Palio di San Nevolone, il Palio dell'Assunta, il Palio di San Pietro e la Quintana del Niballo. Quest'ultima, alla quale si riallaccia l\u2019odierno Palio del Niballo, si svolse fino al 1796, momento in cui giunsero anche a Faenza gli sconvolgimenti legati alla rivoluzione francese.\nLa pi\u00f9 antica documentazione d'archivio relativa al Palio del Niballo risale al 1410, che presenta per\u00f2 il Palio come una consuetudine pi\u00f9 antica:\nI Rioni.\nIl palio moderno ha come protagonisti i cinque Rioni della citt\u00e0, che si contendono la vittoria nelle manifestazioni manfrede:\nI primi quattro rioni: Giallo, Rosso, Nero e Verde riprendono i colori e l'antica divisione amministrativa del comune, ancora visibile in vecchie mappe cittadine conservate nella biblioteca comunale.\nI territori rionali sono separati dai quattro corsi cittadini, gli antichi cardo e decumano di epoca romana, e ripropongono la suddivisione storica altomedioevale della citt\u00e0 faentina in quattro Rioni. Il Borgo Durbecco, cio\u00e8 l'area della citt\u00e0 sulla riva destra del fiume Lamone, sviluppatasi in epoca tardomedievale, \u00e8 stato istituito come \"Rione Bianco\" nel 1959 per poter coinvolgere nella gara anche questa zona della citt\u00e0, altrimenti esclusa dalla manifestazione. Nella stessa occasione si decise di assegnare al Rione del Borgo il colore bianco e come simbolo la raffigurazione dell'antico ponte sul fiume Lamone che univa la citt\u00e0 col Borgo.\nLa gara.\nLa gara del Palio ha luogo presso lo stadio comunale di Faenza \"Bruno Neri\". I cinque cavalieri dei rispettivi rioni si sfidano a coppie: il rappresentante del rione ultimo classificato nel Palio dell'anno precedente sfida ad uno ad uno i quattro cavalieri dei rioni avversari, quindi identica sfida viene poi lanciata da tutti gli altri contendenti, per un totale di venti scontri (chiamati \"tornate\").\nI cavalieri usano lance ('bigorde') della lunghezza di 2,75 metri e del peso di 3,250 chilogrammi. All'inizio della tornata i cavalieri si sistemano negli stalli di partenza, collocati uno a fianco dell'altro. Quando il magistrato d\u00e0 il via, gli stalli si aprono e i cavalieri lanciano i cavalli al galoppo, percorrendo ognuno il proprio tracciato semicircolare per una lunghezza di circa 200 metri.\nL'incontro tra i cavalieri avviene sull'altro lato del campo di gara, dove i due tracciati divengono paralleli e dove \u00e8 posto il Niballo, un pupazzo raffigurante un saraceno con le braccia distese e con in ogni mano un bersaglio dal diametro di 8 centimetri.\nIl primo cavaliere che, senza aver commesso irregolarit\u00e0 durante l'avvicinamento, colpisce con la lancia il bersaglio, provoca l'alzata del braccio colpito e vince la tornata. Ogni vittoria d\u00e0 diritto ad uno scudo del rione sconfitto, che viene issato sulla tribuna del rione vincitore.\nAl termine delle venti tornate di sfida, il rione che ha conquistato il maggior numero di scudi vince il Palio, cio\u00e8 un vessillo in stoffa; il rione giunto secondo vince una porchetta; il terzo un gallo e una treccia d'aglio. A parit\u00e0 di scudi vinti, per i fini della vittoria, vengono disputate delle tornate di spareggio. Per il resto della classifica in caso di parit\u00e0 si guardano le posizioni dell'anno precedente.\nTorneo della Bigorda d'Oro.\nIl Torneo della Bigorda d'Oro, chiamato anche \"Palio dei giovani\" data la natura della competizione, nasce nel 1997 e ha luogo il sabato che precede la seconda domenica di giugno, due settimane prima del Palio del Niballo. Dal 2003, si corre in notturna.\nIl nome \"Bigorda\" rievoca quello della lancia di legno utilizzata nei tornei cavallereschi. Le modalit\u00e0 di gioco sono identiche a quelle del Palio, eccetto per le caratteristiche dei cavalieri. Questi, perlopi\u00f9 giovani, sono soggetti a due vincoli: chi ha gi\u00e0 vinto il Niballo non pu\u00f2 correre alla Bigorda; chi corre la Bigorda non pu\u00f2 partecipare al Niballo nello stesso anno.\nLa Bigorda pu\u00f2 essere quindi considerata come una specie di test per saggiare il valore dei nuovi cavalieri emergenti, anche se per i rionali ha comunque un notevole valore agonistico.\nEventi correlati.\nOltre alla Bigorda, altre manifestazioni collaterali si sono affiancate col passare degli anni alla gara vera e propria del Palio, portando alla definizione del mese di giugno come \"Mese del Palio\":\nCorteo storico.\nParticolarmente folkloristico \u00e8 il corteo storico che precede la gara del Palio. Alle ore 16.00 del giorno del Palio, al primo rintocco della torre dell'orologio, il corteo del Gruppo Municipale si posiziona ai piedi della scalinata del Duomo, dal quale esce il Palio che rimarr\u00e0 in consegna al Gruppo Municipale fino alla premiazione. Poi i cinque rioni entrano in piazza seguendo l'ordine di arrivo al Palio dell'anno precedente. All'ingresso di ogni Rione, dai loggiati del Palazzo del Comune gli sbandieratori agitano le bandiere in segno di saluto al proprio corteo. Entrati tutti i rioni, c'\u00e8 l'ingresso del Gruppo Municipale, e in seguito alla lettura del \"Bando\", in cui il banditore o araldo chiama i Rioni \"a singolar tenzone\", ha inizio il corteo vero e proprio, dalla Piazza del Popolo fino allo stadio \"Bruno Neri\" dove si disputa la corsa. Il Gruppo Municipale \u00e8 in testa e a seguire ci sono tutti i rioni, il cui ordine di sfilata \u00e8 stabilito dalla classifica dell'anno precedente. I costumi riprendono vestiti e tradizioni dell'epoca che va dal 1410 al 1501 (periodo di maggior splendore della Signoria dei Manfredi, signori di Faenza): sfilano cavalieri, armati, dame, magistrati, suonatori di chiarine, tamburini e sbandieratori, al ritmo della marcia di ogni rione.\nPremiazione.\nA partire dall'edizione 2006 la premiazione del vincitore del Palio non avviene pi\u00f9 sul campo di gara. Al termine del torneo si forma nuovamente il corteo che torna verso il centro della citt\u00e0 e raggiunge Piazza della Libert\u00e0. La consegna del Palio avviene sopra le gradinate della cattedrale, alla presenza del sindaco, del vescovo e di una folla di appassionati.\nTorneo degli Alfieri Bandieranti.\nNel terzo fine settimana di giugno in Piazza del Popolo si disputano le varie gare del Torneo degli Alfieri Bandieranti (comunemente detti Sbandieratori) fra i cinque rioni cittadini.\nNella sera del terzo sabato di giugno i rioni concorrono alla vittoria nelle specialit\u00e0 del \"Singolo\", della \"Piccola Squadra\" (composta da 4 a 6 elementi) e della \"Grande Squadra\" (composta da 8 a 16 elementi), nonch\u00e9 nella \"Gara dei Musici\" (fino a 20 elementi divisi tra suonatori di chiarina e di tamburo). Nella serata successiva, terza domenica di giugno, terminata la solenne cerimonia del Giuramento dei cavalieri che disputeranno il Palio, la tradizione vuole che si svolga la gara della \"Coppia Storica\". Si tratta della gara pi\u00f9 antica disputata a Faenza, in quanto fu introdotta nel 1964, ed \u00e8 molto sentita dai rionali; la proclamazione del Rione vincitore di quest'ultima disciplina avviene con la consegna di una caratteristica botte contenente 50 litri di vino Albana.\nAd emettere i verdetti di tutte le gare faentine \u00e8 una giuria specializzata della FISB (Federazione italiana sbandieratori) della quale il \"Niballo, palio di Faenza\" (organizzazione municipale che rappresenta il comune e tutti i rioni) \u00e8 membro. La gara di bandiere \u00e8 a tutti gli effetti un evento sportivo agonistico con regolamento, punteggi per difficolt\u00e0 e punteggi per errori (dalla bandiera caduta, al movimento fuori tempo, fino all'aver fatto pi\u00f9 di tre passi fuori dalla \"figura\" per recuperare una bandiera con traiettoria errata). Il migliore rione in ogni singola specialit\u00e0 partecipa in settembre ai campionati nazionali sbandieratori (attualmente Faenza partecipa al campionato denominato \"Tenzone Aurea\", cio\u00e8 la massima serie della Fisb), rappresentando la citt\u00e0 a livello nazionale.\nDopo una rapida apparizione (dal 1981 al 1986) non fanno pi\u00f9 parte del Torneo il singolo e la coppia acrobatica\nDal 1986 \u00e8 stato istituito il Trofeo Valerio Bezzi, dedicato alla memoria dell'ex segretario del Palio, che viene assegnato la domenica sera: si tratta della combinata, che tiene conto di tutti i punteggi di ogni disciplina e assegna il titolo di miglior rione del torneo.\nDal 1995, in occasione del giuramento dei cavalieri che disputano la Bigorda d'Oro (prima domenica di giugno), si svolge una competizione riservata ai giovani alfieri nella specialit\u00e0 della coppia. La proclamazione dei vincitori di questa contesa avviene tramite lo sparo di un Archibugiere Municipale, posizionato sul loggiato superiore del palazzo del Comune, che produce una fumata del colore del rione riconosciuto dai giudici come il migliore.\nDal 2006 \u00e8 stata introdotta anche una gara \"giovani\" nella specialit\u00e0 del singolo, ed entrambe le specialit\u00e0 sono riservate ad alfieri sbandieranti e musici sotto i ventuno anni.\nDa segnalare inoltre che, nel tardo pomeriggio della prima domenica di giugno si tiene, dal 2003, un torneo riservato ai Giovanissimi sbandieranti e musici \"under 15\" dei cinque rioni.\nLe bandiere, con asta in fibra di carbonio (una volta era di legno), sono lunghe circa 170\u00a0cm e presentano un drappo (misure minime 130x130cm) con i colori e le insegne del rione. Arrivano a pesare dai 500 ai 900 grammi (anche se fino alla fine degli anni ottanta potevano pesare pi\u00f9 di un chilo) pur essendo perfettamente bilanciate (il peso \u00e8 quasi totalmente concentrato in un piombo nel fondo della bandiere). Come prescrive il regolamento della Fisb, la quantit\u00e0 di bandiere usate dal singolo alfiere varia da gara a gara: una-due bandiere per ogni sbandieratore della grande squadra, con lanci multipli e presenza in aria fino a 32 bandiere contemporaneamente; da una a tre bandiere per sbandieratore nella piccola squadra, da una a quattro bandiere per ogni sbandieratore della coppia; da una a cinque bandiere per il singolista, che si destreggia con lanci in sequenza e passaggi di bandiere fra le gambe.\nLe figure e gli esercizi che gli alfieri riescono a compiere, accompagnati dal rullo del tamburo e dagli squilli delle chiarine, sono entusiasmanti per eleganza, perfezione e ritmo ed il tutto \u00e8 inserito in uno spettacolo reso ancora pi\u00f9 suggestivo dal contorno degli altri figuranti in armi e dallo scenario della Piazza di Faenza. Per sbandierare e suonare ad alti livelli occorre molto allenamento, tant'\u00e8 che gli sforzi profusi dai membri di quasi tutti i rioni riprendono a ritmi forzati gi\u00e0 pochi mesi dopo la fine del Palio.\nNott de bis\u00f2.\nDal 1964 un avvenimento legato al Palio \u00e8 la \"Nott de bis\u00f2\" (notte del bis\u00f2), che ha luogo la sera del 5 gennaio nella Piazza del Popolo. La cittadinanza si ritrova nel cuore della citt\u00e0 a festeggiare attorno agli stand gastronomici dei cinque rioni, bevendo il tradizionale \"bis\u00f2\" (nome in romagnolo faentino del vin brul\u00e9) preparato sul luogo e venduto nei gotti, piccole \"tazze\" di ceramica Faentina decorate a mano, raffiguranti i simboli rionali.\nIn piazza (al centro fino al 2017, alla confluenza dei corsi dal 2018) \u00e8 collocato un grande pupazzo di cartapesta raffigurante il Niballo e vestito coi colori del rione vincente dell'anno precedente. Il Niballo viene portato su un carro tradizionale romagnolo trainato da buoi. A mezzanotte il pupazzo viene dato alle fiamme: scaramanticamente i rionali pensano che questo avvenimento possa predire il rione che avr\u00e0 successo nel nuovo anno (ritengono infatti che la testa del saraceno in fiamme, cadendo, indichi con la sua direzione lo stand del rione \"fortunato\").\nDonazione dei ceri.\nLa tradizionale cerimonia della \u201cDonazione dei Ceri\u201d d\u00e0 il via alle iniziative legate al Palio del Niballo.\nLa cerimonia \u00e8 nata nel 1997 e avviene in cattedrale in occasione delle celebrazioni per la Beata Vergine delle Grazie, patrona della citt\u00e0, il sabato precedente la seconda domenica di maggio.\nOgni delegazione rionale \u00e8 composta da un tamburino, due sbandieratori, un portacero, il capo rione, un portagonfalone e due armati, mentre quella del Gruppo Municipale da tre chiarine, due tamburini, un portagonfalone, un portacero, il reggente del gruppo municipale, due armati, il Podest\u00e0 della Giostra, un valletto e tre rotellini\nArrivati davanti alla Cattedrale le chiarine e i tamburini si schierano sul sagrato, rispettivamente a sinistra e a destra del portone principale, mentre gli sbandieratori si dispongono lungo la scalinata del Duomo. Dopo alcuni squilli di chiarine e rulli di tamburo le delegazioni del Gruppo Municipale e dei Rioni entrano nella Cattedrale: portagonfaloni e armati si collocano a sinistra dell'altare maggiore, sbandieratori e musici a destra, mentre capi rione, portacero e Podest\u00e0 della Giostra si collocano nelle prime panche centrali, subito dietro le autorit\u00e0 cittadine. Vicino al portone principale rimangono un rotellino ed il valletto, a guardia di un tavolo con le armi depositate dagli armati all'ingresso (in chiesa infatti, si deve entrare disarmati). Inizia la celebrazione eucaristica.\nAl momento dell'offertorio, i Rioni e il Gruppo Municipale, uno alla volta, donano il cero (ogni candela misura oltre un metro e mezzo d'altezza, per un diametro di circa dieci centimetri) con il proprio stemma alla Madonna delle Grazie, la santa patrona della citt\u00e0. Nella donazione all'officiante, il portacero \u00e8 accompagnato dal caporione. Dopo che i depositari sono ritornati nelle proprie posizioni, il vescovo consegna il drappo del Palio del Niballo alla citt\u00e0, rappresentata dal Sindaco e dal Gruppo Municipale.\nAl termine della santa Messa il Palio viene posizionato nella Cappella della Madonna delle Grazie e l\u00e0 vi rimane, visibile a tutta la cittadinanza, fino alle ore 16 del giorno del Palio, quando il Podest\u00e0 della Giostra, insieme al portapalio, lo prende per portarlo allo stadio dove si svolger\u00e0 la gara."}
{"id": "1198757", "revid": "767487", "url": "https://it.wikipedia.org/wiki?curid=1198757", "title": "Il sorriso del grande tentatore", "text": "Il sorriso del grande tentatore \u00e8 un film del 1974 diretto da Damiano Damiani.\nTrama.\nLa storia si svolge in un istituto religioso romano, diretto da una suora (Jackson), i cui ospiti fissi sono persone che, per diversi motivi, devono, secondo i dettami del Vaticano, restare fuori dal mondo. C'\u00e8 una donna, Emilia (Harrow), salvata nel suo paese, la Bolivia, da una sicura pena di morte dall'intervento della Chiesa; un prete operaio; un vescovo cubano (Rabal) che appoggia il regime di Castro; un prete polacco (Fo\u00e0) accusato di collaborazionismo con i nazisti; un principe (Lavia) rampollo di un'aristocratica famiglia legata al Vaticano che ama incestuosamente la propria sorella; ecc.\nUna mattina arriva all'istituto uno scrittore agnostico (Cassinelli), chiamato dal prete polacco per aiutarlo a scrivere le proprie memorie del tempo del nazismo, le quali lo potrebbero assolvere dall'accusa di collaborazionismo. Lo scrittore contesta i discutibili metodi psicologici della superiora nei confronti degli altri ospiti, provocando un vero e proprio sconvolgimento nella monotona e piatta vita di clausura di tutti i personaggi."}
{"id": "1198776", "revid": "438678", "url": "https://it.wikipedia.org/wiki?curid=1198776", "title": "XXVI legislatura della Repubblica di San Marino", "text": "La XXVI legislatura della Repubblica di San Marino \u00e8 stata in carica dal 27 luglio 2006 al 9 novembre 2008.\nCronologia.\nLe elezioni politiche si sono tenute il 4 giugno del 2006, come da seduta straordinaria del Consiglio dei ministri.\nA causa delle ripetute crisi di governo, sono state fissate l'elezioni anticipate per il successivo 9 novembre 2008."}
{"id": "1198777", "revid": "979784", "url": "https://it.wikipedia.org/wiki?curid=1198777", "title": "Cattedrale di San Lorenzo (Perugia)", "text": "Il duomo di Perugia, noto pure come cattedrale di San Lorenzo, \u00e8 il principale edificio religioso di Perugia, in Umbria. \u00c8 la cattedrale metropolitana dell'Arcidiocesi di Perugia-Citt\u00e0 della Pieve.\nStoria e descrizione.\nSin dall'istituzione della diocesi, Perugia ebbe una cattedrale in varie locazioni, fuori dal nucleo cittadino, fino a quando, tra il 930 ed il 1060, un primo edificio venne costruito lungo il transetto dell'attuale cattedrale sopra l'antico foro della citt\u00e0 etrusco-romana. La chiesa odierna, inizialmente chiamata \"Cattedrale di San Lorenzo\", risale ad un progetto del 1300 di Fra Bevignate. L'edificio presenta una complessa stratificazione di fasi costruttive: venne iniziato il 20 agosto 1345 come narrato dalle cronache dei Baglioni:\n\"Ad\u00ec 20 de agosto nel dicto millesimo se comenz\u00f3 a fondare la chiesa nuova S. Lorenzo: ce fo lo vescovo con tutti gli chierci della cita con grande processione, et anco ce fuoro tutti gli nostri rectori; la qual fabrica fo concesso da papa Clemente VI de renovare la dieta chiesa, et per aiuto et in beneficio de essa concedette grande indulgenzia: soprastante de la dieta fabrica fu meser Giovanni da la Biscina (3) e sor Nicol\u00f2 de Armanno da Castiglione de Guli\"\nRipresi i lavori nel 1437 la chiesa venne completata nel 1490.\nNel 1569 venne ufficialmente consacrata e nel XVII venne sopraelevata della parte in laterizi che ancor oggi si vede al di sopra delle pareti esterne.\nLa decorazione esterna, una trama geometrica di quadrilobi in marmo rosa e bianco (prelevati dalla Cattedrale di Arezzo) non fu mai completata, ed occupa oggi solo la parte inferiore della fiancata. La decorazione degli interni venne completata nel diciottesimo secolo con l'aggiunta di pitture, stucchi, dorature e marmi.\nLa Cattedrale conservava diverse opere del rinascimento umbro, tra cui lo \"Sposalizio della Vergine\" del Perugino nella Cappella del Santo Anello, dove era conservato insieme alla reliquia dell'anello nuziale della Vergine. Inizialmente commissionata al Pinturicchio, venne poi affidata al Perugino. Il 24 febbraio 1797 venne requisito dalle truppe francesi e arriv\u00f2 a Parigi il 27 luglio 1798. Venne spedito al Mus\u00e9e de Caen nel 1802, frutto delle spoliazioni napoleoniche da Napoleone.\nArchitettura.\nEsterno.\nDiversamente dall'usuale, la cattedrale di Perugia ha la fiancata laterale rivolta verso la piazza principale della citt\u00e0, affacciata sulla Fontana Maggiore e sul Palazzo dei Priori. Tale lato \u00e8 caratterizzato dalla \"Loggia di Braccio\", commissionata da Braccio da Montone nel 1423, una struttura proto rinascimentale attribuita a Fioravante Fioravanti da Bologna. La loggia in precedenza era stata parte del \"Palazzo del Podest\u00e0\", poi dato alle fiamme nel 1534. Sotto la loggia \u00e8 possibile vedere parte di un muro romano, le fondamenta del vecchio campanile, le misure perugine del piede e della mezza canna, a testimonianza che la piazza antistante era luogo di mercato, il calco della \"Pietra della Giustizia\", (l'originale \u00e8 nel Palazzo dei Priori, nella sala del Consiglio comunale) che riporta un'iscrizione del 1234 attraverso la quale il Comune annunci\u00f2 che tutto il debito pubblico era stato cancellato.\nIl fianco laterale, \u00e8 aperto da finestroni gotici e da un portale rinascimentale progettato da Galeazzo Alessi nel 1568 e realizzato in travertino da Ippolito Scalza. A destra del portale \u00e8 un pulpito quattrocentesco composto da antichi frammenti e mosaici cosmateschi, dal quale predic\u00f2 San Bernardino da Siena nel 1425 e nel 1427, ed un Crocifisso in legno di Polidoro Ciburri del 1540 posto dai perugini nel 1540 durante la guerra del sale, in segno di protesta contro Papa Paolo III.\nPrecede la chiesa una scalinata ove si erge la statua bronzea di papa Giulio III, opera di Vincenzo Danti del 1555. Papa Giulio III fu oggetto della gratitudine cittadina in seguito al ritorno delle magistrature locali, in precedenza soppresse da Paolo III.\nLa facciata principale \u00e8 rivolta verso piazza Danti ed \u00e8 impreziosita da un portale in stile barocco progettato da Pietro Carattoli nel 1729. Il muro esterno \u00e8 a vista e si possono scorgere i ganci portanti di un previsto rivestimento in marmo, mai apportato. Il massiccio campanile venne edificato tra il 1606 ed il 1612. All'interno del campanile sono presenti 4 campane: le mezzane sono una del 1449 e una del 1769 di Nicolaus Agostani Perusinus e l'ultima \u00e8 del 1390 di Iacobus Ienuensis. Nel laterale nord In occasione del Giubileo 2000 \u00e8 stata decorata \"la porta santa\u201d, con altorilievi in bronzo dello scultore perugino Artemio Giovanni.\nProgetto completamento esterni.\nNel 1880, l'architetto Guglielmo Calderini elabor\u00f2 un progetto per il completamento delle facciate del duomo di Perugia. Elaborando elementi preesistenti ed eliminandone altri che disturbavano la sua idea, improntata ad una purezza stilistica e al senso neoclassico della simmetria, colse nel segno con un progetto uniforme e del tutto consono alla natura strutturale dell'edificio. Il progetto fu presentato all'arcivescovo di Perugia, monsignor Federico Foschi, che lo invi\u00f2 a Camillo Boito; ma nonostante la raccomandazione di Foschi all'amministrazione pontificia, esso fu abbandonato. Il clero allora pens\u00f2 di ricompensare Calderini affidandogli il progetto di restauro della Chiesa di San Costanzo (Perugia).\nInterni.\nL'interno con pianta a croce latina e divisa in tre navate da pilastri ottagonali, \u00e8 del tipo \"a sala\", con le volte delle navate di pari altezza (24,9\u00a0m). Misura una lunghezza di 68 metri e la navata centrale \u00e8 larga due volte e mezza le laterali.\nLe strutture gotiche nel settecento sono state rivestite da stucchi marmorizzati e fini dorature. Le volte costolonate sostenute da pilastri ottagonali, furono interamente decorate da pittori quali Francesco Appiani, Vincenzo Monotti, Valentino Carattoli, Carlo Spiridione Mariotti, Marcello Leopardi, Domenico Sergardi e costituiscono un\u2019antologia della pittura settecentesca perugina.\nIl pavimento di marmi policromi, sono del XIX secolo, fu commissionato dal Vescovo perugino Giovacchino Pecci, divenuto poi Papa Leone XIII.\nControfacciata.\nSulla parete di controfacciata, sopra il portale, \u00e8 situata una grandissima tela di Giovanni Antonio Scaramuccia del 1616 raffigurante la \"Vergine fra i patroni della citt\u00e0 e i santi Agostino, Domenico e Francesco\" ,commissonata con il contributo delle rispettive confraternite laicali di S. Agostino, San Domenico e S. Francesco. Alla destra del portale d'ingresso si trova un sarcofago del 1451 del vescovo Giovanni Andrea Baglioni, il vescovo che commission\u00f2 la ricostruzione della cattedrale, il monumento \u00e8 attribuito ad Urbano da Cortona. La vetrata del rosone centrale con il \"martirio di San Lorenzo\", prodotta nel laboratorio perugino Moretti Caselli, \u00e8 opera di Ludovico Caselli (1919) e sostituisce la pi\u00f9 antica di Guglielmo Marcillat (XVI) . A sinistra dell\u2019ingresso \u00e8 il monumento funebre del Vescovo Marcantonio Oddi (1668) di Domenico Guidi da Carrara, allievo dell'Algardi, raffigurato inginocchiato con ai piedi le \"allegorie del tempo e della fama\".\nCappella dell'Anello o di San Giuseppe.\nLa cappella custodisce la reliquia del presunto Santo Anello della Vergine Maria, una pietra verde di calcedonio od onice che venne presa furtivamente a Chiusi dal frate tedesco Winter di Magonza, e donata al vescovo di Perugia nel 1473. Il prezioso monile \u00e8 racchiuso nel \"Reliquario del Sant'Anello\", realizzato da Bino di Pietro e Federico e Cesarino del Roscetto, considerato tra i capolavori dell'arte orafa del Rinascimento italiano. La cappella \u00e8 protetta da una cancellata in ferro battuto del 1496-1511 opera di Bernardino e Giacomo di Matteo. La reliquia, viene esposta al pubblico due volte all'anno, in settembre e luglio con l'apertura di ben quattordici serrature. Sulla pietra del parapetto della cancellata \u00e8 incisa la scritta: HAC SACER INTACTAE MATRIS SITUS ANNULUS AEDE QUI DEDIT EST CUSTOS MUNERIS ILLE SUI. La cappella era un tempo decorata da affreschi del Pinturicchio e dalla pala, lo \"Sposalizio della Vergine (Perugino)\", sottratto durante l'occupazione napoleonica ed oggi al museo di Caen. Il quadro fu sostituito nel 1825 da una tela di Jean Baptiste Wicar. La mostra in marmo che racchiude il dipinto \u00e8 del Perugino Francesco Caselli (1753-61), mentre l\u2019altare del XV sec. \u00e8 dello scultore fiorentino Benedetto Buglioni. La vetrata con \"l\u2019adorazione dei pastori\" \u00e8 di Francesco Moretti (1873).\nCappella S. Bernardino.\nTra le molte opere pittoriche presenti in cattedrale, la pi\u00f9 importante \u00e8 la \"Deposizione dalla croce\" di Federico Barocci del 1569, conservata nella cappella di \"San Bernardino\" , l'opera \u00e8 considerata tra i capolavori della pittura europea del XVI secolo ed \u00e8 l'unica del pittore urbinate rimasta in citt\u00e0. L\u2019opera influenz\u00f2 moltissimo la pittura umbra del tempo aprendo ad essa nuove prospettive. Fu commissionata dal Collegio della Mercanzia titolare della cappella dal 1515, come sta a testimoniare il logo posto nella cancellata. Il disegno della vetrata con \"la predica di San Bernardino\" \u00e8 di Hendrik van den Broeck, ovvero Arrigo Fiammingo da Molines(1565). Il grande bancone di legno in noce addossato alla parete, \u00e8 opera degli intagliatori Jacopo di Antonio Fiorentino e Ercole di Tommaso del Ricco (1565-67). L\u2019altare attuale fatto su disegno di Giovanni Cerrini \u00e8 del 1796.\nNavata destra.\nEntrando dal portale principale, all\u2019inizio della navata destra dopo la cappella di San Bernardino \u00e8 una grande tela \"\u201cLa nativit\u00e0 della Vergine\"\u201d di Vincenzo Pellegrini (inizio XVII\u00b0) seguace del Barocci. Particolare interessante del dipinto \u00e8 il paesaggio intravvisto dalla bifora posta al centro del dipinto, che ne amplifica la profondit\u00e0 prospettica.\nSegue la cappella del Battistero del 1855 su disegno dell\u2019architetto Giovanni Santini. Il prospetto rinascimentale addossato alla parete, \u00e8 di Pietro da Como ( (1477-79) . L'affresco il \"Battesimo di\" Ges\u00f9 e la Vetrata con \"l\u2019Eterno tra gli angeli\" sono di Domenico Bruschi (1876). Il fonte battesimale \u00e8 di Giuseppe Luchetti (1876), alla parete sinistra \u00e8 il Crocifisso ligneo intagliato da Christophe Fournier(1656) . Addossato alla parete \u00e8 un elegante prospetto rinascimentale in marmo, opera di Pietro di Paolo di Andrea da Como.\nSegue la cappella del Sacramento \"r\"ealizzata da Galeazzo Alessi nel 1576, con una pala d'altare raffigurante la Pentecoste di Cesare Nebbia del 1563, il monumento funebre di papa Martino IV, deceduto a Perugia nel 1285, e reliquie di Innocenzo III e Urbano IV. Alle pareti affreschi neoclassici di Marcello Leopardi, e la vetrata raffigurante la \"Piet\u00e0\" di Tito Moretti (1874). Lungo la parete \u00e8 il Martirio di \"S. Sebastiano\" di Orazio Alfani(1572) .\nTransetto e Presbiterio.\nBraccio destro del transetto.\nNel braccio destro del transetto \u00e8 la cappella \"di S. Stefano\" con il \"Martirio di S. Stefano\" di Giovanni Baglioni, (inizio XVII) a sinistra \u00e8 il monumento a Papa Leone XIII il vescovo perugino G. Pecci, dello scultore Giuseppe Luchetti (1892) ; nella parete destra il monumento (1615) dei tre papi morti a Perugia:- Innocenzo II, Urbano IV e Martino IV -\nDa qui due porte immettono alla \"cappella di S. Onofrio\", dove si trovava l\u2019omonima pala d'altare di Luca Signorelli, la \"Pala di Sant'Onofrio\", (1484) oggi conservata nell'annesso Museo della Cattedrale. Gli affreschi molto deperiti e l\u2019altare dipinto con finte tarsie sono di Domenico Bruschi(1877). Segue l\u2019ingresso della Sacrestia e a destra dell\u2019altare la \"cappella di S. Emidio\" con la pala di Francesco Appiani (1784) \"S. Emidio Battezza Polisia.\"\nTribuna absidale.\nL\u2019abside presenta alle pareti le \"storie di S. Lorenzo\" dipinte da Baldassarre Orsini e Carlo Spiridione Mariotti (XVIII). Il coro ligneo eseguito nella bottega fiorentina di Giuliano da Maiano e Domenico del Tasso (1486-91), danneggiato da un incendio nel 1985., come anche l\u2019altare di Francesco Caselli su disegno di Carlo Murena. Il trono vescovile, decorato con tarsie di architetture in prospettiva \u00e8 del perugino Giacinto di Pierfrancesco su disegno di Rocco da Vicenza (1520.24). Le vetrate dell\u2019abside con storie di santi locali, sono dipinte (1932-36) da Rosa e Cecilia Caselli.\nBraccio sinistro del transetto.\nA sinistra dell\u2019abside \u00e8 la \"cappella di S. Francesco\" con un dipinto di Ippolito Borghesi (1620) \"L\u2019Assunzione della Vergine;\" il tabernacolo sopra all'altare \u00e8 di Bino Sozi (1579). Segue nell'estremit\u00e0 del transetto la \"cappella del Crocifisso\", con il Crocifisso ligneo del XV sec e l'altare progettato da Pietro Carrattoli (1735) su commissione dei marchesi Florenzi. Nella parete sinistra \u00e8 la Sacra Famiglia di Ludovico Caselli (1896) con sotto la tomba del musicista perugino Francesco Morlacchi.\nL'organo a canne.\nNella cattedrale vi \u00e8 un grande organo a canne costruito dalla ditta Tamburini di Crema nell'anno 1967. Lo strumento \u00e8 a quattro tastiere e pedaliera e le canne sono distribuite in due corpi diversi: Positivo e Grand'Organo nell'abside, Recitativo e Organo Solo nel transetto sinistro. La trasmissione \u00e8 integralmente elettrica.\nNel 2014-2015 l'organo ha subito un importante intervento di manutenzione straordinaria ed ampliamento fonico, operato dalla ditta Pietro Corna di Bergamo, che ha previsto l'aggiunta dei registri Open diapason 8' al Grand'Organo e delle Trombe en Chamade di 16', 8', 4' all'Organo Solo, realizzate secondo le misure di Cavaill\u00e8-Coll.\nLo strumento dispone ora (2015) di 87 registri ripartiti su quattro tastiere e pedaliera per un totale di 5.178 canne; esse sono posizionate a seconda della tastiera di appartenenza in due corpi distinti:\nLa consolle \u00e8 mobile indipendente e si trova generalmente nel braccio sinistro del transetto.\nNavata sinistra.\nLungo la parete della navata sinistra, erano collocati alcuni frammenti dell\"'Altare della Piet\u00e0\", realizzato da Agostino di Duccio nel 1473 e demolito nel 1673; si tratta di una pregevolissima opera in bassorilievo, che recentemente \u00e8 stata restaurata e collocata nel Museo Capitolare adiacente alla cattedrale.\n\"la\" cappella del Gonfalone ospita il Gonfalone processionale di Berto di Giovanni, che raffigura il profilo della citt\u00e0 medievale ricca di torri, dipinta nel 1526 in occasione di una grave pestilenza. In ordine di tempo \u00e8 l'ultima delle opere devozionali tipicamente locali diffuse nelle chiese cittadine soprattutto nel XV sec.. Nella lunetta \u00e8 stata adattata una tela di Giannicola di Paolo allievo del Perugino (XV). Oltrepassando l\u2019ingresso laterale \u00e8 un\u2019opera di Simone Ciburri \"l\u2019Eterno che benedice Perugia (\"1602)\nNavata centrale.\nAddossata alla terza colonna ottagonale, \u00e8 collocata all\u2019interno di un tabernacolo ligneo neogotico del 1855, la venerata immagine della \"Madonna delle Grazie\", realizzata da Giannicola di Paolo (XV). Nella prima colonna sinistra \u00e8 dipinto un ritratto di \"San Bernardino da Siena\" della scuola di Benedetto Bonfigli(1450)\nSacrestia.\nIn sacrestia \u00e8 il fastoso ciclo pittorico di Giovanni Antonio Pandolfi Mealli da Pesaro (1573-76), Nelle volte e nelle pareti sono narrate le storie le di \"San Lorenzo\", racconti biblici si celebrano inoltre le grandi figure dei vescovi patroni di Perugia. S. Costanzo e s. Ercolano, contornati dai grandi maestri della chiesa universale (Gregorio, Ambrogio, Agostino, Girolamo). Nello stile si fa riferimento all\u2019opera di Michelangelo, le decorazioni riprendono le antiche grottesche romane riscoperte nel rinascimento.\nIl chiostro.\nIl chiostro tardo rinascimentale, ha nei tre lati un secondo ordine di loggiato, incastrato nella parete est \u00e8 un bel puteale pi\u00f9 antico. Dal chiostro si accede Museo dell'Opera del Duomo (Perugia), alla biblioteca Dominici e alla sala del Dottorato. In quest\u2019ultima venivano conferite le lauree in Legge e in Medicina fino all\u2019800. A sinistra dell\u2019ingresso della sala del Dottorato una lapide ricorda che in questo luogo si tennero cinque conclavi dal 1216 al 1305 incluso quello che si concluse con l\u2019elezione di Celestino V, il papa eremita che rifiut\u00f2 il pontificato. Di grande importanza \u00e8 la biblioteca Dominici, allestita nel \u2019600, meta di ricercatori coi suoi 12.000 volumi. Dalle scale del chiostro si accede alle quattrocentesche logge di San Lorenzo con tre ordini sovrapposti.\nIl Museo capitolare della cattedrale.\nIl museo conserva un trittico di Meo da Siena, una Madonna di Andrea Vanni ed un trittico di Agnolo Gaddi, oltre alla gi\u00e0 citata notevole \"Pala di Sant'Onofrio\" del Signorelli. Conserva inoltre numerosi pregiati manoscritti, alcuni risalenti al X secolo.Il museo comprende una sezione archeologica e gli scavi nei sotterranei della cattedrale.\nAdiacente al museo \u00e8 la \"Sala del Dottorato\" con affreschi raffiguranti papa Giovanni XXII tra gli imperatori Carlo IV e Sigismondo."}
{"id": "1198778", "revid": "186581", "url": "https://it.wikipedia.org/wiki?curid=1198778", "title": "Fango", "text": "Per fango si intende comunemente una miscela composta da materiale solido finemente disperso e da una quantit\u00e0 relativamente piccola di liquido, derivata principalmente, ma non necessariamente, da sedimentazione; pu\u00f2 essere definito anche particolato in sospensione."}
{"id": "1198782", "revid": "1305772", "url": "https://it.wikipedia.org/wiki?curid=1198782", "title": "Skimboarding", "text": "Lo skimboarding (o semplicemente skimboard) \u00e8 uno sport acquatico nato negli anni venti in California che si pratica con una tavola in legno o vetroresina simile al surf (detta appunto skimboard) e consiste nel cavalcare le onde che si frangono in riva sfruttando la risacca dell'onda precedente.\nStoria.\nLe testimonianze pi\u00f9 antiche riguardo allo skimboarding risalgono al 1920, quando alcuni bagnini di Laguna Beach, in California, si divertivano a scivolare sulla battigia dell'oceano saltando su larghe tavole di compensato.\nQueste tavole erano inizialmente di forma rotonda, piuttosto rozze e inadatte al loro direzionamento, ma si evolsero piuttosto velocemente anche grazie alla facilit\u00e0 con cui chiunque si poteva fabbricare la propria tavola, sperimentando nuove forme e nuove tecniche di utilizzo.\nNegli anni '70 si cominciarono a costruire delle tavole molto simili a quelle moderne, con forma affusolata simile a quella del surf e materiali come la vetroresina. Nel 1976 nacque la prima azienda produttrice di tavole da skimboard, la Victoria Skimboards, che per quasi 30 anni fu la sola a essere presente sul mercato. Solo all'inizio di questo decennio, infatti, il mercato degli skimboard si \u00e8 ampliato con la presenza della \"Exile\", della \"Zap\" e di numerose altre aziende, il cui aumento esponenziale \u00e8 sintomo di un crescente interesse verso questo sport.\nPur rimanendo, come il surf, un'attivit\u00e0 di tipo principalmente ricreativo, oggi lo skimboarding si \u00e8 evoluto in uno sport altamente competitivo, e ogni anno vengono organizzati numerosi campionati in tutto il mondo, il cui pi\u00f9 importante \u00e8 tuttora lo \"United Skimboard Tour\" (\"UST\"), a cui partecipano i maggiori skimboarders professionisti del mondo.\nTecnica.\nLo skimboarding consiste nello sfruttare il fenomeno dell'\"aquaplaning\" per raggiungere, stando in piedi sulla tavola, l'onda che frange pi\u00f9 o meno vicino alla riva. Per fare questo lo skimboarder deve innanzitutto trovare lo \"spot\" giusto, cio\u00e8 un luogo adatto alla pratica di questa attivit\u00e0, che ha caratteristiche ben precise. Esso infatti deve essere preferibilmente una spiaggia sabbiosa e compatta, con acqua gi\u00e0 alta poco oltre la riva (in modo che le onde non frangano troppo al largo), e caratterizzata da frequenti mareggiate, caratteristiche insomma che rispecchiano quelle dell'Oceano Pacifico. L'assenza di parte (o addirittura tutti) questi fattori non pregiudica il fatto che si possa comunque provare a fare skimboard, adattando il proprio stile alle condizioni di cui si dispone.\nTrovato lo spot adeguato, lo skimboarder aspetta sulla spiaggia l'onda adatta. Quando questa si sta avvicinando a riva, lo skimboarder corre verso la riva con la tavola in mano, \"droppa\" (cio\u00e8 lascia cadere) la tavola sull'acqua della battigia, sale sulla tavola il pi\u00f9 velocemente possibile e scivola con essa fino all'onda, che gli consentir\u00e0 eventualmente di compiere diverse evoluzioni (detti \"tricks\") e manovre, del tutto simili a quelle che si praticano col surf o con lo skateboard.\nStili.\nNello skimboard esistono due stili principali, molto diversi fra loro: il \"\"flatland\" e il \"wave riding\"\". Il flatland consiste nel far scivolare la tavola sulla battigia per compiere dei tricks simili a quelli che si fanno sullo skateboard, come ad esempio (\"jump\") e (\"slides\") su strutture costruite in legno e tubi in pvc, salti con rotazione della tavola sotto i piedi (\"pop shove-it\") o il salto (\"ollie\"). Questo stile \u00e8 praticato generalmente dagli appassionati di freestyle, \u00e8 uno stile molto tecnico e lo si pu\u00f2 praticare ad ogni pozza di acqua priva di onde, a livello basico \u00e8 certamente praticato dai principianti per cominciare a prendere confidenza con la tavola, ma pu\u00f2 arrivare a dei livelli di difficolt\u00e0 e tecnicismo davvero sorprendenti, \u00e8 molto diffuso in Italia anche a causa della mancanza di onde grosse che frangono a riva, necessarie invece per il wave riding. Quest'ultimo consiste nel raggiungere un'onda sfruttando la risacca e cavalcarla.\nSpot.\n\"Laguna Beach\" \u00e8 considerata la \"location\" principale per lo skimboard, in quanto ha visto la nascita di questo sport e conta molti degli spot pi\u00f9 famosi del mondo, come Aliso e 10th Street. Altri spot estremamente rinomati sono \"Newport Beach\" (con il caratteristico \"sidewash\" di The Wedge), sempre in California, e \"Cabo San Lucas\", in Messico.\nL'Italia, pur avendo a disposizione 7458\u00a0km di coste, non ha spot paragonabili a quelli californiani, e il motivo principale \u00e8 la presenza, al posto dell'oceano, di un mare chiuso come quello Mediterraneo. Ad ogni modo negli ultimi anni lo skimboard si \u00e8 ampiamente diffuso anche in Italia, dove molti ragazzi contribuiscono alla diffusione di questo sport. In italia si trovano, se non gli spot migliori (che forse devono ancora essere scoperti), almeno delle spiagge di riferimento per gli appassionati di questo sport. Fra queste bisogna ricordare le spiagge della Costa Verde, San Giovanni di Sinis, il Poetto e Geremeas in Sardegna, Chiavari, Sestri Levante, Varazze e Savona in Liguria, Ladispoli e Lido di Ostia nel Lazio."}
{"id": "1198783", "revid": "1584357", "url": "https://it.wikipedia.org/wiki?curid=1198783", "title": "Flumini di Quartu", "text": "Flumini di Quartu \u00e8 l'unica frazione di Quartu Sant'Elena.\nGeografia fisica.\nTerritorio.\nFlumini (come viene chiamato abitualmente) dista circa sette km da Quartu e si raggiunge attraverso la via Leonardo da Vinci. Fa parte della circoscrizione di Flumini appartenente attualmente al comune di Quartu.\nSorge sul fiume Su Pau considerato in antichit\u00e0 il fiume pi\u00f9 importante di Quartu. Nella sua costa si trovano varie spiagge sia sabbiose sia rocciose.\nL'entroterra si snoda tra la costa e il Massiccio di Sette Fratelli. Presenta una singolare variet\u00e0 di ambienti naturali, dalla classica macchia mediterranea a piccoli sistemi fluviali e lacustri, in cui son presenti specie animali d'alto interesse naturalistico (ad esempio il pollo sultano). Il suo territorio arriva a lambire il massiccio dei Sette Fratelli, e il sistema collinare che lo circonda arriva a tuffarsi in mare, nella zona che va da Capitana in poi.\nStoria.\nNasce dalle lottizzazioni avviate nella zona a partire dalla seconda met\u00e0 del XX secolo.\nAttualmente la frazione spinge per ottenere l'autonomia dal comune di Quartu in . Per sventare la secessione uno stesso partito di maggioranza ha proposto di trasformare l'intero territorio della quarta circoscrizione (Flumini appunto) in una municipalit\u00e0 affidandogli l'incarico di provvedere alla manutenzione stradale, delle linee elettriche e idriche, e competenze di bilancio e di gestione uffici.\nTale istituzione permetterebbe anche un maggiore avvicinamento dei cittadini all'Amministrazione, nonch\u00e9 la creazione di servizi decentrati che permetterebbero ai residenti un maggiore accesso alla macchina del Comune.\nMonumenti e luoghi d'interesse.\nArchitetture religiose.\nNel suo territorio si trova la chiesa parrocchiale di Santa Maria degli Angeli, costruita nella seconda meta del novecento sulla scia della veloce espansione della frazione, e la chiesa di Sant'Andrea, risalente al XV secolo.\nSiti archeologici.\nNel litorale \u00e8 presente una villa romana, in parte sommersa dal mare, risalente all'et\u00e0 imperiale; il sito \u00e8 stato ristrutturato nel 2015.\nSociet\u00e0.\nIstituzioni, enti e associazioni.\nNel territorio di Flumini \u00e8 presente da quasi vent'anni un nutrito gruppo scout chiamato Scaut Raider Sardi.\nLe attivit\u00e0 sono molteplici e coinvolgono un crescente numero di membri di tutte le et\u00e0.\nNel 2012 si \u00e8 tenuto il ventennale della Sezione.\nNella foce del fiume Su Pau si svolgono ogni estate diversi fal\u00f2 giovanili chiamati \"Mostro Fal\u00f2\".\nDal 2012 in Flumini opera l'associazione culturale itamicontas ONLUS"}
{"id": "1198786", "revid": "198277", "url": "https://it.wikipedia.org/wiki?curid=1198786", "title": "Alfa Romeo SZ", "text": "LAlfa Romeo SZ (Sprint Zagato\"), nota anche come ES-30 (Experimental Sportscar 3.0 litres\"), \u00e8 una autovettura prodotta dalla casa automobilistica italiana Alfa Romeo in un numero limitato di esemplari, in collaborazione con Zagato che si occupava anche dell'assemblaggio nel proprio stabilimento di Terrazzano di Rho, alle porte di Milano. Ne fu derivata una versione \"cabriolet\", la RZ.\nContesto.\nQuesta vettura venne volutamente creata per sbalordire, specialmente con le sue forme esterne studiate per sfruttare l'effetto suolo. Tra il 1989 e il 1991 ne furono costruiti in totale 1036 esemplari, quasi tutti in colorazione rossa (disponibili con interni \"beige\" o neri), eccetto una di colore nero e con interni rossi per Andrea Zagato. L'auto rimase inoltre, per lungo tempo, l'ultima della casa milanese commercializzata a trazione posteriore, fino all'arrivo nel 2007 della 8C Competizione.\nStile e tecnica.\nDesign.\nRobert Opron del Centro Stile Fiat fu responsabile dei bozzetti iniziali, con la collaborazione della carrozzeria Zagato, mentre Antonio Castellana si occup\u00f2 principalmente degli interni e della finitura finale dei dettagli. Lo stile tagliente e brutale, unito all'avveniristica carrozzeria in materiale termoplastico (chiamato \"Modar\") realizzato dall'italiana Carplast e dalla francese Stratime, si sposavano decisamente bene con lo scopo dell'auto, ovvero essere una summa dei progressi e delle avanguardie tecnologiche raggiunte dall'Alfa Romeo sul finire degli anni 80 del XX secolo.\nMeccanica.\nLa meccanica e il pianale della SZ erano totalmente ereditati dal prototipo da corsa Alfa Romeo 75 Turbo IMSA che nel precedente biennio aveva monopolizzato il Giro automobilistico d'Italia, riprendendo quindi lo schema \"transaxle\" con cambio al posteriore e retrotreno con ponte De Dion; il propulsore era il V6 \"Busso\" da 2959 cm\u00b3, dalla caratteristica disposizione a V di 60\u00b0 e 12 valvole, della 75 Quadrifoglio Verde che, opportunamente elaborato, erogava 210 CV, una potenza che permetteva di raggiungere i 245\u00a0km/h di velocit\u00e0 massima e di accelerare da 0 a 100\u00a0km/h in 7 secondi.\nLe sospensioni vennero messe a punto da Giorgio Pianta, ingegnere, ex pilota e \"team manager\" delle squadre corse del Gruppo Fiat, il quale le perfezion\u00f2 sostituendo i tradizionali \"silentblock\" in gomma vulcanizzata all'avantreno e al retrotreno con dei pi\u00f9 efficienti omologhi realizzati in politetrafluoroetilene (PTFE): l'utilizzo di questo polimero in loco della tradizionale gomma don\u00f2 alla SZ un ridotto rollio e un migliore \"handling\" nella guida, specie sullo sconnesso e nei cambi di direzione (punto sofferente della genitrice 75 Turbo IMSA), donandole un comportamento stradale del tutto assimilabile a un prototipo sportivo. I freni sono derivati dalla 75 Turbo Evoluzione, e venne inoltre introdotto un sistema idraulico per variare l'altezza da terra."}
{"id": "1198788", "revid": "767487", "url": "https://it.wikipedia.org/wiki?curid=1198788", "title": "Senenmut", "text": "Origini.\nLe origini di Senenmut non erano nobili, suo padre Ramose e sua madre Hatnefer (chiamata anche Titutiu) erano originari del Sud, nella zona della prima cataratta e stabilitisi in seguito a Ermonti.\nCon i ritrovamenti avvenuti nella sepolcro di Senenmut a Gurna si \u00e8 potuto conoscere i nomi e i componenti della sua famiglia: le sue due sorelle Neferether e Iahotep (l'amatissima sorella) a cui forse Senenmut era maggiormente legato ed i suoi tre fratelli: Minhotep, Amenemhat e Pairi.\nIl primo era un sacerdote uab, il secondo un sacerdote della barca di Amon, mentre il terzo era semplicemente un guardiano di bestiame ma nessuno dei suoi familiari trasse alcun beneficio dalla indiscutibile potenza che Senenmut riusc\u00ec a raggiungere per la sua vicinanza con la sovrana.\nVita.\nLa carriera di Senenmut fu davvero impressionante. Infatti, dopo aver partecipato alle prime spedizioni belliche, ricevette il bracciale \u201cmenefert\u201d (colui che rende belli) come riconoscimento del valore e da allora la sua ascesa fu continua, tanto che in breve si stabil\u00ec a Tebe.\nTra i suoi titoli vi erano \"Responsabile della duplice casa dell'oro\", \"Responsabile del giardino di Amon\", \"Responsabile dei campi di Amon\", \"Sacerdote della barca di Amon (l'Userhat)\", \"Intendente di Amon\", \"Intendente della figlia reale Neferura\", \"Responsabile delle greggi di Amon\" cos\u00ec come scritto su degli ostraka rinvenuti nel sepolcro scavato sulla falesia rocciosa di Sheikh Abdel Qurna.\n\"\u201cSono un nobile, amato dal mio Signore e sono entrato nelle grazie del Signore dei due Paesi, egli mi ha fatto diventare grande amministratore della sua casa e giudice del paese tutto intero. Sono stato al di sopra dei pi\u00f9 grandi, direttore dei direttori dei lavori. Ho agito, in questo paese, sotto il suo comando, fino al momento in cui la morte non \u00e8 giunta davanti a lui. Ora io vivo sotto l'autorit\u00e0 della Signora dei due paesi, Hatshepsut Maatkare, che viva eternamente\u201d.\"\nSenenmut tradotto letteralmente significa \u201cfratello della madre\u201d, tale allusione pu\u00f2 riferirsi ad Hatshepsut in quanto madre della sua pupilla Neferura di cui, in tal caso, sarebbe stato lo zio ma questa \u00e8 una congettura da annoverare tra le meno attendibili e totalmente prive di riscontro. \nT22:N35-G14\n\"Sen-en-Mut\"\nPare che Senenmut avesse conquistato non solo la fiducia di Hatshepsut ma anche della madre, la regina Ahmose dalla quale ricevette in dono una zona della regione di Gebel Silsila, gi\u00e0 allora famosa per la ricchezza di cave di arenaria.\nQui fece erigere un cenotafio a lui consacrato, dove nelle incisioni si legge \"\u201cGovernatore di tutti gli uffici della dea\u201d\". \nDi lui sono state ritrovate in eccellenti condizioni, numerose statue, (pi\u00f9 di venti) alcune ottenute secondo le tecniche della statua cubo.\nLa pi\u00f9 conosciuta \u00e8 esposta a Berlino all'Aegyptistiches Museum dove egli abbraccia protettivamente la piccola Neferura della quale egli era il tutore.\nUna piccola statua lo ritrae in piedi mentre cammina con Neferura tra le braccia, sul retro della piccola scultura, una citazione dal Libro dei morti: \n\"Sono io colui che uscito dai flutti del fiume ebbe in dono l'Api (l'inondazione) per cui anche il Nilo \u00e8 in mio potere.\"\nOpere.\nTempio funerario di Hatshepsut.\nProgett\u00f2 e costru\u00ec il maestoso tempio funerario della regina Hatshepsut a Deir el-Bahari considerato uno tra i monumenti pi\u00f9 belli dell'antico Egitto e con l'architettura pi\u00f9 innovativa.\nNel tempio Senenmut \u00e8 raffigurato in varie stele inserite in apposite nicchie. Si attenne allo stile del vicino tempio funerario di Mentuhotep II costruito circa cinque secoli prima ma senza edificare la piramide e distrusse una cappella di Amenofi I per realizzare la prima terrazza.\nEbbe il grande merito artistico di riuscire a fondere ed evidenziare armoniosamente gli elementi architettonici, orizzontali come le terrazze e verticali come i colonnati, con la falesia tebana ad anfiteatro dalla rocciosa elevata verticalit\u00e0.\nSepolcro di Deir el-Bahari.\nSenenmut, era un uomo di grande intelligenza e di incontestabile sapienza, le sue conoscenze nel campo dell'astronomia, ancora oggi, stupiscono chiunque entri nel suo piccolo sepolcro di Deir el-Bahari (TT353), poco distante dal tempio di Hatshepsut. \nIl soffitto evoca i dodici mesi dell'anno, dodici cerchi suddivisi in tre gruppi (le tre stagioni) ed ogni cerchio composto da ventiquattro spicchi, come quelli di un'arancia tagliata per met\u00e0 (le 24 ore del giorno e della notte), col primo giorno eponimo quello da cui scaturiva il nome del mese a cui dava inizio.\nSepolcro di Sheikh Abd el-Qurna.\nQuesto sepolcro, TT71, presenta numerose scene di offerte di tributi dei popoli egei e da Gurna provengono una Stele e la statua con Neferura cos\u00ec come documentato da Lepsius nel suo testo \"Monumenti\" ed oggi conservate al Museo di Berlino.\nSono stati ritrovati anche vari frammenti in quarzite che costituivano il sarcofago e recanti il nome di Senenmut.\nConclusione.\nNon si conosce ancora con certezza il luogo definitivo in cui fu sepolto ma il ritrovamento di una mummia maschile C nella tomba-nascondiglio identificata come DB320 lascerebbe ragionevolmente ipotizzare che sia quella di Senenmut."}
{"id": "1198798", "revid": "116618054", "url": "https://it.wikipedia.org/wiki?curid=1198798", "title": "Pratolungo", "text": "Il fosso di Pratolungo \u00e8 un piccolo affluente di destra del fiume Aniene, nel Lazio centrale.\nPercorso.\nHa origine nei pressi di Sant'Angelo Romano, a nord-est di Roma. Prosegue parallelo all'Autostrada A1 (tratto Fiano Romano-San Cesareo) e quindi raggiunge Fonte Nuova (nella frazione \"Santa Lucia\") dove costeggia a tratti la via Palombarese e incontra il suo affluente Fosso di valle Cavallara originatosi nei pressi del Romitorio (Casali di Mentana) \nTraversata via di Sant'Alessandro a Roma, (che lo scalvalca con un piccolo ponte d'epoca romana), oltrepassa il GRA e la via Tiburtina, confluendo all'Aniene in localit\u00e0 Tor Cervara.\nAttuali condizioni.\nLe acque del fosso versano in condizioni di pessima qualit\u00e0, a causa della presenza di scarichi civili lungo tutta l'asta fluviale.\nAmmassi di schiuma, cattivo odore e organismi tipici di acque inquinate (vermi Tubificidae di un rosso acceso) ne denunciano lo stato di degrado."}
{"id": "1198801", "revid": "404338", "url": "https://it.wikipedia.org/wiki?curid=1198801", "title": "Delta v", "text": ""}
{"id": "1198808", "revid": "339392", "url": "https://it.wikipedia.org/wiki?curid=1198808", "title": "Super Luigi", "text": ""}
{"id": "1198809", "revid": "1762651", "url": "https://it.wikipedia.org/wiki?curid=1198809", "title": "Quei figuri di tanti anni fa", "text": "Quei figuri di tanti anni fa \u00e8 una ripresa teleteatrale della commedia \"Quei figuri di trent'anni fa\", scritta da Eduardo de Filippo nel 1929.\nLa ripresa \u00e8 presente in due diverse edizioni: in \"Sei telefilm da sei atti unici\" del 1956 e in \"Il teatro di Eduardo. Quarto ciclo. 1977-81\" del 1978.\nTrama.\nL'atto unico racconta una serata nel \"Circolo della caccia\", nome fittizio che serve da copertura per una casa da gioco clandestina, gestita da don Gennaro Fierro (detto \"punto e virgola\"; soprannome, questo, affibbiatogli \"affettuosamente dai compagni di galera\"). Gennaro Fierro \u00e8 il fidanzato di Peppinella (da lui chiamata \"Sci\u00f9 Sci\u00f9\"), una donna che vive, insieme alla madre, Assunta (la \"marchesa madre\"), nel Circolo. Filomena \u00e8 la cameriera del Circolo e delle due donne, disperata per i modi rozzi di come la trattano. Mentre fervono i preparativi per una serata di gioco, arrivano don Gennaro Fierro e un altro uomo, Luigi Poveretti. Quest'ultimo viene istruito dal gestore del \"circolo\" per fare il nuovo \"palo\", per aiutarlo, cio\u00e8, a vincere passandogli opportunamente le carte, sollecitato da determinati segni concordati tra i due. Altro personaggio importante nella bisca \u00e8 \"il Barone\", che ha il compito di trovare giocatori inesperti da utilizzare come \"polli da spennare\". Uno di questi \u00e8 l'avvocato Peppino Fattibbene, che durante la stessa serata viene portato al circolo proprio dal Barone.\nLa casa da gioco \u00e8 frequentata anche da altri personaggi. Uno di essi \u00e8 Scuppetella, pregiudicato per furto. Un altro \u00e8 Scamuso, latitante e ricercato per aver ucciso sua moglie. Sono amici, anche se il loro rapporto \u00e8 caratterizzato da una forte rivalit\u00e0 nel gioco d'azzardo. Quando il gruppo dei giocatori \u00e8 completo, con l'arrivo di Barbarella (\"dama di compagnia\" di Assunta), di Giovannino (giocatore incallito, rovinato dai debiti) e di Riccardo (amico di Giovannino e fidanzato della sorella di quest'ultimo, Emilia), si pu\u00f2 cominciare il gioco.\nDue sorelle, Rosetta e Rafilina (rispettivamente, la baronessina Rosy e la contessina Fif\u00ec), hanno il compito di far cadere le inibizioni dell'avvocato Fattibene, allo scopo di fargli effettuare puntate alte. Luigi Poveretti, che nel frattempo ha fatto conoscenza con l'avvocato, dimostra di non essere all'altezza del compito assegnatogli e mette in difficolt\u00e0 don Gennaro, il quale, ogni tanto, lo trascina con s\u00e9 in bagno per punirlo a furia di schiaffi.\nAll'improvviso, giunge nella casa da gioco Emilia, sorella di Giovannino, la quale lancia accuse pesanti contro don Gennaro Fierro e gli altri giocatori. Mentre il litigio \u00e8 al culmine, arriva la notizia che sta arrivando la polizia. Immediatamente Fierro e i suoi iniziano a trasformare la sala da gioco in un innocuo salone, nascondendo le \"fiche\" e il denaro in una fioriera, rendendo un quadro raffigurante un'immagine sacra quello che, in realt\u00e0, \u00e8 il tavolo da gioco, e sostituendo i lampadari e altre parti dell'arredamento in modo da rendere l'ambiente meno sospetto. Inoltre, il latitante Scamuso viene nascosto dietro un quadro.\nAll'arrivo della polizia, guidata da un severo delegato, non ci vuole molto a smascherare la bisca, grazie alle rivelazioni di Luigi Poveretti. Ben presto tutta la comitiva, ad eccezione di Giovannino, che la sorella riesce a trascinare via, viene trasportata al commissariato, nella scena che chiude l'atto unico."}
{"id": "1198813", "revid": "112853846", "url": "https://it.wikipedia.org/wiki?curid=1198813", "title": "Fattore di protezione solare", "text": "Il fattore di protezione solare \u00e8 un numero indicato sui cosmetici che contengono filtri solari e che definisce la capacit\u00e0 di difendere la pelle dall'insulto attinico, in particolare da radiazioni UVB. Questo numero \u00e8 definito comunemente SPF, che corrisponde all'inglese Sun Protection Factor.\nIl significato di tale numerazione \u00e8 identificato come una dose di esposizione, durata x potenza radiante x area, multipla della dose che produce eritema. Un SPF 50 dovrebbe portare cio\u00e8 all'eritema solare con una dose di esposizione 50 volte pi\u00f9 alta rispetto a quella previsto in assenza di protezione. Per definizione l'SPF utilizza un marcatore biologico, l'eritema, variabile individualmente, ma funzione della irradianza ultravioletta che raggiunge effettivamente la pelle. Con buona approssimazione, nei primi minuti dopo l'applicazione, l'SPF pu\u00f2 indicare la quantit\u00e0 di radiazione filtrata dal prodotto. Un SPF 50 lascerebbe passare non pi\u00f9 di un 1/50 della radiazione solare ovvero il 2%, fermandone il 98%. Un SPF 30 lascerebbe passare non pi\u00f9 di un 1/30 (ovvero il 3,3%), fermandone poco meno del 97%.\nLa misurazione della quantit\u00e0 di radiazione filtrata dal prodotto consente di stimare \"in vitro\" l'SPF con la tecnica di Diffrey-Robson.\nStoria.\nI primi studi sistematici sulla dose minima di radiazione luminosa necessaria ad indurre l'eritema, in breve MED, si devono al fisiologo tedesco Friedrich Ellinger nel 1934.\nSolo nel 1956 il fisico tedesco Rudolf Schulze calcol\u00f2 il rapporto tra la MED della pelle protetta e quella della pelle non protetta. Tale rapporto per molti anni fu poi chiamato in Europa \"Schulze Factor\".\nNel 1975 il chimico austriaco Franz Greiter propose di chiamare Sun Protection Factor lo \"Schulze Factor\" cercando di introdurre una standardizzazione del metodo di misura in vivo.\nNel 2006 \u00e8 stato definito un accordo per un metodo di misura proposto congiuntamente da Colipa, l'associazione delle industrie cosmetiche europee, chiamata oggi Cosmetic Europe, e altri analoghi enti giapponesi e sudafricani.\nNel 2010 l'ISO, International Standard Organization, in collaborazione con Colipa ha pubblicato lo standard ISO 24444-2010, adottato in Europa, Australia, Nuova Zelanda, India, Canada, Sudafrica, Messico, Cile, Russia, Giappone, Mercosur e Asean.\nNel 2014 oltre a quello ISO 24444 era presente solo lo standard FDA \u2013 2010.\nLa metodica della FDA USA differisce dalla metodica ISO-Colipa ma \u00e8 stato verificato che misurazioni effettuate con le due metodiche danno risultati analoghi.\nCome indicare il Fattore di Protezione Solare.\n\"La molteplicit\u00e0 di numeri utilizzati sulle etichette per indicare il fattore di protezione non contribuisce all'obiettivo di fornire indicazioni semplici e pertinenti. L'aumento di protezione da un numero al successivo \u00e8 trascurabile, soprattutto nella fascia di fattori pi\u00f9 elevata. La protezione,\ninoltre, aumenta in maniera lineare solo per quanto riguarda le scottature, vale a dire un prodotto\ncon un fattore di protezione 30 protegge dalle scottature due volte di pi\u00f9 di un prodotto con un\nfattore di protezione 15. Un prodotto con un fattore di protezione 15 assorbe tuttavia il 93 % dei\nraggi UVB, mentre un prodotto con un fattore di protezione 30 ne assorbe il 97 %. Infine, i fattori di\nprotezione superiori a 50 non accrescono sostanzialmente la protezione dai raggi UV. La gamma\ndei fattori di protezione solare indicati sulle etichette pu\u00f2 quindi essere ridotta senza limitare la\npossibilit\u00e0 del consumatore di scegliere fra protezioni diversamente efficaci.\"\nLa commissione europea raccomanda che: &lt;br&gt;\nNon vengano indicati in etichetta SPF inferiori a 6 .&lt;br&gt;\nSPF la cui misura sia compresa tra 6 e 9,9 siano indicati sull'etichetta con: 6.&lt;br&gt;\nSPF la cui misura sia compresa tra 10 e 14,9 siano indicati sull'etichetta con:10.&lt;br&gt;\nSPF la cui misura sia compresa tra 15 e 19,9 siano indicati sull'etichetta con:15.&lt;br&gt;\nSPF la cui misura sia compresa tra 20 e 24,9 siano indicati sull'etichetta con:20.&lt;br&gt;\nSPF la cui misura sia compresa tra 25 e 29,9 siano indicati sull'etichetta con:25.&lt;br&gt;\nSPF la cui misura sia compresa tra 30 e 49,9 siano indicati sull'etichetta con:30.&lt;br&gt;\nSPF la cui misura sia compresa tra 50 e 59,9 siano indicati sull'etichetta con:50.&lt;br&gt;\nSPF la cui misura sia \u2265 60 siano indicati sull'etichetta con:50+.&lt;br&gt;\nNon esiste la protezione totale: per legge \u00e8 vietato pubblicizzare solari con claims come \"protezione totale\" o \"schermo totale\".\nLa raccomandazione che non si indichino in etichetta SPF superiori a 50+ anche per prodotti di cui l'SPF misurato \u00e8 anche molto superiore a 60 \u00e8 stata recepita anche dalla FDA USA, e dagli enti regolatori di molti altri paesi, in quanto non ci sono dati che supportino il fatto che SPF superiori corrispondano ad una effettiva protezione superiore. La Comunit\u00e0 europea per evitare che il consumatore sia tratto in inganno da numeri di SPF troppo alti, chiede ai produttori di non superare il valore 50+.\nLimiti del SPF.\nNon esiste una definizione univoca ed un unico standard di misura dell'SPF.\nL'attuale metodo di misura dell'SPF \u00e8 un test in vivo che comporta procurare un insulto attinico su volontari, quindi \u00e8 auspicabile che venga sostituito da test meno problematici sotto il profilo etico.\nL'SPF rappresenta solo la protezione alle radiazioni UVB, quindi non rappresenta adeguatamente la protezione verso l'intero spettro della radiazione solare.\nIl test viene condotto su un numero di volontari limitato, mentre la variabilit\u00e0 delle reazioni individuali alla radiazione solare \u00e8 molto ampia.\nIl ritardo nell'insorgenza dell'eritema pu\u00f2 essere prodotto, oltre che dal filtraggio della radiazione UVB, da un eventuale effetto antinfiammatorio del prodotto.\nL'SPF viene semplicisticamente interpretato come il fattore per cui pu\u00f2 essere moltiplicato il tempo di esposizione al sole prima che possano emergere reazioni avverse o danni, ma l'SPF non fornisce alcuna indicazione sulla stabilit\u00e0 della protezione nel tempo.\nAll'interno della Unione europea le Raccomandazioni della Commissione possono non essere applicate; pertanto alcuni cosmetici, soprattutto se vantano una funzione primaria diversa dalla protezione solare, possono dichiarare in etichetta SPF superiori a 50+."}
{"id": "1198817", "revid": "174925", "url": "https://it.wikipedia.org/wiki?curid=1198817", "title": "Lessico Suda", "text": ""}
{"id": "1198819", "revid": "2166030", "url": "https://it.wikipedia.org/wiki?curid=1198819", "title": "Boleslao V di Polonia", "text": "Boleslao era il figlio di Leszek I di Polonia. Diversi anni dopo la morte di Enrico II nella battaglia di Legnica (1241), divenne principe a Cracovia, e di conseguenza il principe pi\u00f9 importante e influente nella Polonia frammentata.\nSpos\u00f2 Cunegonda (Kinga), figlia del re d'Ungheria B\u00e9la IV. Secondo le cronache medievali, il matrimonio non fu mai consumato. Kinga, essendo estremamente devota, era avversa a onorare gli obblighi matrimoniali. Dapprima Boleslao tent\u00f2 di farle cambiare idea, ma vista la sua ferrea morale, fu obbligato a rinunciare e ad accettare la situazione; inoltre le sue convinzioni religiose gli impedivano di cercarsi un'amante. Da qui \u00e8 nato l'epiteto \"il Casto\" o \"il Timido\".\nDurante il suo regno, la citt\u00e0 di Cracovia, che era stata distrutta nel 1241 dai Tartari, fu ricostruita e popolata da immigrati tedeschi. La nuova citt\u00e0 fu costruita a partire dal 1257 seguendo una rigorosa griglia. Durante il suo regno vi fu un'altra invasione dei Tartari contro la Polonia (1259), e Sandomierz, Cracovia e altre citt\u00e0 furono invase dalle forze comandate da Nogai Khan."}
{"id": "1198825", "revid": "74173", "url": "https://it.wikipedia.org/wiki?curid=1198825", "title": "Boleslao V, Duca di Polonia", "text": ""}
{"id": "1198827", "revid": "174925", "url": "https://it.wikipedia.org/wiki?curid=1198827", "title": "Lessico Suida", "text": ""}
{"id": "1198828", "revid": "174925", "url": "https://it.wikipedia.org/wiki?curid=1198828", "title": "Lessico Suidas", "text": ""}
{"id": "1198836", "revid": "1114711", "url": "https://it.wikipedia.org/wiki?curid=1198836", "title": "Asan Bazaev", "text": "Carriera.\nProfessionista dal 2004 con la squadra kazaka Capec, conquist\u00f2 numerosi piazzamenti in brevi corse a tappe minori, tra cui il terzo posto al Tour de l'Avenir nel 2005. Nel 2006 venne ingaggiato dalla ben pi\u00f9 quotata Liberty Seguros-W\u00fcrth, poi sponsorizzata, dopo lo scandalo dell\"'Operaci\u00f3n Puerto\", dal governo kazako col nuovo nome di Astana; i risultati furono subito buoni, tanto che nel mese di agosto riusc\u00ec a vincere la prima tappa del Giro di Germania.\nNel 2007, con la nuova Astana, prese per la prima volta il via al Giro d'Italia riuscendo, oltre ad ottenere alcuni buoni piazzamenti, a portare a termine la corsa. L'anno dopo si classific\u00f2 quattordicesimo nella prova in linea dei mondiali di Mendrisio, nel 2010 a Melbourne fu invece ottavo.\nSi ritira dall'attivit\u00e0 al termine del 2013."}
{"id": "1198843", "revid": "2166030", "url": "https://it.wikipedia.org/wiki?curid=1198843", "title": "Leszek II di Polonia", "text": "Durante il suo regno, vi fu la terza incursione mongola contro la Polonia, nel 1287.\nFu anche Duca di Sieradz-\u0141\u0119czyca dal 1260 al 1275."}
{"id": "1198847", "revid": "88740", "url": "https://it.wikipedia.org/wiki?curid=1198847", "title": "New Brunswick (disambigua)", "text": ""}
{"id": "1198857", "revid": "767487", "url": "https://it.wikipedia.org/wiki?curid=1198857", "title": "J\u00f3gvan Martin Olsen", "text": "Come molti sportivi faroesi, oltre alla sua attivit\u00e0 di allenatore nella vita quotidiana svolge un'attivit\u00e0 lavorativa: \u00e8 infatti elettricista.\nCarriera.\nDa calciatore milit\u00f2 principalmente nel B68 Toftir.\n\u00c8 stato CT della Nazionale di calcio delle Isole F\u00e6r \u00d8er nel 2002 e dal 2005 al 2009."}
{"id": "1198861", "revid": "106376", "url": "https://it.wikipedia.org/wiki?curid=1198861", "title": "Chiesa della Santissima Annunziata (San Giovanni Valdarno)", "text": "La chiesa della Santissima Annunziata \u00e8 un edificio sacro che si trova a San Giovanni Valdarno.\nStoria e descrizione.\nL'edificio, gi\u00e0 ospedale dipendente dalla comunit\u00e0 di San Giovanni, fu trasformato in monastero agostiniano nel 1528.\nNella chiesa tardo-barocca, ornata di stucchi e con un bell'altare maggiore del 1685, si trovano pregevoli dipinti, quali due tele con l\"Annunciazione\" e la \"Madonna col Bambino che offre la cintola a santa Monaca e sant'Agostino\", e un affresco nella volta con l\"Assunzione della Madonna\", realizzati da Antonio Puglieschi. Interessante \u00e8 una piccola tavola donata al monastero da una monaca della famiglia Fusson Corboli, raffigurante la \"Madonna col Bambino\" e attribuita al Maestro della Nativit\u00e0 di Castello (1460 circa)."}
{"id": "1198864", "revid": "9488284", "url": "https://it.wikipedia.org/wiki?curid=1198864", "title": "Valter Veltroni", "text": ""}
{"id": "1198865", "revid": "1527148", "url": "https://it.wikipedia.org/wiki?curid=1198865", "title": "Lingua hakka", "text": "La lingua hakka (\u5ba2\u5bb6\u8a71, \"K\u00e8ji\u0101hu\u00e0\"), detta anche lingua Kejia o Kejiahua, \u00e8 forse uno dei pi\u00f9 antichi dialetti parlati in Cina e fa parte della famiglia linguistica sino-tibetana. Essa \u00e8 parlata dalla popolazione Hakka, originaria del gruppo cinese degli Han e stanziata nelle province del Guangdong, del Fujian e dello Jiangxi, famose nello scenario internazionale antecedente alla Seconda guerra mondiale. Il dialetto Hakka \u00e8 molto conservativo, siccome per esempio conserva gli stop senza rilascio udibile di suono *-p, *-t, *-k a fine sillaba e discende direttamente dal Primo Cinese Medio, come il dialetto Yue/cantonese e lo shanghainese (mentre le lingue Bai e i dialetti Min derivano direttamente dall'Old Chinese).\nPer motivi religiosi, il sistema di scrittura principalmente usato sono i caratteri latini. Altri dialetti della lingua per\u00f2 conservano la tradizionale scrittura degli ideogrammi cinesi in versione tradizionale, alcuni dei quali unicamente della lingua hakka. A questi caratteri viene affiancata una romanizzazione per indicare la pronuncia e la modulazione tonale. Le quattro romanizzazioni, che si possono studiare in coppia con la pronuncia in trascrizione IPA, sono il Pha\u030dk-fa-s\u1e73, Pinfa, Taiwanese Hakka Romanization System e l'Hagfa Pinyim.\nFonetica e romanizzazioni.\nPronuncia puntuale dell'Hakka con romanizzazione Pha\u030dk-fa-s\u1e73, Pinfa, Hagfa Pinyim e THRS.\nL'Hakka viene romanizzato con pi\u00f9 sistemi di latinizzazione. Il primo, che \u00e8 il pi\u00f9 antico ed \u00e8 stato inventato dai Presbiteriani nell'Ottocento per rendere la pronuncia dell'Hakka con un alfabeto, si chiama Pha\u030dk-fa-s\u1e73 \u767d\u8a71\u5b57, assomiglia molto al Peh-oe-ji e, con delle piccole modifiche, si usava pure per il guanhua (\u00e8 stato per\u00f2 soppiantato dal sistema Wade-Giles, poi sostituito dal pinyin). La prima opera che lo contiene \u00e8 un dizionario di Hakka di Donald MacIver del 1905, \"A Chinese-English dictionary: Hakka-dialect, as spoken in Kwang-tung province\". Parte del contenuto \u00e8 basato su un dizionario precedente di Theodore Hamberg e Rudolf Lechler della met\u00e0 Ottocento circa, che per\u00f2 usava una romanizzazione diversa, la \"Romanizzazione Lepsius\". Il dizionario di MacIver contiene poi vocaboli presi dal Meixian (parlato a Meizhou, nel nordest), che oggi \u00e8 la variet\u00e0 di prestigio dell'Hakka, mentre Hamberg e Lechler avevano preso i vocaboli dalle aree delle contee di Haifeng, Lufeng, Jiexi e Wuhua, tutte meridionali. La seconda romanizzazione pi\u00f9 famosa e usata \u00e8 il Pinfa, facente parte di un gruppo di 4 romanizzazioni promulgate nel 1960 per i dialetti meridionali, la \"Guangdong Romanization\": una per lo Yue, una per l'hainanese, una per il Teochew (il Peng'im) e una per il Meixian, che \u00e8 preso come la variet\u00e0 standard di Hakka ed \u00e8 prestigiosa tanto quanto la Sixian e la Hailu (Haifeng+Lufeng), molto parlate. Il Pinfa si discosta non poco dal Phak-fa-su, ma ha un vantaggio fondamentale: \u00e8 pressoch\u00e9 identico al pinyin, ragion per cui chi conosce il pinyin ha un grande vantaggio. La terza \u00e8 il Th\u00f2i-v\u00e2n Hak-k\u00e2-ng\u00ee Ph\u00een-y\u00eem F\u00f4ng-on \u81fa\u7063\u5ba2\u5bb6\u8a9e\u62fc\u97f3\u65b9\u6848, 'Taiwanese Hakka Romanization System', promulgato dal Ministero dell'Educazione di Taiwan nel 2012. Non \u00e8 da confondere con la Tai-lo, che \u00e8 dell'Hokkien (e non dell'Hakka). Non ha abbreviazioni e nomignoli, ma se \"Peh-oe-ji\" per il Minnan si abbrevia come \"POJ\", allora il Taiwanese Hakka Romanization System si pu\u00f2 pensare come \"THRS\" (la lettera H si pronuncia proprio come il dialetto in questione) e, per fare un parallelismo con \"T\u00e2i-l\u00f4\" (T\u00e2i-\u00f4an L\u00f4-m\u00e1-j\u012b Peng-im Hong-\u00e0n), si pu\u00f2 immaginare per semplicit\u00e0 e immediatezza come \"Th\u00f2i-Hak\" (contiene una sillaba che permette di collegarlo subito all'Hakka, mentre il Tai--lo \u00e8 Hokkien, dunque un Minnan). Anche il Th\u00f2i-Hak assomiglia molto al pinyin e ha il grande pregio di includere molti pi\u00f9 suoni del Phak-fa-su e Pinfa siccome \u00e8 stata editata due volte. Non contiene nemmeno diacritici sopra o sotto le vocali. Pertanto, \u00e8 uno dei sistemi pi\u00f9 semplici e completi allo stesso tempo. La quarta romanizzazione, meno usata, \u00e8 lo Hagfa Pinyim \u5ba2\u5bb6\u8a71\u62fc\u97f3, \"Hakka Pinyin\", ideato da Lau Chun-fat (\u5289\u93ae\u767c) per un dizionario di trascrizioni di parole Hakka, il \u5ba2\u8a9e\u62fc\u97f3\u5b57\u5f59, \"Hakka Pinyin Vocabulary\", pubblicato nel 1997. Anche questo sistema \u00e8 pressoch\u00e9 identico al pinyin e Th\u00f2i-Hak: semplicemente ha qualche suono in meno di quest'ultimo. Pertanto, il THRS (o \"Th\u00f2i-Hak\" per parallelismo) si riconferma il sistema pi\u00f9 semplice e completo in assoluto. Gli altri sistemi, eccetto il Phak-fa-su, si associano facilmente al THRS.\nNella tabella sottostante si mostrano i suoni dell'Hakka con il Phak-fa-su, il Pinfa e il Th\u00f2i-Hak affiancati (se il Pinfa ha suoni in comune con il Th\u00f2i-Hak, non si ripetono):\nToni in Hakka con Phak-fa-su e romanizzazioni moderne.\nPer l'intonazione, il numero 1 indica il registro grave, mentre il numero 5 si riferisce al registro acuto. In mezzo, si trova il registro medio (numero 3). Il Phak-fa-su usa i diacritici, gli altri sistemi di romanizzazione usano le cifre come apice (ma in scrittura corrente al computer si possono scrivere le cifre accanto alla sillaba, come in pinyin e Jyutping). Nella tabella, si possono vedere alcune convergenze tonali. Tutti i dialetti Hakka hanno due toni entranti, cio\u00e8 brevi intonazioni sfuggite chiuse da uno stop (e, negli altri dialetti, anche o solo uno stacco glottale, indicato solitamente in romanizzazione con -h e -q). A Kaohsiung si parla anche l'Hokkien taiwanese e non solo l'Hakka e viceversa: i parlanti Hakka e Hokkien si trovano sia nella Cina continentale che a Taiwan, il che potrebbe rendere questi dialetti confondibili. Il Sixian, insieme al Changle \u957f\u4e50 si \u00e8 originato in quattro contee nella Prefettura di Jiaying (Guangdong), fondata dalla Dinastia Qing nel 1733. Nella quinta contea (Wuhua \u4e94\u534e\u53bf, anticamente Changle), si origin\u00f2 proprio il Changle\n(Nel dialetto Meixian, si trova un tono extra, \u53bb q\u00f9, 53~52, in numerazione il \"tono 4\"). Il tono 6 e 7 diventano \"tono 5, tono 6\": ha un tono in meno.\nCollegamenti esterni.\nwww.asiawind.com"}
{"id": "1198875", "revid": "287204", "url": "https://it.wikipedia.org/wiki?curid=1198875", "title": "Chiesa di San Lorenzo (San Giovanni Valdarno)", "text": "La chiesa di San Lorenzo \u00e8 un edificio sacro che si trova in piazza Masaccio, a San Giovanni Valdarno.\nStoria e descrizione.\nEdificata in forme gotiche agli inizi del Trecento, sub\u00ec profonde modifiche tra il Seicento e l'Ottocento. \nSopra l'altare maggiore \u00e8 l\"Incoronazione della Vergine e santi\" attribuita a Giovanni del Biondo (1374 circa). \nNel 1903 sono stati riportati alla luce dipinti murali quattrocenteschi raffiguranti la \"Piet\u00e0\" coi simboli della Passione, \"San Pietro\" e \"San Pietro liberato dal carcere\", attribuiti a Mariotto di Nardo. \nAltri affreschi frammentari raffiguranti \"Sant'Antonio abate\", il \"Martirio di San Sebastiano\", \"San Lorenzo\", le \"Stigmate di San Francesco\", \"Sant'Antonio da Padova\" e \"San Bernardino da Siena\" sono firmati da Giovanni di Ser Giovanni detto lo Scheggia, fratello di Masaccio (1456-1457 circa).\nNel 1780, inoltre, fu trovato in un pilastro un cadavere murato. Il corpo, conservato in una nicchia protetta, \u00e8 attualmente visibile.\nA pavimento nell'abside, alla destra dell'altare maggiore, si trova l'organo a canne, costruito nel 1881 da Demetrio Bruschi (\"opus 36\"); esso \u00e8 racchiuso all'interno di una cassa lignea neoclassica ed \u00e8 a trasmissione integralmente meccanica. Lo strumento dispone di 24 registri su unico manuale e pedale."}
{"id": "1198880", "revid": "438", "url": "https://it.wikipedia.org/wiki?curid=1198880", "title": "Lapack", "text": ""}
{"id": "1198882", "revid": "118146826", "url": "https://it.wikipedia.org/wiki?curid=1198882", "title": "Manchester United Football Club 2002-2003", "text": "Questa voce raccoglie le informazioni riguardanti il Manchester United Football Club nelle competizioni ufficiali della stagione 2002-2003."}
{"id": "1198883", "revid": "158286", "url": "https://it.wikipedia.org/wiki?curid=1198883", "title": "Giovanni di Ser Giovanni", "text": ""}
{"id": "1198892", "revid": "1573940", "url": "https://it.wikipedia.org/wiki?curid=1198892", "title": "Chiesa di Santa Lucia (San Giovanni Valdarno)", "text": "La chiesa di Santa Lucia o chiesa della Misericordia \u00e8 un edificio sacro che si trova in via Alberti, a San Giovanni Valdarno.\nStoria e descrizione.\nLa piccola chiesa \u00e8 di origine medievale. L'edificio, ad aula unica con soffitto a capriate, conserva sull'altare maggiore una tela con il \"Martirio di Santa Lucia\" attribuita a Felice Ficherelli detto il Riposo, allievo dell'Empoli, conosciuto soprattutto per i suoi quadri da stanza. L'opera, caratterizzata da una stesura pittorica particolarmente fluida e da un impianto compositivo che rimanda alla pittura di Pietro da Cortona, \u00e8 databile tra il 1645 e il 1650. \nNella chiesa erano collocati il \"Christus patiens tra la Vergine e Santa Lucia\" di Mariotto di Cristofano, oggi al Museo della Basilica, e \"Cristo e l'adultera\" di Gian Domenico Ferretti, oggi conservato nei locali della Venerabile Confraternita di Misericordia che si trova proprio accanto alla chiesa."}
{"id": "1198893", "revid": "1573940", "url": "https://it.wikipedia.org/wiki?curid=1198893", "title": "Hu (mitologia)", "text": "Hu \u00e8 una divinit\u00e0 egizia appartenente alla religione dell'antico Egitto, personificazione del comando o il \"Verbo\" creatore, cio\u00e8 la forza motrice dietro alla creazione.\nH-w-F18-G7 \u1e25w\no anche\nH-w-F18:Y1\nSi tratta di una divinit\u00e0 \"astratta\" ossia non legata ad uno specifico culto o localit\u00e0. Di norma associato con Sia, la \"potenza del sapere\".\nEntrambi facevano parte dell'equipaggio della barca solare di Ra ed erano raffigurati con le sembianze di uomini con la barba.\nHu e Sia, in origine aspetti della forza creatrice di Ra, nella teologia di Menfi erano ritenute le personificazioni della lingua e del cuore di Ptah. Inoltre ebbero la funzione di portatori dell'occhio di Horus."}
{"id": "1198903", "revid": "726373", "url": "https://it.wikipedia.org/wiki?curid=1198903", "title": "TimeSplitters 2", "text": "TimeSplitters 2 \u00e8 uno sparatutto in prima persona del 2002, sviluppato da Free Radical Design e pubblicato da Eidos Interactive per PlayStation 2, Xbox e Nintendo GameCube. Si tratta del seguito di \"TimeSplitters\" (2000). Il gioco \u00e8 stato distribuito per la prima volta nell'ottobre del 2002 in Nord America ed Europa, mentre in Giappone \u00e8 uscito nel febbraio del 2003.\n\"TimeSplitters 2\" consiste in uno sparatutto suddiviso in dieci livelli nei quali il giocatore assume il ruolo di un membro di una coppia di marines spaziali. Il giocatore deve tentare di fermare la razza aliena dei \"TimeSplitters\", collezionando cristalli del tempo in vari scenari della storia che vanno dal Far West fino al XXV secolo. L'avventura pu\u00f2 essere giocata da due giocatori in modalit\u00e0 cooperativa.\nAlla sua uscita il gioco raccolse diverse recensioni positive da parte della critica, tanto che il sito \"GameSpot\" lo defin\u00ec come \"il migliore FPS incentrato sul multiplayer in split-screen\", nonch\u00e9 uno dei migliori sparatutto per la sesta generazione di console.\nModalit\u00e0 di gioco.\nIn \"TimeSplitters 2\" al giocatore viene richiesto di uccidere nemici e raggiungere obiettivi in diversi scenari predefiniti usando molteplici armi e tattiche. La salute e l'armatura sono rappresentate da due barre ai lati dello schermo che decrescono quando il giocatore viene colpito, e possono essere rigenerate camminando sopra appositi power-up.\nLe armi di \"TimeSplitters 2\" includono pistole, fucili, mitragliatrici, lanciarazzi, un lanciagranate, vari esplosivi, una balestra, e un lanciafiamme, tutti appartenenti diversi periodi di tempo: dallo storico al futuristico. Alcune armi hanno una funzione alternativa che aggiunge loro la capacit\u00e0, per esempio, di lanciare una granata o detonare una mina a distanza. Alcune armi sono usate due a due (es. due pistole).\nModalit\u00e0 singolo giocatore.\nLa modalit\u00e0 in singolo principale in \"TimeSplitters 2\" \u00e8 divisa in dieci livelli, ognuno in un differente periodo di tempo. Ogni livello contiene una serie di obiettivi da completare. Alcuni obiettivi ci sono sin dall'inizio del livello, mentre altri sono aggiunti mentre si gioca. Esistono anche degli obiettivi secondari, che non sono obbligatori per terminare il livello. A met\u00e0 di ogni quadro esiste un unico checkpoint dal quale si pu\u00f2 ricominciare se si muore o si fallisce nel completare un obiettivo.\nAll'inizio di un livello, il giocatore pu\u00f2 scegliere uno dei tre gradi di difficolt\u00e0 proposti dal gioco: facile, normale, difficile. In tutti i livelli tranne il primo il giocatore pu\u00f2 scegliere il grado di difficolt\u00e0 solo se il livello precedente \u00e8 stato completato sotto quel livello di difficolt\u00e0. Questi livelli non influiscono solo sulla forza dei nemici, ma aumentano anche la lunghezza del livello aggiungendo obiettivi e sbloccando zone inaccessibili a difficolt\u00e0 inferiori.\nAlla fine di ogni livello (eccetto l'ultimo), bisogna recuperare un cristallo del tempo. Fatto ci\u00f2, si aprir\u00e0 una portale temporale che dovr\u00e0 essere attraversato per terminare il quadro. Questo \u00e8 spesso complicato dai TimeSplitters che vengono fuori.\nIl gioco include anche una modalit\u00e0 cooperativa, nella quale due giocatori possono affrontare i livelli insieme. In questa modalit\u00e0 la difficolt\u00e0 del gioco viene bilanciata diminuendo la salute dei giocatori, in modo che i nemici facciano loro pi\u00f9 danno.\nIn posti segreti all'interno di certi livelli, ad un determinato livello di difficolt\u00e0, sono presenti cartucce di retrovideogiochi come \"Snake\" (qui chiamato \"Anaconda\"), \"Lunar Lander\" (qui AstroLander), e \"RetroRacer\". Una volta presi, questi giochi possono essere giocati nel \"Temporal Uplink\", Lo strumento dove normalmente viene mostrata la mappa del livello.\n\u00c8 inoltre presente una modalit\u00e0 Sfida (Challenge), Nella quale bisogna completare un obiettivo specifico a seconda del livello. Gli obiettivi possono essere i pi\u00f9 diversi, dal raccogliere banane allo sparare in testa a degli zombi. Al completamento dell'obiettivo, o allo scadere del tempo, il gioco finir\u00e0 e sar\u00e0 assegnata una medaglia a seconda dei punti ottenuti. Le medaglie possono sbloccare personaggi giocabili o trucchi, attivabili nel men\u00f9 delle opzioni."}
{"id": "1198907", "revid": "124182080", "url": "https://it.wikipedia.org/wiki?curid=1198907", "title": "Grande mela", "text": "L'espressione \"Grande mela\" (\"Big Apple\" in inglese) \u00e8 utilizzata per definire colloquialmente la citt\u00e0 di New York. Fu resa popolare negli anni venti del XX secolo dal cronista sportivo John J. Fitz Gerald.\nOrigine del nome.\nLa prima menzione dell'espressione compare nel 1909, nel libro \"The Wayfarer in New York\" di Edward S. Martin, in cui viene citata la frase: \"Lo stato di New York \u00e8 un melo, con le radici nella valle del Mississippi\". "}
{"id": "1198909", "revid": "287204", "url": "https://it.wikipedia.org/wiki?curid=1198909", "title": "Primeira Divis\u00e3o 1938-1939", "text": "L'edizione 1938-39 della Primeira Divis\u00e3o vide la vittoria finale del .\nFu la prima edizione riconosciuta \u201cab initio\u201d dalla Federazione. Nel 1938 infatti, il vecchio Campionato del Portogallo fu sostituito dalla Coppa del Portogallo, e alla Liga pass\u00f2 il titolo nazionale. \nIl campionato fu in realt\u00e0 la fase finale nazionale che segu\u00ec le qualificazioni provinciali che si svolsero nell\u2019autunno 1938. Met\u00e0 dei posti furono riservati a Lisbona.\nCapocannoniere del torneo fu Costuras (), con 18 reti."}
{"id": "1198911", "revid": "158286", "url": "https://it.wikipedia.org/wiki?curid=1198911", "title": "Chiesa della Misericordia (San Giovanni Valdarno)", "text": ""}
{"id": "1198917", "revid": "6923", "url": "https://it.wikipedia.org/wiki?curid=1198917", "title": "Milenko A\u010dimovi\u010d", "text": "Biografia.\nNato a Lubiana nel 1977 da genitori serbi, \u00e8 cognato dell'ex calciatore (anch'egli serbo) Dejan Stankovi\u0107.\nCarriera.\nClub.\nCominci\u00f2 la sua carriera nelle giovanili dell'Olimpia Lubiana. Giovane estremamente dotato, fece tre apparizioni in prima squadra nello \u017delezni\u010dar Lubiana a 17 anni. Dal 1996 al 1998 si trov\u00f2 a giocare di nuovo nell'Olimpija Lubiana, segnando 7 gol in 34 partite. Quindi si trasfer\u00ec alla .\nGioc\u00f2 a Belgrado per tre anni e mezzo. Nell'estate del 2002 Milenko scelse di andare al . Nella sua prima stagione a Londra fece alcune presenze, ma non venne mai schierato negli undici iniziali. Nella seconda stagione, stette per la maggior parte dell'anno a scaldare la panchina.\nNel gennaio 2004 pass\u00f2 al Lilla, di cui divenne presto titolare. Inoltre gioc\u00f2 in Coppa UEFA, in cui il Lilla fu per\u00f2 eliminato negli ottavi della manifestazione. Alla fine della stagione i \"Mastifs\" raggiunsero il secondo posto in Ligue 1, piazzamento che permise loro di giocare le qualificazioni per la Champions League, e successivamente di qualificarsi. \"Mile\" non gioc\u00f2 molto, ma segn\u00f2 contro il Manchester United, in partita nella quale era partito titolare. Il Lilla vinse quella gara 1-0: comunque quello fu l'unico gol dei transalpini nella campagna europea.\nDopo aver giocato in Francia per due stagioni e mezza, A\u010dimovi\u010d decise di accettare l'offerta dell'Al-Ittihad per la stagione 2006-2007. Alla fine dell'esperienza, le parti concordarono per un rescissione consensuale del contratto: Milenko si trasfer\u00ec all'.\nNazionale.\nA\u010dimovi\u010d ha debuttato nella nazionale slovena il 22 aprile 1998 a Murska Sobota contro la .\nHa rappresentato la Slovenia sia a Euro 2000 nei Paesi Bassi e Belgio che ai Mondiali 2002 in Corea e Giappone; in quest'ultima competizione ha segnato il gol sloveno nella sconfitta per 1-3 contro il a Seogwipo.\nSi \u00e8 ritirato dal calcio internazionale nell'agosto del 2007 dopo avere realizzato 13 reti in 74 presenze. Tre di quei 13 gol li ha realizzati nel 3-0 contro la del 4 settembre 2004."}
{"id": "1198918", "revid": "287204", "url": "https://it.wikipedia.org/wiki?curid=1198918", "title": "Primeira Divis\u00e3o 1939-1940", "text": "L'edizione 1939-40 della Primeira Divis\u00e3o vide la vittoria finale del .\nCapocannoniere del torneo furono Fernando Peyroteo (Sporting Lisbona) e Slavko Kodrnja (), con 29 reti."}
{"id": "1198919", "revid": "287204", "url": "https://it.wikipedia.org/wiki?curid=1198919", "title": "Milenko Acimovic", "text": ""}
{"id": "1198923", "revid": "287204", "url": "https://it.wikipedia.org/wiki?curid=1198923", "title": "Primeira Divis\u00e3o 1940-1941", "text": "L'edizione 1940-41 della Primeira Divis\u00e3o vide la vittoria finale dello Sporting.\nCapocannoniere del torneo fu Fernando Peyroteo (Sporting CP), con 29 reti."}
{"id": "1198930", "revid": "1573940", "url": "https://it.wikipedia.org/wiki?curid=1198930", "title": "Pieve di San Giovanni Battista (San Giovanni Valdarno)", "text": "La pieve di San Giovanni Battista \u00e8 un edificio sacro che si trova in piazza Cavour, a San Giovanni Valdarno.\nStoria e descrizione.\nFu eretta nel 1312 e divenne chiesa battesimale nel Quattrocento, pur rimanendo entro il piviere di Cavriglia sino al XVII secolo. \nPi\u00f9 volte rimaneggiata nel corso dei secoli, presenta una semplice facciata introdotta da un portico a tre arcate, rialzato su gradini. Nell'atrio, una lapide del 1662 ricorda il cardinale Giovanni de' Medici, poi papa Leone X, che assunse il rettorato della chiesa dal 1495 al 1502. \nL'interno, ad unica navata rettangolare con soffitto a capriate lignee, conservava il trittico di Mariotto di Nardo, raffigurante la \"Trinit\u00e0 fra Santi\", attualmente nel Museo della basilica di Santa Maria delle Grazie."}
{"id": "1198934", "revid": "287204", "url": "https://it.wikipedia.org/wiki?curid=1198934", "title": "Primeira Divis\u00e3o 1941-1942", "text": "L'edizione 1941-42 della Primeira Divis\u00e3o vide la vittoria finale del .\nA causa della mancata qualificazione del Porto, l\u2019edizione fu prontamente espansa a dodici squadre per ripescarlo.\nCapocannoniere del torneo fu Correia Dias (), con 36 reti."}
{"id": "1198940", "revid": "30610", "url": "https://it.wikipedia.org/wiki?curid=1198940", "title": "Le ricette di Arturo e Kiwi", "text": "Le ricette di Arturo e Kiwi \u00e8 una serie animata, improntata in modo comico (ma con valenza didattica), che illustra in quattro minuti svariate ricette, tipiche della cucina regionale italiana.\nStoria.\nRealizzazione.\n\"Le ricette di Arturo e Kiwi\" nascono nel 2006 per mano di Andrea Zingoni, uno dei fondatori dei Giovanotti Mondani Meccanici. L'animazione \u00e8 stata realizzata dallo studio Cartobaleno. Nel biennio 2006-2007 sono state realizzate due serie di 13 episodi ciascuna, con ricette italiane nel 2008 \u00e8 stata prodotta una terza serie di 13 episodi dal titolo \"Arturo e Kiwi - Cucina per i cuccioli\" con ricette internazionali, e due anni dopo una quarta serie sempre con 13 episodi con lo stesso titolo ma con ricette italiane e internazionali.\nLa prima serie \u00e8 andata in onda dal 7 maggio 2007 inizialmente dal luned\u00ec al venerd\u00ec all'interno del programma televisivo per ragazzi \"Trebisonda\", in fascia pomeridiana su Rai 3, per poi spostarsi dal 12 dello stesso mese esclusivamente al sabato ed alla domenica alla mattina, fascia oraria mantenuta per la trasmissione dei restanti episodi della prima stagione e per tutti quelli della seconda. Successivamente il programma fu ospitato sempre su Rai 3, la domenica mattina, all'interno di \"\u00c8 domenica pap\u00e0\", dove furono mandate in onda anche la terza e quarta serie. Occasionalmente \u00e8 andata in onda anche all'interno de \"La prova del cuoco\" di Rai 1.\nNel 2007 la serie vinse il Premio Alta Qualit\u00e0 per l'infanzia Il Grillo mentre nel 2010 venne pubblicata un'applicazione per iPad dove i due protagonisti spiegavano sempre in maniera umoristica i consigli d'uso degli utensili e degli elettrodomestici da cucina, assieme ad alcune regole del galateo.\nOrigine.\nLa serie \u00e8 un'evoluzione di alcuni cartoni animati realizzati alcuni anni prima da Zingoni ed Held e andati in onda sul portale internet My-Tv. La serie si intitolava \"La Cucina Ginese\", dato che nei primi due episodi dei sei totali era Gino il pollo, la pi\u00f9 nota creatura del disegnatore a fare da assistente allo chef Q-Gino, il quale altri non era se non il gallo del logo della Riso Gallo. La serie, infatti, era una sorta di spot pubblicitario per le varie tipologie di cereali prodotte dall'azienda. In questa serie fa il suo esordio assoluto il Kiwi, prima come \"ingrediente\" trovato da Gino e poi, a partire dal terzo episodio, come assistente di cucina. Durante gli episodi de \"La Cucina Ginese\" sono riconoscibili alcune battute e tormentoni che oggi caratterizzano il duetto Arturo e Kiwi, quindi si pu\u00f2 considerare la serie un anello di congiunzione tra le due opere di Zingoni. I sei episodi sono stati disponibili in rete prima sul sito ufficiale e successivamente sul canale YouTube ufficiale di Riso Gallo dal dicembre 2013.\nPersonaggi.\nLa striscia conta due personaggi, con lo stile del duetto comico. Spesso la cucina cambia alcuni dettagli d'arredo, per adattarsi alla citt\u00e0 o nazione del piatto presentato. Nella presentazione delle ricette viene adottato un metro per definirne la difficolt\u00e0 chiamato \"Grado Kiwi\" con valori a partire da 1 (facilissimo) a 7 (impegnativo).\nEpisodi.\nI titoli degli episodi sono omonimi alle ricette presentate in essi."}
{"id": "1198944", "revid": "9488989", "url": "https://it.wikipedia.org/wiki?curid=1198944", "title": "Kiwi e Arturo", "text": ""}
{"id": "1198945", "revid": "9488995", "url": "https://it.wikipedia.org/wiki?curid=1198945", "title": "Arturo e Kiwi", "text": ""}
{"id": "1198947", "revid": "22414", "url": "https://it.wikipedia.org/wiki?curid=1198947", "title": "Signore degli Anelli", "text": ""}
{"id": "1198950", "revid": "1926649", "url": "https://it.wikipedia.org/wiki?curid=1198950", "title": "Societ\u00e0 Sportiva Calcio Napoli 2007-2008", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 2007-2008.\nStagione.\nNella stagione del ritorno in A, la societ\u00e0 scommette sull'argentino Lavezzi che in Coppa Italia debutta con una tripletta. Dopo un esordio con sconfitta (2-0 interno con il Cagliari) la squadra vince 5-0 contro l'Udinese: eguaglia la vittoria esterna pi\u00f9 ampia in Campionato (al pari di -Napoli del 24 novembre 1929). Ottiene anche un 4-4 con la Roma e un 3-1 sulla Juventus.\nEliminato dalla Lazio in coppa, nel girone di ritorno il Napoli parve dapprima a lottare per la salvezza dopo 3 sconfitte nelle prime 4 gare del girone per poi riprendersi concedere il lusso di battere entrambe le milanesi (l'Inter non perdeva da 31 partite), la Fiorentina e l'Atalanta accedendo all'Intertoto per mezzo dell'ottavo posto.\nMaglie e sponsor.\nLo sponsor tecnico \u00e8 Diadora, mentre quello ufficiale \u00e8 Acqua Lete.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nStatistiche.\n\"Dati aggiornati al 18 maggio 2008.\"\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso.\nGiovanili.\nOrganigramma societario.\nArea direttiva\nArea tecnica"}
{"id": "1198965", "revid": "484362", "url": "https://it.wikipedia.org/wiki?curid=1198965", "title": "Farsund", "text": "Farsund \u00e8 una citt\u00e0 e comune norvegese della contea di Agder.\nFarsund \u00e8 un comune costiero, divenuto tale nel 1838, confinante a nord con il comune di Kvinesdal e a nord-est con il comune di Lyngdal. In termini di superficie \u00e8 uno dei comuni pi\u00f9 piccoli della contea di Agder, gli abitanti sono concentrati soprattutto in tre centri abitati: il capoluogo Farsund, Vanse e Vestbygda. Altri villaggi a Farsund sono Loshavn, Ore, R\u00f8dland e Sande.\nEtimologia.\nIl primo elemento \u00e8 \"far\" che significa 'viaggio' mentre \"sund\" significa 'insenatura' (vedere il significato della parola sound).\nStemma.\nLo stemma \u00e8 in uso dal 1900 o dal 1901. Mostra quattro tigli perch\u00e9, da circa il 1750, quattro tigli sono presenti nel centro della citt\u00e0.\nGeografia.\nIl comune si trova nella Norvegia sud-occidentale sul Mare del Nord. I fiordi Fedafjorden e Listafjorden si trovano lungo il lato nord-occidentale del comune, mentre il Lyngdalsfjorden si trova nella parte orientale di Farsund. Il comune ha due fari: il faro di Lista a ovest e il faro di S\u00f8ndre Katland a sud.\nStoria.\nLa citt\u00e0 di Farsund \u00e8 stata dichiarata comune solamente il 1\u00ba gennaio 1838, malgrado fosse gi\u00e0 stata riconosciuta come centro di scambio commerciale nel 1795.\nCi sono prove di insediamenti a Farsund e Lista sin dall'et\u00e0 della pietra.\nFarsund occupava una posizione strategica nel vallo Atlantico durante la seconda guerra mondiale, con la ferrovia militare nota come \"Lundebanen\" e oltre 400 bunker costruiti nel comune di Farsund, molti dei quali possono essere visitati. Tra il 1940 e il 1945, a Lista si trovavano grandi campi di prigionia di sovietici, con campi di prigionia a K\u00e5de e Ore che contenevano oltre 600 prigionieri. I prigionieri sovietici furono usati come lavoro forzato per costruire l'aeroporto di Farsund, bunker, caserme e fortificazioni.\nLe municipalit\u00e0 rurali di Herad, Lista e Spind sono state unite a Farsund il 1\u00ba gennaio del 1965.\nEconomia.\nLe industrie pi\u00f9 grandi sono le Alcoa Lista, impianti di produzione di alluminio, e Farsund Aluminium Casting AS, che producono componenti per auto in alluminio. In passato, anche trasporti e pesce sono stati importanti. Farsund \u00e8 uno dei pi\u00f9 grandi distretti agricoli nella contea Agder, essendo costituito da 26\u00a0km\u00b2 di terra produttiva, 88\u00a0km\u00b2 di foreste, e 17\u00a0km\u00b2 di bacini d'acqua dolce. Farsund era gi\u00e0 un centro commerciale nel 1795, e nel 1995 celebr\u00f2 il giubileo dei suoi 200 anni.\nCultura.\nOgni anno si tiene una grande festa chiamata Festa americana in Vanse. Il festival celebra gli Stati Uniti e il rapporto tra questi e la Norvegia. La festa viene celebrata l'ultimo fine settimana di giugno di ogni anno. Al centro della Brooklyn Square, viene eseguita una piccola scena divertente. Il festival inizia il gioved\u00ec e termina domenica mattina. Il sabato c'\u00e8 un grande ballo di strada all'aperto con musica dal vivo. Vi \u00e8 anche grande parata collegata. Il festival ha cambiato nome nel 2007.\nFarsund \u00e8 una citt\u00e0 legata ai fiordi. Il suo porto turistico era considerato uno dei migliori della Norvegia e, nei mesi estivi \u00e8 pieno di barche.\nOgni anno \"Strandmila\", una corsa da 5-10\u00a0km, si tiene nel parco Husenby. La corsa percorre strade di campagna, sentieri nella foresta e spiagge di sabbia.\nMedia.\nIl \"Farsunds Avis\" \u00e8 il giornale locale, che esce sei giorni a settimana."}
{"id": "1198967", "revid": "110157", "url": "https://it.wikipedia.org/wiki?curid=1198967", "title": "Flekkefjord", "text": "Flekkefjord \u00e8 un comune norvegese della contea di Agder."}
{"id": "1198968", "revid": "110157", "url": "https://it.wikipedia.org/wiki?curid=1198968", "title": "H\u00e6gebostad", "text": "H\u00e6gebostad \u00e8 un comune norvegese della contea di Agder."}
{"id": "1198969", "revid": "770685", "url": "https://it.wikipedia.org/wiki?curid=1198969", "title": "Butterfly World Tour", "text": "Butterfly Tour \u00e8 il terzo tour della cantante Mariah Carey, per promuovere l'album \"Butterfly\".\nStoria.\nIl tour fu il primo di lunga durata, in confronto ai precedenti, il Daydream World Tour e il Music Box Tour. Mariah dichiar\u00f2 che fu il suo tour preferito perch\u00e9 aiut\u00f2 a promuovere il suo album preferito, \" Butterfly\" uscito nel 1997. Durante questo tour, la Carey visit\u00f2 le Hawaii, il Taiwan e l'Australia per la prima volta e l'Asia per la seconda volta (come artista).\nFilmati di alcune performance vennero pubblicati nel DVD del 1999 della Carey, \"Around the World\", anche se spesso in versioni accorciate o modificate."}
{"id": "1198970", "revid": "110157", "url": "https://it.wikipedia.org/wiki?curid=1198970", "title": "Kvinesdal", "text": "Kvinesdal \u00e8 un comune norvegese della contea di Agder."}
{"id": "1198974", "revid": "2091899", "url": "https://it.wikipedia.org/wiki?curid=1198974", "title": "Lindesnes", "text": "Lindesnes \u00e8 un comune norvegese della contea di Agder.\nLa municipalit\u00e0 principale si trova nel villaggio di Vigeland, ma comprende anche i villaggi di \u00c5vik, H\u00f8llen, Skofteland, Svenevig e Vigmostad."}
{"id": "1198977", "revid": "121506298", "url": "https://it.wikipedia.org/wiki?curid=1198977", "title": "Lyngdal", "text": "Lyngdal \u00e8 un comune norvegese della contea di Agder."}
{"id": "1198979", "revid": "110157", "url": "https://it.wikipedia.org/wiki?curid=1198979", "title": "Marnardal", "text": "Marnardal \u00e8 una localit\u00e0 della Norvegia, situata nel comune di Lindesnes, nella contea di Agder. Fino al 31 dicembre 2019 era un comune autonomo della contea di Vest-Agder."}
{"id": "1198981", "revid": "2519", "url": "https://it.wikipedia.org/wiki?curid=1198981", "title": "Sirdal", "text": "Sirdal \u00e8 un comune norvegese della contea di Agder. Centro amministrativo \u00e8 la cittadina di Tonstad situata sulla riva settentrionale del lago Sirdalsvatnet."}
{"id": "1198982", "revid": "119198932", "url": "https://it.wikipedia.org/wiki?curid=1198982", "title": "Houghton Mifflin", "text": "Houghton Mifflin Company \u00e8 una casa editrice statunitense operante nella pubblicazione di libri didattici, manuali, testi di consultazione, libri di narrativa e saggi.\nLa societ\u00e0 fa parte dello Houghton Mifflin Riverdeep Group."}
{"id": "1198985", "revid": "228587", "url": "https://it.wikipedia.org/wiki?curid=1198985", "title": "Songdalen", "text": "Songdalen \u00e8 una localit\u00e0 della Norvegia, situata nel comune di Kristiansand, nella contea di Agder. Fino al 31 dicembre 2019 era un comune autonomo della contea di Vest-Agder."}
{"id": "1198988", "revid": "228587", "url": "https://it.wikipedia.org/wiki?curid=1198988", "title": "S\u00f8gne", "text": "S\u00f8gne \u00e8 una localit\u00e0 della Norvegia, situata nel comune di Kristiansand, nella contea di Agder. Fino al 31 dicembre 2019 era un comune autonomo della contea di Vest-Agder."}
{"id": "1198991", "revid": "327773", "url": "https://it.wikipedia.org/wiki?curid=1198991", "title": "Vennesla", "text": " \nVennesla \u00e8 un comune norvegese della contea di Agder nella parte meridionale della Norvegia. Dista poco meno di 20 km da Kristiansand, il capoluogo della contea.\nIl comune venne fondato nel 1865 scorporando del territorio dal comune di \u00d8vreb\u00f8, l'estensione attuale \u00e8 il risultato della fusione avvenuta nel 1964 dei tre comuni di Vennesla, H\u00e6geland e parte di quello di \u00d8vreb\u00f8.\nConfina a nord con i comuni di Evje og Hornnes, a nordest con quello di Iveland e ad est con Birkenes, a sud e sud-ovest confina con il comune di Kristiansand e a nordovest con quello di Lindesnes. \nGeografia.\nIl territorio del comune si sviluppa sulle due sponde del fiume Otra ed \u00e8 prevalentemente collinoso, solcato da brevi vallate e ricoperto da foreste, solo il 3% del territorio \u00e8 coltivato. La massima elevazione \u00e8 pari a circa 500 m s.l.m. nell'area nordoccidentale al confine col comune di Lindesnes. \nCentro amministrativo del comune \u00e8 la cittadina di Vennesla ( abitanti), composta da diversi nuclei abitati uno dei quali si trova nel comune di Kristiansand. Gli altri centri abitati del comune sono tutti localizzati a nordest di Vennesla lungo la strada statale N. 9 e sono Skarpengland, H\u00e6geland e Slettebrotane.\n\u00c8 attraversato dal pescoso fiume Otra che scorre poi verso Kristiansand dove sfocia nel mare. Per numero di abitanti \u00e8 il terzo comune della contea.\nEconomia.\nL'attivit\u00e0 forestale ha sempre giocato un ruolo importante nell'economia della zona insieme alla produzione di mobili. Per molti anni \u00e8 rimasta in funzione un'importante cartiera, la Hunsfos Fabrikker, che in passato aveva rappresentato la pi\u00f9 importante attivit\u00e0 industriale di questa area, dando lavoro a pi\u00f9 di 600 persone alla fine degli anni '90; a causa dei risultati economici non soddisfacenti protrattisi per molti anni, l'impianto \u00e8 stato chiuso nel 2011.\nVi si trovano numerose centrali idroelettriche che sfruttano il corso del fiume Otra."}
{"id": "1198993", "revid": "110157", "url": "https://it.wikipedia.org/wiki?curid=1198993", "title": "\u00c5seral", "text": "\u00c5seral \u00e8 un comune norvegese della contea di Agder."}
{"id": "1198999", "revid": "125271441", "url": "https://it.wikipedia.org/wiki?curid=1198999", "title": "Matteo Tondi", "text": "Biografia e studi.\nFiglio di Severino ed Eufrasia Cannavino, studi\u00f2 fisica, chimica, matematica e medicina nella citt\u00e0 natale, allievo di Antonio Gervasio, e consegu\u00ec la laurea in medicina presso l'universit\u00e0 di Napoli, dove fu il primo a insegnare la chimica pneumatica, pubblicando il trattato \"Istituzioni di chimica\" nel 1787.\nFerdinando IV lo scelse nel 1789 per una spedizione mineralogica in Germania, Ungheria e Inghilterra, grazie alla quale Tondi scopr\u00ec una nuova classificazione dei metalli basata sulla maggiore o minore affinit\u00e0 coll'ossigeno. Nel viaggio era accompagnato da cinque colleghi: Carmine Antonio Lippi, Giovanni Faicchio, Giuseppe Melograni, Vincenzo Raimondini e Andrea Savaresi. Nel 1789 soggiorn\u00f2 presso l'Accademia Montanistica di Schemnitz (Bansk\u00e1 \u0160tiavnica), e qui, oltre che dal platino, riusc\u00ec a ottenere regoli metallici da minerali di manganese, molibdeno e tungsteno, nonch\u00e9 i rispettivi metalli dagli ossidi di calcio, manganese e bario. Per complimentarsi, il barone di Born, autorit\u00e0 nel campo della metallurgia, invi\u00f2 a Tondi un campione della collezione di fossili Raab.\nDurante i suoi viaggi (che lo portarono in Francia, in Spagna e in altre regioni del vecchio continente) Tondi mise insieme una ricca collezione di fossili, non soltanto europei, ma anche asiatici e americani, collezione che fu poi il nucleo del Museo di mineralogia dell'universit\u00e0 di Napoli.\nRifugiatosi a Parigi per motivi politici nel 1799, riordin\u00f2 il museo dei minerali della capitale francese, fu professore aggiunto alla cattedra di mineralogia nel Museo di Storia Naturale accanto a D\u00e9odat de Dolomieu, istitu\u00ec la cattedra di geognosia e pubblic\u00f2 una storia generale dei fossili. Fu collaboratore con Ren\u00e9 Just Ha\u00fcy per la compilazione del classico \"Trait\u00e9 de min\u00e9ralogie\". Lo stesso Ha\u00fcy, come prova di stima, gli don\u00f2 una coppa d'argento. Rientrato a Napoli nel 1811, fu nominato ispettore generale delle acque e delle foreste, attivit\u00e0 che gli permise di dedicarsi a nuovi studi naturali e pubblicarne i risultati (un saggio sulla caccia nel 1815 e un altro sulla scienza silvana nel 1821). Nel 1815, in virt\u00f9 della sua notoriet\u00e0 scientifica, fu invitato a ricoprire la cattedra di orittognosia dell'universit\u00e0 partenopea (condivise la carica con Raimondini) e la direzione del Real Museo Mineralogico, curando poi l'edizione dei suoi \"Elementi di orittognosia\" (1817) e \"Elementi di oreignosia\" (1824), nonch\u00e9 di altri numerosi saggi, pubblicati negli atti della Reale Accademia napoletana delle Scienze."}
{"id": "1199010", "revid": "287204", "url": "https://it.wikipedia.org/wiki?curid=1199010", "title": "Krasnoslobodsk (Mordovia)", "text": "Krasnoslobodsk (russo: \u041a\u0440\u0430\u0441\u043d\u043e\u0441\u043b\u043e\u0431\u043e\u0301\u0434\u0441\u043a) \u00e8 un paese della Repubblica di Mordovia, Russia. \u00c8 situato 107\u00a0km ad ovest della capitale Saransk in prossimit\u00e0 della sponda sinistra del fiume Mok\u0161a.\nCi sono documenti che testimoniano la sua esistenza fin dal 1571; ha ottenuto lo status di paese nel 1780."}
{"id": "1199011", "revid": "228587", "url": "https://it.wikipedia.org/wiki?curid=1199011", "title": "Dandao", "text": ""}
{"id": "1199014", "revid": "1632387", "url": "https://it.wikipedia.org/wiki?curid=1199014", "title": "La leggenda del Piave (canzone)", "text": "La leggenda del Piave, conosciuta anche come La canzone del Piave, Il Piave mormorava o semplicemente Il Piave, \u00e8 una delle pi\u00f9 celebri canzoni patriottiche italiane. Il brano fu composto nel giugno 1918 dal maestro napoletano Ermete Giovanni Gaeta (noto con lo pseudonimo di E. A. Mario).\nDurante la seconda guerra mondiale, dopo l'armistizio dell'8 settembre 1943, il governo italiano l'adott\u00f2 provvisoriamente come inno nazionale, poich\u00e9 si pens\u00f2 fosse giusto sostituire la \"Marcia Reale\" con un canto che ricordasse la vittoria dell'Italia nel primo conflitto mondiale. La monarchia italiana era infatti stata messa in discussione per aver consentito l'instaurarsi della dittatura fascista. \n\"La leggenda del Piave\" ebbe la funzione di inno nazionale italiano fino al 1944, quando fu reintrodotta la \"Marcia Reale\" dopo il ritorno di re e governo nella Capitale liberata.\nI fatti storici.\nI fatti storici che ispirarono l'autore risalgono al giugno del 1918, quando l'Impero austro-ungarico decise di sferrare un grande attacco (ricordato con il nome di \"battaglia del solstizio\") sul fronte del fiume Piave per piegare definitivamente l'esercito italiano, gi\u00e0 reduce dalla sconfitta di Caporetto. L'esercito imperiale austriaco si avvicin\u00f2 pertanto alle localit\u00e0 venete delle Grave di Papadopoli e del Montello, ma fu costretto ad arretrare a causa della piena del fiume. Ebbe cos\u00ec inizio la resistenza delle Forze armate del Regno d'Italia, che costrinse gli austro-ungarici a ripiegare.\nIl 4 luglio 1918, la 3\u00aa Armata del Regio Esercito Italiano occup\u00f2 le zone tra il Piave vecchio ed il Piave nuovo. Durante la battaglia morirono 84.600 militari italiani e 149.000 austro-ungarici. In occasione dell'offensiva finale italiana dopo la battaglia di Vittorio Veneto, nell'ottobre del 1918, il fronte del Piave fu nuovamente teatro di scontri; dopo una tenace resistenza iniziale, l'esercito austro-ungarico si disgreg\u00f2 rapidamente, consentendo alle truppe italiane di sfondare le linee nemiche e decretando lo sfaldamento politico dell'Impero.\nLa composizione.\n\"La leggenda del Piave\" fu composta nel giugno 1918 subito dopo la battaglia del solstizio, da E. A. Mario, pseudonimo di Ermete Giovanni Gaeta, un prolifico autore di canzoni napoletane che spaziava dalle canzonette alle canzoni militari. Ben presto venne fatta conoscere ai soldati dal cantante Enrico Demma (Raffaele Gattordo). L'inno contribu\u00ec a ridare morale alle truppe italiane, al punto che il generale Armando Diaz invi\u00f2 un telegramma all'autore nel quale sosteneva che aveva giovato alla riscossa nazionale pi\u00f9 di quanto avesse potuto fare lui stesso: \u00abLa vostra \"leggenda del Piave\" al fronte \u00e8 pi\u00f9 di un generale!\u00bb. Venne poi pubblicata da Giovanni Gaeta con lo pseudonimo di E. A. Mario il 20 settembre del 1918, circa quaranta giorni prima della fine delle ostilit\u00e0.\nIl testo e la musica, che fanno pensare ad una canzone patriottica con la funzione di incitare alla battaglia, hanno l'andamento colto e ricercato di altre canzoni che gi\u00e0 avevano fatto conoscere Giovanni Gaeta nell'ambiente del cabaret; sue sono anche \"Vipera\", \"Le rose rosse\", \"Santa Lucia luntana\", \"Balocchi e profumi\".\nLa funzione che ebbe \"La leggenda del Piave\" nel primo dopoguerra fu quello di idealizzare la Grande Guerra e di farne dimenticare le atrocit\u00e0, le sofferenze e i lutti che l'avevano caratterizzata.\nIl frontespizio e il testo.\nLo spartito originale fu pubblicato solo dopo la guerra. Il frontespizio presentava un'incisione dell'illustratore Amos Scorzon, un'aquila bicipite (l'Austria) trafitta da un gladio (l'Italia) coperto di sangue con inciso SPQR nell'elsa, insieme a una frase scritta dal poeta Gabriele D'Annunzio: \u00abNon c'\u00e8 pi\u00f9 se non un fiume in Italia, il Piave; la vena maestra della nostra vita. Non c'\u00e8 pi\u00f9 in Italia se non quell'acqua, soltanto quell'acqua, per dissetar le nostre donne, i nostri figli, i nostri vecchi e il nostro dolore\u00bb. \nSempre il frontespizio riportava i dati del compositore: \u00abVersi e musica E. A. Mario, casa editrice musicale E. A. Mario, via Vittorio Emanuele Orlando 9, Napoli\u00bb; e la precisazione che il fiume Piave era consacrato \u00abai soldati che lo santificarono, agli alleati che lo ammirarono, ai nemici che lo ricorderanno\u00bb.\nLe quattro strofe - che terminano tutte con la parola \"straniero\" - hanno quattro specifici argomenti:\nNella prima strofa, il fiume Piave assiste al concentramento silenzioso di truppe italiane, citando la data dell'inizio della Prima guerra mondiale per il Regio Esercito italiano. Ci\u00f2 avvenne la notte tra il 23 e 24 maggio 1915, quando l'Italia dichiar\u00f2 guerra all'Impero austro-ungarico e sferr\u00f2 il primo attacco contro l'Imperial regio Esercito, marciando dal presidio italiano di Forte Verena dell'Altopiano di Asiago, verso le frontiere orientali. Proprio un primo colpo di cannone partito dal Forte Verena verso le fortezze austriache situate sulla Piana di Vezzena diede ufficialmente inizio alle operazioni militari dell'Italia nella prima guerra mondiale. La strofa termina poi con l'ammonizione: \"Non passa lo straniero\", riferita, appunto, agli austro-ungarici. \nTuttavia, come racconta la seconda strofa, a causa della disfatta di Caporetto, il nemico cala fino al fiume e questo provoca sfollati, profughi da ogni parte.\nLa terza strofa racconta del ritorno del nemico con il seguito di vendette di ogni guerra, e con il Piave che pronuncia il suo \"no\" all'avanzata dei nemici e la ostacola gonfiando il suo corso, reso rosso dal sangue dei nemici. Bench\u00e9 arricchita di spunti patriottico-retorici, l'improvvisa e copiosa piena del Piave costitu\u00ec davvero un ostacolo insormontabile per l'esercito austriaco, ormai agli sgoccioli con gli approvvigionamenti e il sostegno di truppe di riserva.\nNell'ultima strofa si immagina che una volta respinto il nemico oltre Trieste e Trento, con la vittoria tornassero idealmente in vita i patrioti Guglielmo Oberdan, Nazario Sauro e Cesare Battisti, tutti uccisi dagli austriaci.\nLe varianti del testo.\nAll'epoca della stesura di questo brano, si pensava che la responsabilit\u00e0 per la disfatta di Caporetto fosse da attribuire al tradimento di un reparto dell'esercito. Per questo motivo, al posto del verso \"\"Ma in una notte triste(a) si parl\u00f2 di un fosco evento\" vi era la frase \"Ma in una notte trista si parl\u00f2 di tradimento\"\". In seguito, durante il regime fascista fu appurato che il reparto ritenuto responsabile era invece stato sterminato da un attacco con gas letali; si pens\u00f2 cos\u00ec di eliminare dalla canzone il riferimento all'ipotizzato tradimento, considerato non solo impreciso storicamente ma anche sconveniente per il regime.\n\"La leggenda del Piave\", comunemente detta fra i musicanti \"Il Piave\", viene eseguita sia in formazioni bandistiche ordinarie, sia da grandi bande o orchestre di fiati, istituzionali e non istituzionali, specialmente in occasione delle celebrazioni per la Festa della Repubblica, in occasione dell'Anniversario della liberazione e della Giornata dell'Unit\u00e0 Nazionale e delle Forze Armate. \nQuesti versi e la loro solenne, seppur a tratti adulterata, rievocazione storica, fecero s\u00ec che da pi\u00f9 parti si levasse la richiesta di adottarlo come inno nazionale, cosa che avvenne solo dal 1943 al 1946 in seguito ai fatti connessi all'armistizio di Cassibile. La monarchia italiana era infatti stata messa in discussione per aver consentito l'instaurarsi della dittatura fascista. \"La leggenda del Piave\" fu poi sostituita da \"Il Canto degli Italiani\" di Goffredo Mameli e Michele Novaro, come inno nazionale italiano, il 12 ottobre 1946.\nNel 1961 il comune di Roma deliber\u00f2 di denominare una strada \"via Canzone del Piave\" nel quartiere Giuliano-Dalmata, nella cui toponomastica sono largamente rappresentati personaggi ed eventi della prima guerra mondiale; la denominazione costituisce un caso rarissimo di toponimo urbano ispirato a un brano musicale.\nSolitamente \u00e8 eseguita da bande e fanfare in occasione della posa delle corone ai monumenti ai caduti immediatamente dopo all'inno nazionale.\n\"La leggenda del Piave\" \u00e8 stata riproposta come inno nazionale italiano il 21 luglio del 2008 da Umberto Bossi.\nMusicalmente \u00e8 abbastanza semplice, con quattro strofe senza ritornelli e senza modulazioni: le quinte dominanti riconducono sempre alla stessa tonalit\u00e0."}
{"id": "1199017", "revid": "9489954", "url": "https://it.wikipedia.org/wiki?curid=1199017", "title": "Waijia", "text": ""}
{"id": "1199018", "revid": "287204", "url": "https://it.wikipedia.org/wiki?curid=1199018", "title": "4\u00b0 Stormo", "text": ""}
{"id": "1199019", "revid": "1391549", "url": "https://it.wikipedia.org/wiki?curid=1199019", "title": "Pueblo di Taos", "text": "Il Pueblo di Taos (o Taos Pueblo), abitato per oltre un millennio, \u00e8 l'antico pueblo di una trib\u00f9 di nativi americani di etnia Pueblo che parlava la lingua tiwa. Si trova a circa 1,6 chilometri a nord dell'attuale citt\u00e0 di Taos, nel Nuovo Messico, USA, sul Red Willow Creek o Rio Pueblo, un piccolo fiume che sgorga dal Sangre de Cristo Range, nelle Montagne Rocciose. Copre un'area di 384\u00a0km\u00b2, e circa 2.000 persone vi vivono. In lingua Tiwa, il nome Taos diventa \"Tua-tah\", che significa \"il nostro villaggio\". Il Pueblo di Taos \u00e8 uno degli Otto Pueblo Settentrionali. Si deve all'artista americano Eanger Irving Couse una consistente testimonianza pittorica delle popolazioni Taos.\nLa pi\u00f9 interessante costruzione del Pueblo di Taos \u00e8 un complesso residenziale di case costruite con mattoni di paglia e fango, diviso in due dal Rio Pueblo. Secondo il the Pueblo's Web site venne probabilmente costruito tra il 1000 ed il 1450. \u00c8 stato inserito tra i National Historic Landmark il 9 ottobre 1960, ed in seguito divenne un Patrimonio dell'umanit\u00e0. Dal 2006 circa 150 persone vivono regolarmente al suo interno.\nStoria.\nLa storia del Pueblo di Taos comprende l'organizzazione della Rivolta dei Pueblo del 1680, l'assedio delle forze statunitensi del 1847 e la restituzione di 194\u00a0km\u00b2 di montagne da parte del presidente Richard Nixon nel 1970. Le terre erano state confiscate da Theodore Roosevelt e, nei primi anni del ventesimo secolo, vennero trasformate nella Foresta nazionale di Carson. Il Lago Blu, che gli antichi Pueblo consideravano sacro, era incluso in questa restituzione. Il sito web dei pueblo elenca la restituzione del lago sacro tra gli eventi pi\u00f9 importanti della propria storia, a causa delle credenze religiose secondo le quali i Taos sarebbero nati dal lago stesso.\nAttrazioni.\nGli edifici della parte settentrionale sono tra i pi\u00f9 colorati e fotografati dell'emisfero occidentale. \u00c8 la pi\u00f9 grande struttura Pueblo ancora in piedi, e tuttora abitata. \u00c8 costruita con mattoni di paglia e fieno che superano il metro di spessore. L'obbiettivo principale era la difesa. Fino al 1900 l'accesso alle stanze dei piani bassi era basato sull'uso di una scala che portava sul tetto, da cui si poteva scendere utilizzando una scala interna. In caso d'attacco la scala esterna poteva facilmente essere sollevata.\nLe case erano composte normalmente da due stanze, la prima fungeva da salotto e stanza da letto, la seconda da cucina, sala da pranzo e magazzino. Non esistono collegamenti tra le varie abitazioni. Gli indiani Taos raramente usavano mobili in passato, ma al giorno d'oggi \u00e8 comune l'uso di tavoli, sedie e letti. Nel Pueblo l'elettricit\u00e0, l'acqua corrente e le tubature interne sono vietate.\nLe mura cittadine racchiudevano l'intero villaggio ad eccezione dell'ingresso come simbolo dei confini comunali. Ora il muro \u00e8 piuttosto corto, ma in passato serviva principalmente per difendersi dalle trib\u00f9 confinanti. Il fiume scorre attraverso il Pueblo fornendo anche una fonte per bere e cucinare. In inverno il fiume non si congela mai del tutto, nonostante venga ricoperto da una sottile lastra di ghiaccio. A causa del suo scorrere veloce, il ghiaccio pu\u00f2 essere rotto per raggiungere l'acqua fresca sottostante.\nAll'interno del Pueblo si trovano fedeli di tre religioni: Cristianesimo, la religione originaria, e la Native American Church. Buona parte degli indiani sono cattolici. San Geronimo, o Saint Jerome, \u00e8 il patrono comunale.\nMolti archeologi credono che gli indiani Taos, assieme ad altri Pueblo, si insediarono lungo il Rio Grande dopo essersi spostati dalla regione dei Four Corners. Le case di quella regione vennero abitate dagli Anasazi, ma una lunga siccit\u00e0 nel tardo Duecento potrebbero averli obbligati a spostarsi sulle rive del Rio Grande dove l'acqua non era un problema.\nIl forte spirito di comunit\u00e0, sintetizzato nella frase \"siamo in un nido\", ha cementato il popolo Taos. Uomini e donne offrivano i propri servizi alla comunit\u00e0 quando necessario. Bisognava essere cooperativi ed impedire che i propri desideri diventassero negativi per il gruppo. Una delle pi\u00f9 forti istituzioni Taos era la famiglia. Le due famiglie d'origine (paterna e materna) erano ugualmente riconosciute. Ogni famiglia abitava un diverso edificio per cui, quando una coppia si sposava, i due nuovi coniugi si trasferivano in una nuova abitazione. Gli anziani insegnavano ai giovani i valori e le tradizioni che da sempre proteggevano l'integrit\u00e0 della cultura Taos.\nBibliografia.\nBodine, John J., \"Taos Pueblo: A Walk Through Time\". Tucson: Rio Nuevo Publishers, 1996."}
{"id": "1199020", "revid": "9489967", "url": "https://it.wikipedia.org/wiki?curid=1199020", "title": "Neijia", "text": ""}
{"id": "1199021", "revid": "9489943", "url": "https://it.wikipedia.org/wiki?curid=1199021", "title": "Stili esterni", "text": ""}
{"id": "1199022", "revid": "9489930", "url": "https://it.wikipedia.org/wiki?curid=1199022", "title": "Stili interni", "text": ""}
{"id": "1199026", "revid": "964", "url": "https://it.wikipedia.org/wiki?curid=1199026", "title": "Giulio (Libero Briganti)", "text": ""}
{"id": "1199027", "revid": "110157", "url": "https://it.wikipedia.org/wiki?curid=1199027", "title": "Kazehakase", "text": " \u00e8 un browser web per sistemi operativi Unix-like che usa le librerie GTK+2. Come Galeon, Skipstone ed Epiphany, Kazehakase incorpora il motore di rendering Gecko. Tuttavia, l'autore ha pianificato di aggiungere la possibilit\u00e0 di passare da un motore di rendering all'altro (ad esempio GtkHTML, Gtk+ WebCore, Dillo, w3m).\nLe caratteristiche principali sono:\nIl browser prende il nome dalla novella \"Kazehakase\" dello scrittore giapponese Ango Sakaguchi.\nKazehakase \u00e8 software libero distribuito secondo i termini della GNU General Public License.\nAlcune distribuzioni Linux includono Kazehakase, nella loro installazione standard, di default o come opzione:\nAltre distribuzioni includono versioni di Kazehakase nei loro repository."}
{"id": "1199048", "revid": "80339", "url": "https://it.wikipedia.org/wiki?curid=1199048", "title": "Oblast' di Astrakhan'", "text": ""}
{"id": "1199049", "revid": "92723", "url": "https://it.wikipedia.org/wiki?curid=1199049", "title": "Astrakhan'", "text": ""}
{"id": "1199052", "revid": "110157", "url": "https://it.wikipedia.org/wiki?curid=1199052", "title": "Rainbow World Tour", "text": "Rainbow World Tour \u00e8 il quarto tour della cantante Mariah Carey, per promuovere l'album \"Rainbow\".\nLa Storia del Tour.\nCarey pubblic\u00f2 il suo nono album \"Rainbow\" nel novembre del 1999 e decise di andare in tour per promuoverlo. Diversamente dalle precedenti esibizioni, il Butterfly World Tour, questo marc\u00f2 il primo tour della Carey negli USA in 7 anni, dopo il Music Box Tour del 1993, che le procur\u00f2 una serie di critiche negative iniziali. Oltre a visitare pi\u00f9 stati Europei, la Carey visit\u00f2 anche Singapore per la prima volta.\nIl tour frutt\u00f2 $7 milioni nelle sole date nel Nord America, secondo la rivista \"Billboard\". Reazioni negative si mischiarono a quelle positive, specialmente negli Stati Uniti. Molte persone la rimproverarono di avere una voce roca e stanca durante questo tour. Riguardo alla performance di debutto in America, allo Staples Center di Los Angeles, \"Variety\" disse \"Lo show di Mariah Carey implora sia semplicit\u00e0 sia coerenza.\" Riguardo alla data allo United Center, e riflettendo il fatto che quella era la prima volta che Mariah andava in tour scarsamente vestita, il \"Chicago Sun-Times\" scrisse che la Carey \"si era trasformata da una aspirante Whitney ad una aspirante Britney\" e defin\u00ec il suo approccio al concerto \"difficile da interpretare.\"\nLe ultime tre date del tour furono rimandate di qualche giorno (ad esempio, la data del 4 aprile a Boston fu spostata al 13) dopo che la Carey sub\u00ec un avvelenamento da cibo, provocato dall'aver mangiato ostriche crude dopo il concerto ad Atlanta.\nIl concerto.\nDurante questo tour, Mariah esegu\u00ec nuove canzoni dall'album \"Rainbow\", come \"Can't Take That Away\", \"Heartbreaker\", \"Petals\", \"Thank God I Found You\" e molte altre, inclusi alcuni dei suoi pi\u00f9 grandi successi.\nAncora una volta, l'amico di vecchia data Trey Lorenz appariva come uno dei coristi di Mariah.\nScaletta del Tour.\nLa scaletta del tour sub\u00ec delle leggere modifiche. In particolare \"Make It Happen\" e \"Without You\" vennero cantate nelle date europee, ma non in tutte."}
{"id": "1199059", "revid": "125482263", "url": "https://it.wikipedia.org/wiki?curid=1199059", "title": "Piazza delle Erbe (Verona)", "text": "Piazza delle Erbe (o pi\u00f9 semplicemente piazza Erbe) \u00e8 la piazza pi\u00f9 antica di Verona, e sorge sopra l'area del Foro romano. Nell'et\u00e0 romana era il centro della vita politica ed economica; con il tempo gli edifici romani hanno lasciato il posto a quelli medievali. Nel 2012 viene considerata la piazza italiana pi\u00f9 amata al mondo secondo una ricerca realizzata dalla Fondazione Marilena Ferrari, che ha monitorato per un anno 100 tra le principali testate estere.\nUrbanistica.\nIl lato nord \u00e8 occupato dall'antico palazzo del Comune, dalla Torre dei Lamberti, dalla Casa dei Giudici e dalle case dei Mazzanti.\nIl Iato ovest, quello pi\u00f9 piccolo, \u00e8 chiuso dal barocco , adornato da diverse statue di dei greci: Giove, Ercole, Minerva, Venere, Mercurio e Apollo.\nIl lato nord-ovest della piazza fonda sul Campidoglio romano, che guardava verso il Foro. Molte abitazioni conservano resti di pitture a fresco.\nSorge nel lato sud la Casa dei Mercanti o Domus Mercatorum, un tempo sede della Banca Popolare di Verona. Le altre case, pi\u00f9 anonime, ricordano per il rapporto altezza-larghezza le case-torri di origine comunale.\nFra il 1884 e il 1951 la piazza fu interessata dai binari della rete tranviaria cittadina.\nMonumenti.\nIl monumento pi\u00f9 antico della piazza \u00e8 la fontana sormontata dalla statua denominata Madonna Verona d'epoca romana datata 380 con integrazioni medievali. La fontana \u00e8 opera di spoglio voluta da Cansignorio assemblando pezzi di epoca romana come da tradizione medievale nel periodo gotico in particolare, con grande vasca termale e statua proveniente dal Capitolium si dice un tempo fosse dorata, in occasione dell'opera idraulica di Cansignorio di portare l'acqua del torrente Lor\u00ec di Avesa fino a Piazza Erbe. La statua \u00e8 ornata di cartiglio tra le mani e reca impresso il vecchio motto del Comune che cos\u00ec recita \u201ca questa citt\u00e0 portatrice di giustizia e amante di lode\u201d.\nAltro monumento storico \u00e8 il capitello, detto Tribuna. Viene datato intorno al XIII secolo, periodo in cui venne utilizzato per varie cerimonie: in particolare sotto di esso sedevano i podest\u00e0 per la cerimonia dell'insediamento e l\u00e0 prestavano giuramento i pretori. \nVerso via Cappello sorge un'antica colonna sormontata da un'edicola di origine trecentesca, nelle cui nicchie sono scolpite a rilievo le figure della Vergine e dei santi Zeno, Pietro Martire e Cristoforo.\nDavanti a palazzo Maffei sorge una superba colonna in marmo bianco, sulla cui sommit\u00e0 \u00e8 presente il leone di San Marco, simbolo della Repubblica di Venezia."}
{"id": "1199060", "revid": "1663237", "url": "https://it.wikipedia.org/wiki?curid=1199060", "title": "Volkswagen Scirocco", "text": "La Scirocco \u00e8 un'autovettura prodotta dalla Volkswagen tra il 1974 ed il 1992, e successivamente dal 2008 al 2017.\nContesto.\nMentre era impegnato nello sviluppo della VW Golf I, il designer Giorgio Giugiaro ebbe l'idea di creare una coup\u00e9 sportiva utilizzando la stessa base. Si mise in contatto con la carrozzeria Karmann e present\u00f2 alla dirigenza VW le prime bozze del coup\u00e9 come successore della VW Karmann-Ghia Tipo 14. Per ragioni economiche, il consiglio di amministrazione si rifiut\u00f2 di finanziare lo sviluppo e il progetto, cosicch\u00e9 Karmann si accoll\u00f2 da sola l'intero investimento per la costruzione del veicolo. Giugiaro disegn\u00f2 la carrozzeria, che aveva alcune somiglianze con l'Alfa Romeo Alfasud Sprint, che era stata progettata da Giugiaro poco tempo prima. Karmann si impegno per la produzione dei modelli della Scirocco I e II nel suo stabilimento di Osnabr\u00fcck. In accordo con il consiglio di amministrazione del gruppo VW, al veicolo venne assegnata la denominazione Scirocco. Il nome fa riferimento ad un vento caldo che soffia a Sud dal Sahara verso il Mediterraneo.\nLa genesi e la prima serie (1974\u20131981).\nNell'autunno 1971 la VW ha decise di realizzare sulla base della EA 337 - la prima generazione della Golf - una coup\u00e9 ad un prezzo contenuto sullo stesso segmento di mercato, chiamandola Scirocco. Con il nome in codice EA 398, successivamente la Karmann a Osnabr\u00fcck ricevette il via libera allo sviluppare e produzione della Scirocco I, sui disegni e progetto di Giorgio Giugiaro.\nLa seconda serie (1981\u20131992).\nI progetti e disegni per la seconda generazione della VW Scirocco II iniziarono a circolare gi\u00e0 a met\u00e0 degli anni '70. Anche la Scirocco II (nome in codice Tipo 53B) era basata sulla Golf I. La vettura aveva due caratteristiche fondamentalmente diverse rispetto alla generazione uscente: una carrozzeria pi\u00f9 aerodinamica e pi\u00f9 spazio per i passeggeri e il bagaglio.\nLa terza serie (2008-2017).\nLa Scirocco III \u00e8 una coup\u00e9 in configurazione 2+2 posti a trazione anteriore, presentata per la prima volta al pubblico nella primavera del 2008 al Salone di Ginevra, venendo anticipa dalla concept Iroc nell'agosto 2006. Il nome in codice della Scirocco III \u00e8 \"Tipo 13\". \u00c8 stato costruita presso la controllata Volkswagen Autoeuropa - Autom\u00f3veis Lda. a Quinta do Anjo in Portogallo , dove vengono costruite anche VW Eos, VW Sharan e Seat Alhambra."}
{"id": "1199061", "revid": "339392", "url": "https://it.wikipedia.org/wiki?curid=1199061", "title": "Classe Toti (sottomarino)", "text": ""}
{"id": "1199088", "revid": "80339", "url": "https://it.wikipedia.org/wiki?curid=1199088", "title": "Ferrallitizzazione", "text": ""}
{"id": "1199089", "revid": "1702319", "url": "https://it.wikipedia.org/wiki?curid=1199089", "title": "Oratorio di Santa Maria in Campo Arsiccio", "text": "L'oratorio di Santa Maria in Campo Arsiccio \u00e8 un edificio sacro che si trova nei pressi di Campogialli, nel comune di Terranuova Bracciolini.\nDescrizione.\nLa piccola chiesa medievale, ad aula unica, coperta da capriate linee, \u00e8 introdotta sul fianco sinistro da un portico dalla semplice tipologia rinascimentale, e conserva all'interno cicli di affreschi frammentari, anche sovrapposti, di rilevante interesse, risalenti ai sec XIV e XV. I dipinti, che decorano quasi per intero le pareti, mostrano a destra il ciclo della \"Via Crucis\": l'\"Ultima Cena\", la \"Preghiera nell'Orto degli Ulivi\", il \"Bacio di Giuda\", la \"Derisione di Ges\u00f9\", il \"Processo davanti a Pilato\", la \"Flagellazione\", il \"Pianto delle Pie Donne\". Sulla parete di fondo \u00e8 affrescata la rappresentazione del \"Giudizio Universale\"; sovrapposta a questa \u00e8 un'\"Annunciazione\" datata 1363. Le pitture sulla parete a sinistra sono frammentarie e non chiaramente leggibili."}
{"id": "1199091", "revid": "1444886", "url": "https://it.wikipedia.org/wiki?curid=1199091", "title": "Brown, Boveri &amp; Cie", "text": "La Brown, Boveri &amp; Cie o \"Brown Boveri Company\", altres\u00ec nota con la sigla BBC, era un'azienda elettrotecnica svizzera.\nFondata nel 1891 a Baden in Svizzera dall'inglese Charles Eugene Lancelot Brown e dal tedesco Walter Boveri che lavoravano alla Maschinenfabrik Oerlikon, nel 1988 si fuse con la svedese ASEA dando vita alla multinazionale ABB.\nSettori di attivit\u00e0.\nNel corso degli anni la BBC progett\u00f2 e realizz\u00f2 azionamenti elettrici per i trasporti sia in campo ferroviaria che filoviario, fra cui a corrente continua, alternata e trifase, generatori, turbine a gas e trasformatori.\nFra i veicoli di trasporto urbano equipaggiati con azionamenti BBC compaiono i veicoli della serie \"Tram 2000\" della rete di Zurigo e quelli della metropolitana di Baltimora, nonch\u00e9 i filobus FBW GTr51 SWS BBC e Saurer 4TIILM BBC.\nTra i veicoli ferroviari dotati di analoghi equipaggiamenti compaiono numerosi rotabili delle Ferrovie Federali Svizzere quali gli elettrotreni RABDe 12/12 e le elettromotrici RBe 4/4 e RBDe 4/4.\nL'azienda diversific\u00f2 la produzione andando a coprire pressoch\u00e9 tutti i campi dell'elettrotecnica, spesso proponendo novit\u00e0 mondiali quali il turbocompressore nel 1923, la turbina a gas nel 1939, l'acceleratore a orbita circolare per elettroni nel 1951, in alcuni casi con potenze da primato (1300\u00a0MW per il turbogruppo a vapore del 1973, 240\u00a0MW per la turbina a gas del 1994).\nSempre la BBC ide\u00f2 e produsse apparecchi a microonde, radio, strumenti di misura e componenti speciali come i magneti RECOMA, schermi LCD.\nStoria.\nNel 1887 Charles Eugene Lancelot Brown, direttore tecnico della Maschinenfabrik Oerlikon (MFO), si mise in affari con il socio Walter Boveri, capo dei montaggi presso la stessa MFO il quale disponeva dei capitali necessari a finanziare un'impresa grazie al matrimonio contratto nel 1890 con la figlia dell'industriale della seta Conrad Baumann.\nCostituzione della societ\u00e0.\nIl 20 dicembre 1890 i due fondarono una societ\u00e0 cui l'anno successivo si associarono i fratelli Karl e Louis Pfister, dando vita il 23 febbraio 1891 alla Wahl Badens, con sede a Baden; il 2 ottobre successivo la stessa, con la forma di societ\u00e0 a nome collettivo, prese il nome di Brown, Boveri &amp; Cie. Lo stabilimento di produzione venne inaugurato nel febbraio 1892.\nSubito impegnata nello sfruttamento delle innovazioni tecnologiche nel settore elettrico, la BBC realizz\u00f2 nel 1893 a Francoforte sul Meno la prima centrale termoelettrica d'Europa per la produzione di corrente alternata. In breve l'attivit\u00e0 si diversific\u00f2, fondando ulteriori societ\u00e0 quali la Motor-Columbus e la Nordostschweizerische Kraftwerke. Brown mise nel frattempo a punto numerosi brevetti che portarono alla realizzazione dei primi veicoli stradali e ferroviari ad azionamento elettrico.\nNel 1900 la BBC divenne una societ\u00e0 per azioni acquisendo una sede vicino a Baden presso Mannheim. Ulteriori societ\u00e0 vennero fondate all'estero in 1901 Francia nel 1901 e in Italia nel 1903 grazie all'acquisizione delle officine Tecnomasio che presero il nome di Tecnomasio Italiano Brown Boveri.\nSempre nel 1901 l'azienda conobbe un rapido sviluppo grazie alla messa a punto di ritrovati tecnici quali il rotore cilindrico per turbogeneratori e le turbine a vapore di alta qualit\u00e0, di cui inizi\u00f2. Si apr\u00ec da allora al nuovo grande settore produttivo della costruzione di turbogruppi a vapore, che port\u00f2 alla sua trasformazione in colosso industriale.\nNel periodo 1904/05 l'azienda concorrente AEG acquis\u00ec una maggioranza del capitale, ma gli attriti sorti tra i due gruppi determinarono il ritiro della stessa gi\u00e0 nel 1915; da allora il capitale azionario della BBC risult\u00f2 largamente frazionato. Nel 1910 la BBC era la pi\u00f9 grande azienda metalmeccanica della Svizzera e il pi\u00f9 grande costruttore di reti elettriche.\nDopo la prima guerra mondiale.\nNel 1919 la crisi del periodo tra le due guerre frenarono temporaneamente lo sviluppo del gruppo; esse furono all'origine di numerosi licenziamenti, ma anche di risanamenti ottenuti attraverso la svalutazione del capitale nel 1924, anno in cui mor\u00ec Brown, che nel 1911 si era ritirato a vita privata.\nNel 1931 il capitale BBC fu acquisito dalla societ\u00e0 americana Allis-Chalmers e nel 1938 vi fu un nuovo frazionamento del capitale.\nNel 1939 fu commercializzata il primo gruppo turbogas, ideato da Adolf Meyer e Claude Seippel.\nSecondo dopoguerra: fusioni e cessazione del marchio.\nI tecnici BBC svilupparono nel 1956 il Reattore nucleare modulare pebble bed per centrale nucleare con la collaborazione di Rudolf Schulten.\nNel 1967 avviene la fusione tra la BBC e la Maschinenfabrik Oerlikon (MFO) e nel 1969 la fusione con la Soci\u00e9t\u00e9 Anonyme des Ateliers de S\u00e9cheron, per la costruzione di treni.\nAll'inizio del 1988 BBC si fuse con l'ASEA per formare l'ABB.\nDati societari.\nNel 1965 la BBC fatturava 1,308\u00a0Miliardi\u00a0DM, contando 38.000 dipendenti.\nNel 1987 il gruppo contava 159 societ\u00e0 in cinque continenti; nel corso degli ultimi decenni rivalit\u00e0 tra la casa madre di Baden e la consociata di Mannheim risultarono negative."}
{"id": "1199100", "revid": "1516566", "url": "https://it.wikipedia.org/wiki?curid=1199100", "title": "Ostsiedlung", "text": "Ostsiedlung (Colonizzazione dell'Est) \u00e8 il termine tedesco che indica la colonizzazione realizzata tra il XII ed il XV secolo dai popoli germanici verso l'Europa dell'Est. I tedeschi, partendo dalla moderna Germania occidentale e centrale, fondarono insediamenti nelle regioni meno popolate dell'Europa centro-orientale e orientale. Le aree interessate si estendevano all'incirca dalla Slovenia all'Estonia, e verso est in Transilvania. In parte l\"Ostsiedlung\" segu\u00ec l'espansione territoriale del Sacro Romano Impero e dell'Ordine Teutonico.\nll fenomeno comport\u00f2 il generarsi di conflitti etnici tra i coloni germanici appena arrivati e la popolazione locale, e ci sono anche testimonianze di espulsioni di nativi dalle loro terre. In diverse aree interessate dalla \"Ostsiedlung\", la popolazione pre-esistente venne in seguito discriminata ed esclusa dall'amministrazione.\nInfine, nel XX secolo la \"Ostsiedlung\" venne pesantemente sfruttata dai nazionalisti tedeschi, compresi i nazisti, per supportare le rivendicazioni territoriali della Germania e per dimostrare la presunta superiorit\u00e0 dei tedeschi etnici rispetto alle popolazioni non germaniche, i cui traguardi culturali, urbani e scientifici in quelle aree vennero sminuiti, negati o presentati come opera di tedeschi.\nContesto storico.\nDal V al I secolo a.C., durante l'Et\u00e0 del ferro, i Germani premettero costantemente verso sud, venendo a contatto, e spesso in conflitto, con i Celti e, in seguito, con i Romani. L'Europa centrale sub\u00ec drammatici cambiamenti dopo le invasioni barbariche del V secolo: l'Impero romano perse il suo ruolo dominante nel continente e i Franchi crearono un impero che, oltre all'antica Gallia romana, aveva unito le precedenti trib\u00f9 germaniche occidentali e adottato la religione cristiana.\nIl trattato di Verdun (843) divise l'impero in tre parti: la \"Francia Media\", assegnata a Lotario I, che deteneva anche la corona imperiale, e comprendeva la Lotaringia, la Provenza e il \"Regnum Italicorum\"; il \"Regnum Francorum\", assegnato a Carlo il Calvo, corrispondente all'incirca al territorio dell'attuale Francia che si trova ad occidente delle valli della Mosella e del Rodano; il \"Regnum Teutonicorum\", corrispondente all'incirca alla Germania Occidentale e al nord della Svizzera, diviso in ducati: di Svevia (o di Alemannia), di Sassonia e di Baviera.\nA partire dal Regno dei Franchi Orientali e dal Regno d'Italia si svilupp\u00f2 il Sacro Romano Impero, che mirava ad essere il successore dell'Impero romano d'Occidente, in quanto entit\u00e0 politica di carattere universale e cattolica.\nNella Scandinavia le trib\u00f9 germaniche settentrionali entrarono nell'epoca vichinga, colpendo l'Europa intera con il commercio e con le loro razzie. Alcune ex trib\u00f9 germaniche orientali si erano trasferite all'interno dell'Impero di Roma e si erano integrate con la popolazione romana, venendo assimilate: la loro cultura cess\u00f2 di esistere. Allo stesso tempo emersero gli stati Slavi e divennero dominanti in Europa orientale e nella maggior parte dell'Europa centrale; nell'833 si form\u00f2 la Grande Moravia, nell'882 la Rus' di Kiev e nel 962 il Ducato di Polonia, che adottarono tutti il cristianesimo.\nNel 983 gli Slavi Polabi della Marca dei Billunghi e della Marca del Nord, che si estendevano dal fiume Elba alla riva del Baltico, si ribellarono al potere politico e alla missione cristiana dell'Impero. Nonostante l'indipendenza appena ottenuta le trib\u00f9 venede degli Obodriti, dei Rani, dei Veleti e degli Evelli furono presto di fronte a guerre intestine cos\u00ec come alle razzie del neo-costituito stato Piast (antica Polonia) in espansione ad est, della Danimarca a nord e dell'Impero, desideroso di ristabilire le Marche, a occidente.\nGermania: impero e frammentazione.\nOttone I, re di Germania dal 936 e re d'Italia dal 951, govern\u00f2 sui due terzi dell'ex Impero carolingio, esclusa la Francia centroccidentale. Vincitore di Slavi e Ungari e difensore del mondo cristiano, dal 962 fu imperatore del Sacro romano impero, una fragile costruzione politica la cui autorit\u00e0 si reggeva sul consenso dei ducati germanici.\nPer sottrarsi al potere dei duchi, Corrado II decise di riconoscere l'ereditariet\u00e0 dei piccoli feudi.\nTra l'XI e il XII secolo gli imperatori si contesero col papato il primato sulle nomine religiose dei vescovi-conti. I grandi feudatari si schierarono con il Papa e l'imperatore Enrico V rinunci\u00f2 alle investiture firmando nel 1122 il concordato di Worms, che sanc\u00ec anche la separazione tra la sfera d'influenza della Chiesa e quella dello Stato. Federico I Hohenstaufen, detto Barbarossa (1152-1190), ristabil\u00ec l'autorit\u00e0 imperiale in Germania, mentre in Italia il suo potere incontr\u00f2 la ferma opposizione dei comuni.\nFra il 1250 e il 1400 l'Impero divenne una forza politico-militare regionale essenzialmente tedesca. L'imperatore, nominato dai principi elettori, curava quasi esclusivamente i propri interessi personali.\nA partire dal 1437 la casa degli Asburgo attu\u00f2 una politica di accentramento ponendo le basi della futura potenza.\nUn fenomeno particolare, che segn\u00f2 la storia nei secoli seguenti fino all'et\u00e0 moderna, fu l'avanzata dei tedeschi verso est. Il mosaico linguistico che caratterizzava tutta l'Europa centro-orientale fu il risultato delle migrazioni tedesche e della resistenza opposta dalle popolazioni slave alla germanizzazione.\nI Cavalieri Portaspada.\nIl canonico Albert von Appeldern, vescovo di Riga dal 1199 al 1229, raccolse un esercito crociato, fond\u00f2 Riga nel 1201 e cre\u00f2 l'Ordine dei Cavalieri Portaspada (croce rossa su manto bianco).\nFino al 1230 l'Ordine assoggett\u00f2 la Livonia e la Curlandia; la nobilt\u00e0 fece conquiste territoriali; vennero fondate citt\u00e0 e vescovati tedeschi, ma non ci fu traccia di colonizzazione rurale. Dopo la sconfitta presso Bauska (1236) subita ad opera dei Lituani e dei Semgalli, l'Ordine dei Portaspada si fuse con l'Ordine Teutonico il 12 maggio 1237.\nL'Ordine Teutonico.\nL'ordine dei Cavalieri Teutonici, nato in Palestina nel XII secolo per assistere crociati e pellegrini di nazione germanica, una volta cadute le ultime piazzaforte cristiane in Terrasanta indirizz\u00f2 la propria attivit\u00e0 verso l'Europa nord-orientale all'inizio del Duecento. I Cavalieri Teutonici si trasferirono in massa sul Baltico e avviarono un programma di conquiste che, nel giro di un secolo, li port\u00f2 a sottomettere un vastissimo territorio. Gli abitanti pagani vennero convertiti o sterminati e si organizz\u00f2 l'immigrazione in massa di contadini tedeschi.\nNel 1226 il duca Corrado di Masovia chiese aiuto all'Ordine contro i Borussi e cedette in cambio la Terra di Kulm. La Terra di Kulm costitu\u00ec la base dello Stato Monastico dei Cavalieri Teutonici e la sua successiva conquista della Prussia orientale, segnando l'inizio della \"Drang nach Osten\" tedesca. Sempre nel 1226, il Gran Maestro Hermann von Salza (Ermanno di Salza) ricevette da Federico II di Svevia con la Bolla d'Oro di Rimini la Prussia come territorio dell'Ordine; nel 1231 i Cavalieri fondarono sulla Vistola la citt\u00e0 di Toru\u0144 (in tedesco \"Thorn\"). Nel 1234 l'Ordine e il suo territorio vennero posti sotto la protezione del papa.\nNegli anni trenta del Duecento, subito dopo l'annessione di Kulm, l'Ordine diede un forte impulso alla colonizzazione tedesca della Prussia Orientale (Marienwerder, Elbing ecc.), portando il cattolicesimo sempre pi\u00f9 a Oriente. In quegli stessi anni passarono definitivamente sotto il loro controllo parte della Livonia e della Lituania.\nDopo la fusione con i Cavalieri Portaspada (1237), l'ordine continu\u00f2 le conquiste nelle epoche successive, e provvide anche a liberare il Baltico dalle scorrerie dei pirati.\nSperando che le invasioni svedesi e mongole avessero minato la potenza degli Stati russi, i Cavalieri teutonici attaccarono la vicina Repubblica di Novgorod e occuparono Pskov (in tedesco \"Pleskau\"), Izborsk e Koporye nell'autunno del 1240. Quando minacciarono la stessa Novgorod, cittadini richiamarono in citt\u00e0 il ventenne Principe Aleksandr Nevskij, che avevano confinato a Pereslavl l'anno precedente. Durante la campagna del 1241, Alexander riusc\u00ec a riconquistare Pskov e Koporye dai crociati. Avendo udito che gli invasori germanici avevano bruciato sul rogo dei bambini, Alexander rispose tenendo in ostaggio dei cavalieri e impiccando alcuni Voti (popolo locale alleato dei Teutonici) e dei fanti estoni. Nella primavera del 1242, i Cavalieri teutonici annientarono un distaccamento in ricognizione dell'esercito cittadino di Novgorod circa 20\u00a0km a sud della fortezza di Dorpat (Tartu). Pensando di ottenere una facile vittoria, condotti dal Vescovo Principe Hermann von Buxh\u00f6vden del Vescovato di Dorpat, i cavalieri e le loro truppe ausiliarie composte da Estoni Ugauni incontrarono le forze di Alexander presso lo stretto passaggio che collega la parte settentrionale e meridionale (detta Lago di Pskov) del Lago dei Ciudi, il 5 aprile 1242, ma l'attacco verso termin\u00f2 infelicemente con la battaglia del Lago Peipus. La sconfitta dei Teutoni segn\u00f2 una battuta di arresto nella loro espansione verso est.\nLa conquista di K\u00f6nigsberg (1255), sar\u00e0 seguita nei decenni immediatamente successivi dall'occupazione dell'intera Prussia Orientale e di ampie zone della Pomerania.\nRepressa un'insurrezione dei prussiani nel 1260, i Cavalieri, gi\u00e0 famosi per i metodi brutali con cui imponevano la conversione al cristianesimo, procedettero a un largo sterminio dei popoli baltici, per lo pi\u00f9 rimpiazzati da coloni tedeschi.\nNel 1283 si concluse la conquista e l'evangelizzazione della Prussia. Nel 1309 venne acquistata la Pomerelia a spese dei Polacchi e in quello stesso anno l'Ordine trasfer\u00ec la sua capitale a Marienburg, nei pressi della citt\u00e0 di Danzica (\"Danzig\").\nCon la creazione dello Stato Monastico dell'Ordine Teutonico, lungo la costa sud-orientale del Mar Baltico, gli insediamenti tedeschi accelerarono. Queste zone, centrate attorno a Danzica e K\u00f6nigsberg, rimasero una delle pi\u00f9 grandi zone di insediamento tedesco al di fuori del Sacro Romano Impero e solo nel 1871 furono incluse nell'Impero Tedesco come Prussia Orientale e Prussia Occidentale.\nNel 1346 l'Ordine acquist\u00f2 l'Estonia dalla Danimarca.\nWinrich von Kniprode (1351-1382) port\u00f2 l'Ordine al suo massimo splendore. Nel 1370 vennero sconfitti i Lituani presso Rudau: inizi\u00f2 una colonizzazione sistematica, con la fondazione di oltre 1.400 villaggi. Le nuove citt\u00e0 (in forza dei privilegi statuari di Kulm) entrarono, con i loro empori, a far parte dell'Hansa cosicch\u00e9 l'Ordine, che esercitava un proprio commercio (cereali, legno, ambra), venne a trovarsi in concorrenza con esse; iniziarono i contrasti con la nobilt\u00e0 terriera che pretendeva una partecipazione alle decisioni politiche.\nNel 1398 la regina di Svezia cedette Gotland all'Ordine Teutonico, suo alleato; \nCorrado di Jungingen, venticinquesimo Gran Maestro dell'Ordine (1393-1407), conquist\u00f2 l'isola nel 1398 e, per garantire la sicurezza dei traffici marittimi nel Baltico, scacci\u00f2 definitivamente i cosiddetti \"Vitalienbr\u00fcder\", una temibile consorteria di pirati, distruggendo Visby.\nLa massima espansione dell'Ordine si ebbe con gli acquisti della Neumark nel 1402 e della Samogizia nel 1404.\nIl 15 luglio del 1410 l'Ordine sub\u00ec una memorabile sconfitta a Tannenberg, in Prussia orientale, ad opera di polacchi e lituani: da allora inizi\u00f2 un rapido processo di decadenza, culminato con il trattato di Toru\u0144 (1466). Con tale accordo l'Ordine teutonico riusc\u00ec a mantenere sotto il suo controllo i soli territori prussiani dovendo per\u00f2 riconoscere la sovranit\u00e0 nominale del re di Polonia su di essi.\nNel 1525 Alberto di Brandeburgo, gran maestro dal 1511, ader\u00ec alla Riforma ed attu\u00f2 la secolarizzazione dei beni dell'Ordine: col trattato di Cracovia venne riconosciuto duca ereditario di Prussia, la quale pass\u00f2 cos\u00ec alla casa di Hohenzollern mettendo fine allo Stato Teutonico. Dopo tre secoli l'Ordine Teutonico perdeva la sua sovranit\u00e0: al suo gran maestro restava la dignit\u00e0 di principe imperiale. Tuttavia all'ordine rimasero numerosi feudi imperiali e propriet\u00e0 in Germania.\nL'Ostsiedlung.\nFu nel Medioevo che avvenne la migrazione verso est dei tedeschi chiamata anche \"Ostsiedlung\". I tedeschi, partendo dalla moderna Germania occidentale e centrale, fondarono insediamenti nelle regioni meno popolate dell'Europa centro-orientale e orientale, precedentemente abitate da balti, romeni, ungheresi e slavi. Il territorio interessato si estendeva all'incirca dalla moderna Estonia alla moderna Slovenia, e verso est in Transilvania (in tedesco \"Siebenb\u00fcrgen\").\nLa spinta demografica delle popolazioni germaniche durante l'alto Medioevo, causando movimenti demografici da Renania, Fiandre e Sassonia, territori del Sacro Romano Impero, si indirizz\u00f2 verso regioni fra i fiumi Elba e Saale, il Baltico e Polonia, abitati da popoli slavi e baltici. Questi movimenti, sostenuti dalla nobilt\u00e0 di Germania e Polonia, i re polacchi, duchi e dalle autorit\u00e0 ecclesiastiche medioevali, furono effettuati soprattutto a spese dei gruppi etnici di religione non cristiana dell'area baltica stessa (vedi Crociate del nord).\nL'espansione delle popolazioni germaniche verso est fu spesso anche violenta. Inizialmente, i Venedi venivano distrutti o assimilati da una marea di migranti. Nel XII secolo, l'indebolimento dei re polacchi consent\u00ec la creazione di marche, di distretti militari di confine, del Brandeburgo e del Meclemburgo..\nIl futuro stato nazionale tedesco, la Prussia, affonda le sue radici proprio in questi spostamenti di popolazioni germaniche verso est. Verso la fine del Medio Evo, i Cavalieri Teutonici avevano convertito e posto sotto il proprio controllo la maggior parte delle coste baltiche meridionali, cos\u00ec da formare una frontiera pi\u00f9 o meno stabile tra la Prussia ed il regno cattolico della Polonia, per essere poi sconfitti dall'esercito polacco nel 1410 e nel 1466, perdendo i territori a favore della formazione di un feudo polacco. L'Estonia e la Livonia furono successivamente conquistate prima dal Regno di Danimarca, poi dall'Impero svedese ed infine dall'Impero russo.\nNel XIV secolo il processo di colonizzazione sub\u00ec un arresto a causa della peste, terminando con la sconfitta dei cavalieri teutonici. Inoltre, quasi tutti i territori arabili erano gi\u00e0 abitati.\nNel XVIII secolo alcuni autori nazionalisti tedeschi cominciano ad utilizzare il termine \"Drang nach Osten\" (\"spinta verso l'est\") per giustificare l'espansione verso l'Europa orientale, termine poi ripreso diffusamente in ambito geopolitico e nazionalsocialista.\nL'espansione tedesca a est.\nL'imperatore Lotario di Supplimburgo diede nuovo impulso all'espansione verso est. Intenti missionari e considerazioni politiche indussero l'imperatore a insediare nei territori dell'Est, quali portatori della politica orientale, feudatari tedeschi:\nEnrico il Leone sottomise il principe degli Abodriti Pribislavo (1167), costrinse i duchi di Pomerania a riconoscere la sua sovranit\u00e0, ma perdette i territori dell'Est nel processo (1178-1180) davanti al palatino e al tribunale dei principi.\nDal 1250 ebbe inizio una nuova colonizzazione a est che part\u00ec dalle vecchie colonie. Il re Ottocaro II di Boemia fond\u00f2 nel suo regno pi\u00f9 di 60 citt\u00e0 tedesche.\nNel XIV secolo fin\u00ec l'espansione a est a causa della mancanza di uomini per la colonizzazione: la popolazione rurale emigr\u00f2 nelle citt\u00e0 e scomparvero i villaggi.\nLo sviluppo rurale.\nLa ripresa dell'agricoltura che ebbe inizio nell'XI secolo, per cui in Germania si dissodarono e si bonificarono nuove terre, fu resa possibile dal sistema della rotazione triennale (alternanza di raccolti invernali, raccolti estivi e maggese), diffusosi nelle regioni settentrionali della Francia. Tale sistema comport\u00f2 un aumento della cerealicoltura e della coltura intensiva rispetto al sistema della rotazione biennale. Si ebbe anche un miglioramento della tecnica agricola, con il perfezionamento dell'aratro e dell'erpice (ora di ferro), l'acquisto per la falce della sua forma attuale, la diffusione del correggiato, la macinazione del frumento con mulini ad acqua (dal XII secolo con mulini a vento). Il cavallo sostitu\u00ec il bue come animale da tiro. La coltura intensiva delle terre determin\u00f2 una maggiore offerta di derrate alimentari.\nAll'aumento delle colture per unit\u00e0 di superficie, si aggiunse un aumento assoluto del totale delle terre coltivate, soprattutto attraverso l'abbattimento delle foreste. L'estensione di questo incremento differ\u00ec nelle varie regioni: mentre per esempio in Polonia l'area delle terre arabili raddoppi\u00f2 (passando dal 16% della superficie totale all'inizio dell'XI secolo al 30% nel XVI, con il massimo tasso di crescita registratosi nel XIV secolo), l'area delle terre arabili aument\u00f2 da 7 a 20 volte in molte regioni della Slesia durante l\"Ostsiedlung\".\nCome conseguenza, si verific\u00f2 un eccezionale incremento delle nascite e, in generale, l'aumento di tutta la popolazione: se nel XII secolo la Germania raggiunse il numero di abitanti della Francia, prima molto pi\u00f9 popolata, ci\u00f2 si dovette soprattutto allo sviluppo demografico delle regioni tedesche orientali. Durante il XII e il XIII secolo, la densit\u00e0 di popolazione aument\u00f2, per esempio, da 2 a 20-25 abitanti per chilometro quadrato nella zona dell'attuale Sassonia, da 6 a 14 in Boemia e da 5 a 8,5 in Polonia (30 nella regione di Cracovia). L'aumento fu dovuto dall'afflusso di coloni da un lato, e da un aumento nelle popolazioni indigene dopo la colonizzazione dall'altro: l'insediamento \u00e8 stato il motivo principale per l'aumento ad esempio nelle aree ad est dell'Oder, nel Ducato di Pomerania, nella Grande Polonia occidentale, nella Slesia, in Austria, in Moravia, Prussia e nella Transilvania (\"Siebenb\u00fcrgen\"), mentre nella maggior parte dell'Europa centrale e orientale fu la popolazione indigena ad essere responsabile della crescita. Al contrario dell'Europa occidentale, questo aumento della popolazione fu in gran parte risparmiato dalla pandemia di peste nera del XIV secolo.\nI villaggi si ingrandirono e si infittirono, assumendo la forma di agglomerati compatti; anche le citt\u00e0 aumentarono di numero e di estensione e intensificarono la loro vita economica: tra le prime conseguenze della maggiore importanza dei centri urbani, un forte aumento dei prezzi dei prodotti agricoli. Feudatari tedeschi e principi slavi, nonch\u00e9 i nobili locali e l'alto clero, favorirono l'insediamento di coloni tedeschi in Pomerania, Polonia, Slesia, Boemia, Moravia e Meclemburgo, tutte regioni destinate grazie a ci\u00f2 a un grande sviluppo agricolo. Gli antichi confini orientali vennero largamente oltrepassati: superata la linea Elba-Saale-B\u00f6hmerwald, l'emigrazione si spinse in direzione est e nord-est penetrando in profondit\u00e0.\nLarga parte ebbero in questa espansione colonizzatrice gli Ordini religiosi, tra cui Agostiniani, Premonstratensi e Cistercensi. Un ruolo decisivo fu svolto dagli Ordini cavallereschi (soprattutto dai cavalieri dell'Ordine Teutonico), con la fondazione di ospedali, istituti di beneficenza ecc. e con l'impianto di un'ordinata amministrazione.\nLo sviluppo urbano.\nNelle zone slave, citt\u00e0-insediamento esistevano gi\u00e0 prima della Ostsiedlung, con aree adibite a mercato per gli artigiani ed i commercianti. Di solito il mercato slavo era un'area aperta, con pochi edifici permanentemente abitati e con, dopo la cristianizzazione, una chiesa. Queste aree adibite a mercato erano molto vicine le une alle altre, ma non all'interno dei villaggi o dei castelli fortificati. I Principi locali avevano il monopolio del commercio ed i mercanti stranieri (soprattutto tedeschi ed ebrei, ma anche italiani e altri), che arrivavano al mercato con i loro carri pagavano il Principe proprietario del mercato. Questo sistema era iniziato nel X secolo nella Francia orientale e continu\u00f2 nelle regioni slave fino all'Ostsiedlung, mentre in Occidente si era gi\u00e0 trasformato in un sistema dove il monopolio di alcuni mestieri erano passati alle corporazioni in cambio di una tassa pagata al Principe.\nQuesto tipo di citt\u00e0 venne introdotto nell'est durante l'Ostsiedlung. I governanti locali (Principi e monasteri) concedevano terre e privilegi per aumentare la densit\u00e0 delle citt\u00e0 nei loro regni, poich\u00e9 si pensava con questo di accelerare la crescita economica e la prosperit\u00e0. Durante la creazione di una citt\u00e0, il reddito del sovrano veniva assicurato dalla vendita dei monopoli ai mercanti. Una volta che la citt\u00e0 era stata istituita e iniziava a fiorire, il governatore ricavava nuovo reddito dalle tasse.\nTra le grandi citt\u00e0 si ricordano Stettino (\"Stettin\"), raggiunse i 9.000 abitanti e aveva diversi templi, Cracovia (\"Krakau\"), che fu la capitale della Polonia durante la dinastia Piast, e Breslavia (\"Breslau\"), che era gi\u00e0 esistente con un'ampia amministrazione statale e presenza della chiesa. In Polonia le maggiori citt\u00e0 come Cracovia, Gniezno (\"Gnesen\"), Breslavia e Wolin (\"Wollin\") avevano in media una popolazione di 4.000-5.000 abitanti ciascuna all'inizio del XII secolo. Le teorie precedenti secondo le quali lo sviluppo urbano fu portato in aree quali la Pomerania, il Meclemburgo o in Polonia dai tedeschi durante la Ostsiedlung vengono ora scartate, e gli studi dimostrano che le citt\u00e0 esisteva molto prima dell'arrivo di tutti i coloni tedeschi e dei migranti polacchi e di altre nazionalit\u00e0.\nLe nuove citt\u00e0 non sempre venivano costruite vicino ad un preesistente castrum, ma venivano fondate anche in aree precedentemente non insediate. Esempi per le citt\u00e0 costruite vicino ad un preesistente castrum sono Brandeburgo sulla Havel, Cracovia, Breslavia ed Opole (\"Oppeln\"); esempi di citt\u00e0 fondate in aree non ancora insediate sono Francoforte sull'Oder, Neubrandenburg, Varsavia (\"Warschau\") e \u010cesk\u00e9 Bud\u011bjovice (\"B\u00f6hmisch Budweis\").\nI privilegi concessi alle citt\u00e0 erano simili, a volte con piccole modifiche, alla legge di Lubecca, alla legge di Magdeburgo, alla legge di Norimberga, ed alla legge di Iglau. Oltre alle leggi basilari, esistevano numerose leggi minori.\nMolte citt\u00e0 iniziarono a curare i propri interessi molto di pi\u00f9 di quelli del governatore locale, sino a guadagnare la totale indipendenza economica e militare. Molte di loro si unirono alla Lega Anseatica.\nLo stanziamento.\nAnche se la stragrande maggioranza dei coloni erano considerati \"tedeschi\", questo termine va preso nel suo significato medievale, cos\u00ec che oggi la maggioranza dei coloni non sarebbero pi\u00f9 considerati \"tedeschi\" ma austriaci, olandesi e fiamminghi. In misura minore, i coloni furono anche Danesi, Scozzesi o Venedi locali.\nI coloni migrarono da ovest ad est; a sud-est erano quasi sempre tedeschi del sud (Bavari, Svevi), mentre nel nord-est si insediarono prevalentemente Fiamminghi, Olandesi e Sassoni.\nLo stanziamento avvenne:\nOltre alle Marche che erano adiacenti all'Impero, l'insediamento tedesco si verific\u00f2 anche nelle zone pi\u00f9 lontane, come i Carpazi, la Transilvania, e lungo il Golfo di Riga. L'influenza culturale e linguistica tedesca, in alcune di queste regioni, \u00e8 durata fino ad oggi. I governanti di Ungheria, Boemia, Slesia, Pomerania, Meclemburgo e della Polonia incoraggiarono l'insediamento tedesco per promuovere lo sviluppo delle porzioni meno popolate, e invitarono le popolazioni motivate che volevano coltivarle. I Sassoni di Transilvania ed i Tedeschi del Baltico furono tra quelli che si organizzarono corporativamente ed ottennero privilegi.\nConseguenze.\nL'espansione a est ebbe come conseguenza una pacifica penetrazione culturale nelle regioni orientali: la popolazione slava non venne assoggettata o sterminata (secondo le esortazioni di Bernardo di Chiaravalle). Si ebbe pertanto una coesistenza di Slavi e tedeschi, ma con la germanizzazione di vasti territori tra l'Elba-Saale e l'Oder.\nAument\u00f2 inoltre la popolazione: la produzione alimentare quintuplic\u00f2.\nIl commercio, che fino al XII secolo era esercitato da Slavi e Scandinavi (Haithabu-Schleswig), pass\u00f2 gradatamente nelle mani dei tedeschi che disponevano di navi a vela pi\u00f9 veloci e di maggior capienza. Da Lubecca (citt\u00e0 libera dal 1226) le Compagnie commerciali estesero i loro traffici fino al Mare del Nord.\nVennero infine introdotte forme politiche, economiche e giuridiche occidentali.\nL'assimilazione.\nLa colonizzazione fu il pretesto per il processo di assimilazione, che and\u00f2 avanti per secoli. L'assimilazione si verific\u00f2 da entrambi i lati: a seconda della regione, sia i tedeschi che popolazione locale sono stati assimilati.\nAssimilazione dei tedeschi.\nIl processo di polonizzazione dei tedeschi, che dal XIII secolo si stabilirono in citt\u00e0 polacche come Cracovia (\"Krakau\") e Pozna\u0144 (\"Posen\") dur\u00f2 circa due secoli. I Sorbi, nel corso del tempo, assimilarono i coloni tedeschi, ma altri Sorbi furono assimilati dai tedeschi circostanti. Molte citt\u00e0 dell'est europeo furono un crogiolo multietnico.\nAssimilazione dei Venedi.\nAnche se in molte zone la densit\u00e0 di popolazione slava non era molto elevata rispetto a quella dell'Impero ed era ulteriormente diminuita durante le guerre dal X al XII secolo, alcune aree erano ancora popolate esclusivamente dai Venedi.\nCi furono anche casi in cui i Venedi furono cacciati, al fine di ricostruire il villaggio con i coloni. In questi casi il nuovo villaggio avrebbe comunque mantenuto il suo vecchio nome slavo. Ad esempio, nel caso del villaggio \"B\u00f6belin\" nel Meclemburgo \u00e8 documentato che i precedenti abitanti Venedi invasero ripetutamente il loro ex paese per ostacolare il reinsediamento.\nEppure la discriminazione dei Venedi non deve essere scambiata con il concetto generale di Ostsiedlung. Piuttosto, i Venedi locali erano soggetti ad un diverso livello di tassazione e quindi non pi\u00f9 proficuo per i nuovi coloni. I Venedi parteciparono anche allo sviluppo del territorio da parte di coloni tedeschi ed i nuovi coloni non furono attratti per la loro appartenenza etnica, un concetto sconosciuto nel Medioevo, ma per la loro manodopera e l'esperienza tecnica nel campo dell'agricoltura. Anche se la maggioranza dei coloni erano tedeschi (Franchi e Bavari nel Sud, Sassoni e Fiamminghi nel Nord), anche i Venedi ed altri parteciparono all'insediamento.\nNel tempo, la maggior parte dei Venedi fu gradualmente germanizzata. Tuttavia, in zone rurali isolate, dove i Venedi erano una parte considerevole della popolazione, continuarono ad usare la lingua slava e conservarono gli elementi della cultura locale Veneda nonostante un forte afflusso tedesco. Questi erano i Polabi della Landa di Luneburgo (bassa Sassonia), gli Slovinzi e i Casciubi della Pomerania Orientale ed i Sorabi della Lusazia.\nToponimi.\nNei casi in cui i tedeschi si stabilivano ed ampliavano un insediamento slavo gi\u00e0 esistente, mantenevano il nome slavo, o lo traducevano, o lo rinominavano o gli assegnavano un nome misto tedesco-slavo. Nella maggior parte dei casi venne mantenuto il nome slavo. A volte i Venedi continuarono a vivere in una piccola parte distinta del villaggio, la \"Kiez\".\nQuando i tedeschi fondavano un villaggio nei pressi di un insediamento slavo, il nuovo insediamento prendeva il nome dal vicino insediamento slavo e raramente veniva assegnato un nuovo nome. La colonia tedesca e quella slava si distinguevano per gli attributi \"Deutsch-\" per quella tedesca e \"Wendisch-\" per quella slava, o \"Klein-\" (piccolo) per il vecchio villaggio e \"Gro\u00df-\" (grande) per il nuovo.\nSe il villaggio tedesco veniva fondato senza alcun insediamento slavo nelle vicinanze, il nome poteva essere sia tedesco, o il toponimo slavo della zona, o misto.\nNei casi in cui furono introdotti nomi tedeschi, di solito terminavano con \"-dorf\" o \"-hagen\" nel nord o \"-rode\" e \"-hain\" nel sud. Spesso erano il nome del \"Lokator\" della regione da cui provenivano i coloni a dare il nome al villaggio.\nVisto che i nomi slavi vennero utilizzati per insediamenti di nuova costituzione o per l'ampliamento di precedenti, un gran numero (in molte zone anche la maggioranza) di citt\u00e0 e villaggi nella Germania orientale e nei territori orientali dell'antico Impero Tedesco hanno nomi con radici slave. I pi\u00f9 evidenti sono i nomi che terminano con \"-ow\", \"-witz\" e \"-in\", ad esempio \"Berlin\". In caso di territori orientali della Germania passati alla Polonia dopo il 1945, questi nomi sono stati polonizzati o sostituiti da nuovi nomi polacchi o russi.\nPoich\u00e9 in Germania i cognomi vennero utilizzati soltanto dopo l'inizio dell'Ostsiedlung, molti cognomi tedeschi derivano dal villaggio o dalla citt\u00e0 natale di un antenato, e molti cognomi sono infatti toponimi Venedi germanizzati.\nMarche e regioni interessate dall'Ostsiedlung.\nMarca Sassone Esterna.\nLa Marca Sassone Esterna (Nordalbingia), occupava il territorio compreso tra Hedeby e la fortezza danese Danevirke a nord e il fiume Eider a sud; era parte dell'Impero durante il regno di Carlo Magno. Il confine \u00e8 stato successivamente fissato al fiume Eider.\nMarca orientale sassone.\nMentre i Franchi nel IX secolo avevano gi\u00e0 stabilito la Marca Sorabica ad est del fiume Saale, il re Ottone I design\u00f2 una zona molto pi\u00f9 vasta della Marca Orientale Sassone nel 937, che comprendeva all'incirca il territorio tra i fiumi Elba, Oder e Peene. Prendendo il nome dal Margravio Gero I, \u00e8 indicata anche come Marca Geronis. Alla morte di Gero I, avvenuta 965, venne divisa in piccoli distretti: la Marca del Nord, la Marca della Lusazia, la Marca di Mei\u00dfen e la Marca di Zeitz.\nNella Marca si erano insediate diverse trib\u00f9 slave occidentali, le pi\u00f9 importanti delle quali erano gli Slavi Polabi nel nord e gli Slavi Sorabi nel sud.\nMarca dei Billunghi e la Marca del Nord.\nLa Marca dei Billunghi fu costituita contemporaneamente alla Marca Orientale dal Re sassone Ottone I nel 936. Comprendeva le aree a sud del Mar Baltico non incluse nella Marca Orientale ed era sotto il governo di Hermann Billung.\nLa zona era abitata dagli Obodriti ad occidente, dai Rani nel nord-est e dalla trib\u00f9 Slava dei Polabi nel sud est.\nA causa della grande rivolta slava del 983, la Marca dei Billunghi e la marca del Nord furono perse dall'Impero, ad eccezione di una piccola area occidentale. Nella breve esistenza di queste Marche non venne stabilito nessun insediamento sassone di particolare importanza.\nFurono compiuti vari sforzi per ristabilire la legge sassone in questi territori, i pi\u00f9 importanti dei quali furono l'incursione a Rethra nel 1068 e la crociata contro i Venedi nel 1147. Inoltre, ci furono diverse campagne militari dei Piast (Polonia) e della Danimarca rispettivamente nella parte orientale e settentrionale del territorio. Fino alla sconfitta finale degli Slavi, avvenuta nel XII secolo, non ebbe luogo alcuna Ostsiedlung.\nLa Marca del Nord venne in parte ristabilita come Marca del Brandeburgo nel corso dei secoli successivi.\nNella battaglia di Verchen del 1164 l'ultimo esercito degli Obodriti fu sconfitto dal duca sassone Enrico il Leone e nel 1168 i Rani furono sconfitti dai Danesi. Il Meclemburgo, la Pomerania e R\u00fcgen ormai erano sotto la sovranit\u00e0 danese e tedesca, come feudi governati da dinastie locali di origine slava. Questi duchi chiamarono insieme signori e coloni tedeschi, adottarono la legge tedesca e la lingua basso-tedesca. Questa \u00e8 anche chiamata la \"Seconda Ostsiedlung\", a causa dell'intervallo di circa due secoli dalla precedente.\nMeclemburgo, Principato di R\u00fcgen e Pomerania.\nDopo la sconfitta di Enrico il Leone, il Meclemburgo e la Pomerania vennero trasformati da feudi sassoni in parti dirette del Sacro Romano Impero dall'Imperatore Federico I Barbarossa, mentre il ducato di R\u00fcgen era ancora danese. Nel corso del successivo mezzo secolo, l'Impero e la Danimarca lottarono per la sovranit\u00e0 su Meclemburgo, R\u00fcgen e Pomerania; la maggior parte di questi territori fin\u00ec alla Danimarca. Inoltre, i piccoli nobili locali utilizzarono le truppe per ampliare i loro territori. Quando la Danimarca perse nella battaglia di Bornhoved nel 1227, il Meclemburgo, la Pomerania e le aree circostanti tornarono nuovamente ad essere controllate dal Sacro Romano Impero.\nNonostante i conflitti di frontiera in corso tra i duchi di Pomerania, Meclemburgo, R\u00fcgen e Brandeburgo, il numero di coloni tedeschi aument\u00f2 rapidamente. Villaggi e fattorie gi\u00e0 esistenti ma disabitati vennero nuovamente reinsediati e vennero fondati nuovi villaggi, soprattutto trasformando i vasti boschi in terreno coltivabile. Grandi e nuove citt\u00e0 tedesche sostituirono i castelli slavi, o ne vennero fondate di nuove in zone prima deserte.\nFurono attratti Tedeschi, specialmente Sassoni, da una bassa tassazione, o dai terreni a buon mercato e dai privilegi. Gli insediamenti furono organizzati da locatori che avevano avuto dai duchi l'incarico di pianificarli ed insediarli, e a loro volta, furono privilegiati ancor pi\u00f9 dei coloni che avevano richiamato.\nL'adozione delle leggi e della cultura tedesca e il grande numero di coloni, nonch\u00e9 la sostituzione dei signori slavi, determin\u00f2 un'organizzazione completamente nuova nella gestione degli insediamenti e dell'agricoltura.\nLa popolazione slava locale partecip\u00f2 solo in parte, e la maggior parte si stabil\u00ec in separati \"villaggi Venedi\", \"strade Venede\" o \"quartieri Venedi\".\nLa maggior parte del Meclemburgo e della Pomerania Occidentale (Vorpommern), la parte settentrionale della Pomerania Orientale (Hinterpommern) e la parte continentale del ducato di R\u00fcgen furono insediate dai tedeschi nel XII e XIII secolo, le altre regioni di R\u00fcgen e della Pomerania Orientale furono insediate circa un secolo dopo. In alcune enclavi, soprattutto in nella Pomerania Orientale, ci fu un minore afflusso di coloni tedeschi, e quindi persistevano minoranze slave, come i Casciubi.\nIn Pomerania l'afflusso di coloni si verific\u00f2 dal 1220 al 1240, su chiamata dei duchi di Pomerania Wartislaw III e Barnim I, cos\u00ec come del Vescovo Cammin Herrmann von der Gleichen. Nello stesso periodo, l'insediamento massiccio cominci\u00f2 nella parte continentale del Principato di R\u00fcgen, mentre l'isola di R\u00fcgen fu insediata solamente nel 1300.\nHohenkrug, vicino a Stettino, fu il primo paese registrato in modo chiaro come tedesco (\"villa teutonicorum\") nel 1173. Allo stesso tempo ci sono notizie di tedeschi nella corte ducale. Insediamenti nei centri urbani \u00e8 probabile che si siano verificati anche prima del 1150; la comunit\u00e0 tedesca di Stettino aveva una propria chiesa (S. Giacomo), eretta nel 1187.\nNel Meclemburgo Orientale, i primi coloni, provenienti dall'Holstein e da Dithmarschen, arrivarono sull'isola di Poel. Dal 1220, l'Ostsiedlung fu coordinata dai cavalieri tedeschi, piuttosto che dal duca slavo. L'insediamento tedesco, nel suo primo periodo, si incentr\u00f2 sulla regione costiera con i suoi boschi e pochi grandi insediamenti slavi. Specialmente verso sud-est del Meclemburgo, gli insediamenti furono stabiliti non solo da basso-tedeschi, ma anche da locatori slavi. Qui, gli slavi locali vennero fortemente coinvolti nel processo di insediamento, quando i tedeschi cominciarono a muoversi dalla seconda met\u00e0 del XIII secolo. I coloni erano originari delle zone ad ovest del Meclemburgo (Holstein, Frisia, Bassa Sassonia, Vestfalia), fatta eccezione per le terre intorno a Burg Stargard, che dal 1236 faceva parte del Margraviato di Brandeburgo e venne insediata da tedeschi provenienti dalla regione Brandenburgiana di Altmark.\nMarca del Brandeburgo.\nAi tempi di Alberto I di Brandeburgo (1134-1170), la Marca del Nord si estendeva dal territorio degli Ascanidi (Anhalt) sino al Margraviato del Brandeburgo e quindi divenne parte dell'Impero.\nNel 1147, Enrico il Leone conquist\u00f2 la Marca dei Billunghi, poi il Meclemburgo e nel 1164 la Pomerania, che si trovava pi\u00f9 a est del Mar Baltico. Nel 1181, Meclemburgo e Pomerania divennero ufficialmente parti del Sacro Romano Impero tedesco.\nDopo la battaglia di Bornh\u00f6ved del 1227, il Brandeburgo si assicur\u00f2 la Pomerania. La presa di potere fu confermata da Federico II che assegn\u00f2 il feudo della Pomerania al margravio del Brandeburgo.\nPolonia.\nDal XII secolo coloni e mercanti tedeschi risposero alla chiamata dei signori polacchi che invitavano i monaci a cristianizzare il territorio della successiva Prima Repubblica Polacca. Colonie tedesche sorsero nei territori delimitati dai fiumi Vistola e Warta.\nNei secoli XVI e XVII, i coloni provenienti dai Paesi Bassi e dalla Frisia, spesso di fede mennonita, fondarono villaggi nella Prussia Reale, lungo il fiume Vistola ed i suoi affluenti, in Cuiavia, Masovia e Grande Polonia. La legge in base alle quali questi villaggi erano organizzati era il diritto olandese o \"Ol\u0119der\", per cui i villaggi vennero chiamati Holendry o Ol\u0119dry. Gli abitanti di questi villaggi venivano chiamati Ol\u0119drzy, indipendentemente dalla loro etnia. In effetti, la stragrande maggioranza dei villaggi Ol\u0119der in Polonia erano insediati dai tedeschi etnici, di solito luterani, che parlavano un antico dialetto tedesco chiamato Plautdietsch.\nContemporaneamente alla metamorfosi dello Stato polacco e della sua sovranit\u00e0, avvenne un impoverimento economico e sociale del paese. Perseguitati dalla guerra civile e dalle invasioni straniere, come quella dei Mongoli nel 1241, i piccoli principati si indebolirono e si spopolarono. I redditi dei Principi cominciarono a diminuire sostanzialmente. Ci\u00f2 port\u00f2 ad adottare misure per incoraggiare l'immigrazione da paesi stranieri. Un gran numero di contadini tedeschi, che durante l'interregno seguito alla morte dell'Imperatore Federico II avevano sofferto per l'oppressione dei loro signori, furono indotti a stabilirsi in Polonia, con condizioni molto favorevoli. L'immigrazione tedesca in Polonia era iniziata spontaneamente in un periodo precedente, verso la fine dell'XI secolo, a causa della sovrappopolazione nelle province centrali dell'Impero. Ora il movimento migratorio si intensificava.\nI nuovi insediamenti tedeschi in Polonia sorsero lungo l'ampia fascia che era stata devastata dai Mongoli nel 1241: un lembo di terra che comprendeva la Galizia e la Slesia Meridionale. Prima dell'invasione mongola queste due province erano fortemente consolidate ed altamente sviluppate. Attraversate dalle strade commerciali per l'Oriente ed il Levante, per il Baltico e l'ovest dell'Europa. Cracovia e Breslavia (\"Breslau\") erano grandi e prospere citt\u00e0. Alcuni storici, soprattutto quelli che sottolineano l'importanza degli insediamenti tedeschi, sostengono che, dopo la ritirata dei mongoli, il paese era in rovina e la popolazione era fuggita o era stata sterminata. Lo storico tedesco Walter de Gruyter ha affermato che la maggioranza dei cittadini delle citt\u00e0 polacche e boeme era di origine tedesca. Altri minimizzano l'effetto della colonizzazione tedesca, sottolineando che la distruzione mongola era limitata principalmente alla Piccola Polonia. In realt\u00e0 molti polacchi fuggirono a nord e contribuirono a colonizzare le zone scarsamente abitate e le foreste a est della Vistola in Mazovia.\nSulla scia dei mongoli che si allontanavano, arrivavano i tedeschi. Ai nuovi coloni fu risparmiato il duro lavoro dei pionieri, visto che il suolo che andavano ad occupare era stato usato per secoli come terreno seminativo. Non ci fu alcun bisogno di disboscamento o di colonizzare un deserto. In poche parole, i tedeschi erano stati invitati ad insediare territori che erano gi\u00e0 stato abitati.\nCome in Boemia, la maggioranza dei cittadini delle citt\u00e0 polacche erano inizialmente tedeschi. Nel 1257 il decreto di fondazione di Cracovia, rilasciato da Boleslao V il Casto, era alquanto insolito, visto che escludeva esplicitamente la popolazione locale.\nSpesso le citt\u00e0 dell'Ostsiedlung erano fondate in prossimit\u00e0 di una fortezza preesistente, come \u00e8 avvenuto per esempio con Pozna\u0144 (\"Posen\") e Cracovia.\nPomerelia.\nIn Pomerelia, l'Ostsiedlung \u00e8 stata avviata dai duchi Pomereliani e si incentr\u00f2 sulle citt\u00e0, mentre la gran parte della campagna rimase slava (Casciubi). Un'eccezione erano gli insediamenti tedeschi del delta della Vistola (i tedeschi della Vistola), delle regioni costiere e della valle della Vistola.\nMestwin II di Pomerelia nel 1271 chiam\u00f2 gli abitanti della citt\u00e0 di Danzica (Gdansk) come \"burgensibus theutonicis fidelibus\" (fedeli borghesi tedeschi).\nI coloni provenivano da zone come Holstein, Paesi Bassi, Fiandre, Bassa Sassonia, Vestfalia e Meclemburgo, ma alcuni anche dalla Turingia.\nSlesia.\nNel XII secolo la Slesia divent\u00f2 un'area di destinazione per i tedeschi cattolici nella colonizzazione dell'est. La colonizzazione venne avviata da Enrico I Piast, duca della Slesia.\nA seguito delle numerose divisioni di eredit\u00e0 da parte della dinastia dei Piast, dal Ducato di Slesia si stacc\u00f2 l'Alta Slesia (Ducato di Ratibor), delimitata a sinistra dal fiume Oder ed a destra dal fiume Stober.\nDall'inizio del XIV secolo, la dinastia polacco-slesiana dei Piast (Ladislao di Opole), richiam\u00f2 coloni tedeschi sul territorio, che nei decenni successivi fondarono pi\u00f9 di 150 citt\u00e0 e villaggi sulla base della legge tedesca delle citt\u00e0, in particolare secondo la legge di Magdeburgo. Stime suggeriscono che nel 1300 nella Slesia vi erano circa 175.000 tedeschi. Il centro di attrazione dei coloni tedeschi fu soprattutto la citt\u00e0 di Breslau, che era stata fondata intorno al 1000 e che aveva goduto dei diritti di citt\u00e0 tedesca dal 1250 circa; gi\u00e0 nel XIV secolo aveva 20.000 abitanti, il che la rendeva, a quel tempo, una citt\u00e0 di livello europeo. I tedeschi, insieme agli ebrei Aschenaziti provenienti dalla Renania, formarono anche una grande parte della popolazione della citt\u00e0 di Cracovia.\nEuropa centro-orientale e sud-orientale.\nTransilvania.\nLa colonizzazione della Transilvania (in tedesco \"Siebenb\u00fcrgen\") da parte dei Tedeschi ebbe inizio dai tempi del re d'Ungheria G\u00e9za II (1141-1162). Nel 1141, poche migliaia di coloni tedeschi e fiamminghi giunsero nel territorio su invito della dinastia ungherese degli Arpadi.\nNel XII e nel XIII secolo, le aree del sud e nel nord-est furono occupate da coloni di origine germanica, i Sassoni. Probabilmente solo pochi erano veramente venuti dalla Sassonia. \n\"Siebenb\u00fcrgen\", il nome tedesco per Transilvania, deriva dalle sette citt\u00e0 fortificate principali dei cosiddetti Sassoni di Transilvania (\"Siebenb\u00fcrger Sachsen\"). Per decenni la principale occupazione dei coloni tedeschi fu quella di difendere i confini sud-orientali del regno d'Ungheria. Il re ungherese Andrea II nel 1224 decret\u00f2 che i coloni tedeschi avrebbero conservato per sempre i privilegi che erano stati loro concessi quando si stabilirono: la libert\u00e0 fiscale, la libert\u00e0 di movimento, libert\u00e0 di scelta dei giudici e dei sacerdoti, ecc.\nLa colonizzazione continu\u00f2 fino al XIII secolo.\nL'influenza sassone divent\u00f2 pi\u00f9 marcata quando, ai primi del XIII secolo il re Andrea II d'Ungheria fece appello ai Cavalieri dell'Ordine Teutonico per difendere il Burzenland (sud-est della Transilvania nei pressi di Kronstadt) dalla popolazione nomade e pagana dei Cumani, i quali furono seguiti dai Mongoli nel 1241. I Cumani si convertirono al cristianesimo e dopo essere stati sconfitti dai Mongoli, cercarono rifugio in Transilvania. Erzsebet, una principessa cumana, spos\u00f2 Stefano V d'Ungheria nel 1254.\nL'Ordine dei Cavalieri Teutonici effettu\u00f2 la colonizzazione dal 1211 al 1225, in particolare nel Burzenland. L'Ordine istitu\u00ec uno stato indipendente e inizi\u00f2 un'intensa attivit\u00e0 di colonizzazione ed evangelizzazione, ma nel 1225 Andrea II, impaurito dalla nascita di uno stato entro il suo regno, scaccio l'ordine dall'Ungheria.\nSebbene i colonizzatori venissero principalmente dalla parte occidentale dal Sacro romano impero e generalmente parlassero dialetti franconi, sono conosciuti come Sassoni a causa dei tedeschi che lavoravano per la cancelleria ungherese. Per molta della loro storia, i Sassoni di Transilvania furono in una condizione privilegiata rispetto agli Ungheresi ed ai Siculi di Transilvania.\nNel 1486, la \" Nazione Universale Sassone\", come l'insieme dei \"Sassoni\" venivano chiamati in Transilvania, venne stata riconosciuta dal re ungherese Mattia Corvino come la terza nazione dello stato della Transilvania.\nAll'inizio del XVIII secolo incominci\u00f2 l'insediamento programmatico di coloni tedeschi provenienti dalla Svevia superiore, ma non come di solito guidato dallo Stato, bens\u00ec per merito della dinastia dei magnati locali K\u00e1rolyi.Dopo la pace di Satu Mare (1711), con la quale fin\u00ec la rivolta ungherese dei Kurucok, il conte Alexander Graf K\u00e1rolyi, proprietario dell'area di Satu Mare, present\u00f2 nel 1712 una richiesta alla Cancelleria della Corte di Vienna per insediare questo territorio spopolato con agricoltori tedeschi. La domanda fu accettata e cos\u00ec ebbe inizio l'insediamento dei villaggio che sarebbe durato pi\u00f9 di un secolo.I primi coloni arrivarono nella zona di Carei (in tedesco \"Grosskarol\" o \"Gro\u00dfkarl\") e Satu Mare (\"Sathmar\") gi\u00e0 nel luglio del 1712. Al tempo di Alexander Graf K\u00e1rolyi si insediarono quasi 600 famiglie nel distretto di Satu Mare.\nSecondo i censimenti del 1880 e del 1890 i tedeschi costituivano il 12,5% della popolazione della Transilvania (nel 2011 solo lo 0,4%).\nDopo la seconda guerra mondiale i Sassoni di Transilvania diminuirono drasticamente a causa di emigrazioni di massa soprattutto verso la Germania; ci\u00f2 nonostante ancora oggi essi formano delle importanti minoranze in Ungheria e Romania.\nBanato.\nNel XVIII secolo - alla fine delle guerre con l'Impero Ottomano - per decisione imperiale austriaca la regione del Banato venne ripopolata con coloni in prevalenza cattolici e provenienti in gran parte dall'area germanica. Pur essendo chiamati Svevi del Banato (in tedesco \"Banater Schwaben\"), tali popolazioni provenivano da aree differenti dei paesi di lingua tedesca e non soltanto dalla Svevia, ma anche da Palatinato, Assia, Baviera, Austria Superiore e Inferiore e Alsazia. I tedeschi si stabilirono soprattutto nel Banato orientale, dove molti villaggi e citt\u00e0 erano a maggioranza tedesca; nello stesso capoluogo Timi\u0219oara (in tedesco \"Temeswar\" o \"Temeschwar\" o \"Temeschburg\") i tedeschi costituivano, fino alla seconda guerra mondiale, il gruppo etnico pi\u00f9 numeroso, ma nel corso del XX secolo la comunit\u00e0 si \u00e8 drasticamente ridotta passando dal 54,6% della popolazione cittadina del 1880 all'1,3% del 2011.\nIn seguito alla caduta dell'Impero austroungarico nella prima guerra mondiale nel novembre del 1918, la Repubblica del Banato (in tedesco \"Banater Replubik\") proclam\u00f2 la propria indipendenza.\nIl territorio era etnicamente molto disomogeneo (serbi, ungheresi, romeni, tedeschi, ebrei, zingari) ed un gruppo di gentiluomini tedeschi si propose di creare lo Stato indipendente. Tuttavia lo scopo degli altri era reciprocamente evitare l'annessione ad uno degli Stati circostanti, mentre le varie etnie lavoravano per l'annessione al rispettivo Stato. Ragion per cui il \"Concilio\" fu molto combattuto.A dirimere ogni questione ci pens\u00f2 l'esercito serbo, che il 15 novembre invase la parte occidentale, mentre la parte orientale torn\u00f2 all'Ungheria. Durante la Repubblica sovietica ungherese il Banato orientale fu occupato dalla Romania.\nIl 16 aprile 1920, dopo il ritiro dei romeni dall'Ungheria, il gruppo di gentiluomini tedeschi fece richiesta all'Intesa di ristabilire la Repubblica del Banato come \"Repubblica di Banatia\", stavolta comprendente anche la Ba\u010dka (ungherese ma al momento ancora occupata dall'esercito jugoslavo). Tuttavia l'opposizione jugoslava fu forte ed imped\u00ec il progetto, ed anche la Ba\u010dka fu annessa definitivamente al Regno di Jugoslavia dopo un'effimera Repubblica serbo-ungherese di Baranya-Baja.Il Trattato del Trianon del 4 giugno 1920 sanc\u00ec la divisione del Banato tra la Romania (18.945\u00a0km\u00b2), il neonato Regno di Jugoslavia (9.307\u00a0km\u00b2) e l'Ungheria (217\u00a0km\u00b2). Fu allora che inizi\u00f2 l'esodo della popolazione tedesca del Banato, dopo l'effimera esistenza della Repubblica del Banato.\nIn conseguenza dell'occupazione da parte delle forze armate tedesche e delle loro atrocit\u00e0 contro la popolazione serba nella seconda guerra mondiale, la minoranza tedesca nel Banato occidentale serbo (358.604 persone nella Vojvodina secondo il censimento del 1931, \"vedi\" Svevi del Danubio) \u00e8 quasi completamente scomparsa immediatamente dopo la guerra attraverso fughe, deportazioni nei lavori forzati russi, omicidi, espulsioni e migrazioni. Il Banato romeno fu ampiamente risparmiato da questo. Anche qui segu\u00ec una (transitoria) privazione dei diritti ed una totale espropriazione ai danni della minoranza tedesca e la temporanea deportazione di quasi tutti i tedeschi di et\u00e0 idonea al lavoro nell'Unione Sovietica. Ma a differenza del Banato occidentale, allora jugoslavo, oggi serbo, qui non verific\u00f2 una pulizia etnica con deportazione sistematica. Cos\u00ec gli Svevi del Banato in Romania poterono conservare in diversa misura la loro identit\u00e0 ed i loro beni. Solo le grandi ondate delle espulsioni degli anni 1960 e 1980 fecero ritornare il numero dei tedeschi del Banato ad una minoranza infinitamente piccola, per quanto ancora oggi, soprattutto nei dintorni di Timi\u015foara, nomi di luogo come \"Altringen\", \"Bethausen\", \"Gottlob\", \"Johanisfeld\", \"Lenauheim\", \"Liebling\", \"Nitzkydorf\" o \"Gherman\" richiamino l'attenzione sulla passata presenza tedesca della regione.\nNonostante abbiano a lungo rappresentato un'importante e potente minoranza della popolazione romena, a causa delle trasformazioni politiche dell'ultimo secolo, la maggior parte degli svevi del Banato \u00e8 ritornata in Germania.\nCrimea.\nDurante il periodo delle invasioni barbariche la Crimea sub\u00ec prima l'invasione dei Goti nel 250, che si insediarono nella regione a nord delle montagne, lasciando sussistere a sud il regno del Bosforo. La comunit\u00e0 dei Goti di Crimea non migr\u00f2, rimanendo ad abitare le terre attorno al mar Nero, soprattutto la penisola di Crimea. Furono i Goti meno potenti, i meno conosciuti, e paradossalmente coloro che vissero pi\u00f9 a lungo, fino al XVIII secolo.\nGli Ostrogoti avevano un regno potente a nord del mar Nero nel IV secolo, che gli Unni sconfissero durante il regno di Ermanarico (o Ermanrico; \"re dei nobili\") nella loro migrazione dalle steppe russe. Dopo la sconfitta gli Ostrogoti divennero vassalli degli Unni fino alla morte di Attila, quando si ribellarono riguadagnando l'indipendenza. Come gli Unni, i Goti di Crimea non riuscirono pi\u00f9 a raggiungere la gloria passata.\nSecondo Peter Heather e Michael Kulikowski gli Ostrogoti non esistettero fino al V secolo, quando nacquero dalla fusione di gruppi Goti e non-Goti. Altri gruppi di Goti potrebbero essere stati presenti in Crimea.\nA cavallo tra il V ed il VI secolo i Goti di Crimea dovettero affrontare le orde di Unni che avevano ripreso la migrazione verso est, dopo aver perso il controllo del loro impero in Europa. Nel V secolo Teodorico il Grande tent\u00f2 di reclutare i Goti di Crimea per la propria campagna in Italia, ma in pochi mostrarono interesse nell'operazione.\nAll'inizio erano cristiani ariani come molti altri popoli gotici, per poi integrarsi nella chiesa romana trinitaria attorno al 500. Seguendo la divisione della Chiesa, questi popoli rimasero leali a Costantinopoli come parte della Chiesa cristiana ortodossa. Nell'VIII secolo Giovanni di Gothia, vescovo ortodosso, guid\u00f2 una rivolta poi fallita contro il dominio dei Cazari. Apparentemente, il nome medievale germanico femminile Krimhilda \u00e8 di origine gotica, essendo letteralmente traducibile in \"Hilda di Crimea\".\nI tedeschi della Crimea (tedesco: \"Krimdeutsche\") sono invece i discendenti di quei coloni tedeschi che furono invitati a stabilirsi in Crimea nel quadro della colonizzazione dell'Est.\nDal 1783 in poi, ci fu un insediamento sistematico di russi, ucraini e tedeschi nella penisola di Crimea (in quello che allora era il Khanato di Crimea), al fine di indebolire la popolazione indigena dei tatari di Crimea.\nI primi insediamenti di tedeschi in Crimea furono fondati nel 1805-1810 con il sostegno dello Zar Alessandro I. Questi furono:\nTutte queste prime colonie erano situate nelle montagne Jaila di Crimea ed erano per lo pi\u00f9 composte da agricoltori di vigneti. Tuttavia nel corso del tempo solo a Sudak si produsse vino di qualit\u00e0, mentre gli altri insediamenti si trasformarono presto in antri tipi di agricoltura. La seconda generazione non aveva abbastanza terra e ben presto i giovani cominciarono ad acquistare terreni dalla nobilt\u00e0 russa per la creazione di nuove colonie (\"colonie figlie\"). Successivamente i mennoniti cominciarono a muoversi dall'Ucraina alla Crimea.\nNel corso del XIX secolo nacque nel sobborgo di Simferopol, a Gorod Nowyj un ospedale e dispensario \"tedesco\". Nel 1915 c'erano nella penisola di Crimea ben 314 colonie tedesche.\nDurante la prima guerra mondiale, i piani tedeschi di un \u00abnuovo ordine politico\u00bb in Europa centrale ed orientale dopo i trattati di Brest-Litovsk del 9 febbraio 1918 e del 3 marzo 1918 e del trattato di Bucarest del 7 maggio 1918 prevedevano la costituzione in Crimea di una \u00abRepubblica Tatara\u00bb, area riservata alla colonizzazione tedesca.\nIl 18 ottobre 1921, nell'ambito dell'URSS, nacque la Repubblica Socialista Sovietica Autonoma di Crimea (in russo \"\u041a\u0440\u044b\u043c\u0441\u043a\u0430\u044f \u0410\u0421\u0421\u0420\"). Sotto il regime sovietico molti Tedeschi della Crimea sono stati perseguitati da gruppi di contadini russi, come proprietari terrieri kulaki, o borghesi. Nel 1926 vivevano 43.631 persone di origine tedesca in Crimea, ovvero il 6,1% della popolazione totale. Nel 1939, due anni prima della loro deportazione in Asia Centrale, i tedeschi di Crimea erano circa 60.000, su 1.100.000 abitanti della Crimea (5,5%).\nIl governo nazista insegu\u00ec apertamente un aggressivo espansionismo, con l'intenzione di estendere il gi\u00e0 grande stato tedesco. In previsione di ulteriori allargamenti territoriali, furono stimati alcuni nuovi distretti. Per poter espandere lo spazio vitale (\"Lebensraum\") della Germania, le popolazioni slave dell'Europa dell'Est dovevano essere eliminate tramite processi di sterminio, espulsione, approvvigionamenti di alimenti (che lasciava morire di fame gran parte della popolazione slava) e schiavismo che avrebbero effettivamente germanizzato questi territori a lungo termine\nLe autorit\u00e0 naziste avevano pianificato che la colonizzazione della popolazione tedesca che viveva nell'Europa orientale sarebbe dovuta procedere pi\u00f9 intensivamente nelle tre cosiddette \"Siedlungsmarken\" ossia l'Ingria, l'area attorno ai fiumi Narew e Nemunas e l'Ucraina meridionale (dove era inclusa anche la Crimea).\nQuesti territori dovevano essere organizzati in un nuovo Gau, chiamato \"Gothengau\" (Gau dei Goti), in onore ai goti di Crimea che vi sono stabiliti nell'area.\nInoltre, se l'espansione del Reich nell'Europa orientale avesse avuto luogo, vi sarebbero stati due nuovi territori: \"Peipusland\" (con un riferimento al Lago dei Ciudi, chiamato anche Lago Peipus), che corrispondeva all'attuale Estonia, e \"D\u00fcnaland\" (con un riferimento al fiume Daugava, il cui nome tedesco corrisponde a D\u00fcna) che corrispondeva alla Lettonia.\nIn una conferenza del 16 luglio 1941 dove si discuteva della futura organizzazione dei territori sovietici appena conquistati Hitler menzion\u00f2 che aveva intenzione non solo di conquistare le aree menzionate sopra, ma anche la regione baltica, l'area dei Tedeschi del Volga e il distretto di Baku, in Caucasia. Il 3 novembre del 1941 ha anche elaborato un possibile aspetto della germanizzazione nell'Europa dell'Est:\nIl \"Reichsgau Gotenland\", formato dalla Crimea e da un piccolo entroterra ucraino (ma mai istituito), avrebbe avuto come capoluogo Simferopoli (ribattezzata \"Gotenburg\"). Hitler intendeva ri-colonizzare la Crimea con coloni tedeschi, e ribattezzare numerosi citt\u00e0 con gli antichi nomi gotici. Il \"Generalkommissar\" nazista Alfred Frauenfeld propose di far colonizzare la Crimea da tedeschi etnici (\"Volksdeutsche\") provenienti dall'Alto Adige italiano dopo la guerra e vennero ribattezzare diverse citt\u00e0 con nomi tedeschi (oltre alla gi\u00e0 citata Simferopoli diventata \"Gotenburg\" si ebbe , ad esempio, la ridenominazione di Sevastopoli in \"Theoderichshafen\").\nNel tardo 1941, dopo l'invasione nazista delle regioni occidentali dell'Unione Sovietica, le autorit\u00e0 sovietiche allontanarono con la forza la popolazione autoctona tedesca della Crimea, trasferendola in Siberia e nell'Asia centrale con la falsa accusa che fossero spie del Terzo Reich.\nQuasi tutti quelli che erano rimasti durante l'occupazione nazista, vennero evacuati nei nuovi insediamenti nella Polonia occupata.\nAi tedeschi di Crimea venne permesso di tornare nella penisola dopo la Perestroika. Dal 1994, i tedeschi hanno avuto una piccola rappresentanza nel Parlamento di Crimea. Oggi, dei 2 milioni di abitanti della Crimea, circa 3.000 sono di origine tedesca.\nSlovenia.\nEsisteva una plurisecolare comunit\u00e0 etnica tedesca nella Slovenia meridionale, detta \"di Gottschee\", dal nome della cittadina di Ko\u010devje (in tedesco \"Gottschee\").\nNell'anno 1363 la citt\u00e0 venne menzionata (\"Gutschee\") come feudo dei conti di Ortenburg i quali fecero giungere dalla Germania alcune famiglie di agricoltori che popolarono le campagne e fondarono alcuni villaggi sulle colline e tra i monti del Ko\u010devsko. In pochi decenni Ko\u010devje divenne il centro commerciale della valle del fiume Rin\u017ea e delle terre circostanti, ottenendo il titolo di citt\u00e0 nel 1471 (\"civitas Gotsche\"). La citt\u00e0 costitu\u00ec fino al 1945 un'isola linguistica tedesca in un'area a maggioranza slovena. Subito dopo il secondo conflitto mondiale, nella vicina foresta, avvennero i massacri di Ko\u010devski rog definiti pure \"massacri di Ko\u010devje\" da vari storici e, sempre in quel periodo, la popolazione di lingua tedesca fu costretta a esiliare in Germania o trucidata subendo una pulizia etnica.\nDal 1941 al 1943, durante l'occupazione, l'area del Gottschee ha fatto parte della Provincia italiana di Lubiana. La politica di occupazione italiana in Jugoslavia inizialmente riguard\u00f2 anche la plurisecolare comunit\u00e0 etnica tedesca della Slovenia meridionale e fu connessa alla politica di germanizzazione della Slovenia settentrionale annessa alla Germania.\nNell'estate 1941 l'intera comunit\u00e0 tedesca di Gottschee, un'area di oltre 800 chilometri quadrati con 172 villaggi, fu quindi trasferita - per accordi italo-tedeschi simili a quelli dell'Alto Adige e della Val Canale (vedi \"Opzioni in Alto Adige\") -nella Slovenia occupata dalla Germania, mentre oltre 20.000 sloveni furono trasferiti dall'area di Maribor alla zona di Gottschee. Nell'ultimo anno di guerra quasi tutti i tedeschi che non si erano trasferiti (circa un migliaio) furono sterminati dai partigiani jugoslavi.\nDopo il 1945 i 28.000 tedeschi del Gottschee - che avevano in buona parte seguito le armate tedesche in ritirata - dovettero rinunciare a rimpatriare, a causa delle leggi jugoslave che previdero l'espulsione di tutti i tedeschi etnici dal paese.\nDi fatto, nella Provincia italiana di Lubiana gi\u00e0 nel 1941/42 fu attuata una completa \"pulizia etnica\" della minoranza tedesca del Gottschee (un'area che era quasi un quarto del territorio della Slovenia), ma il risultato finale di tutti questi accadimenti fu la scomparsa della minoranza tedesca dall'intero territorio della Slovenia, dove secondo l'ultimo censimento (2002) vivono solo poche centinaia di tedescofoni.\nPrima della prima guerra mondiale, l'80% della cittadinanza di Maribor (in tedesco \"Marburg an der Drau\", in Slovenia) dichiar\u00f2 come lingua d'uso il tedesco (molti tra questi erano sloveni germanizzati), e anche se il 20% invece dichiarava come lingua d'uso lo sloveno, gran parte del capitale e della vita pubblica era in mano tedesca. L'area circostante era popolata in grande maggioranza da sloveni, anche se molti tedeschi vivevano in piccoli centri come Ptuj (in tedesco \"Pettau\"), dove, secondo il censimento austroungarico del 1910, l'86% della popolazione del centro storico era di lingua tedesca.\nSuccessivamente, la citt\u00e0 di Maribor fu assegnata al Regno di Jugoslavia, e gi\u00e0 nel primo censimento post-bellico del 1921 la percentuale dei germanofoni scese al 25%, oscillando su questa percentuale durante tutti gli anni trenta, quando la citt\u00e0 fu comunque teatro di una massiccia immigrazione di profughi sloveni della Venezia Giulia che fuggivano le persecuzioni del regime fascista. La politica del neonato stato jugoslavo fu fortemente discriminatoria contro i tedeschi, tendendo alla loro rapida \"slovenizzazione\". Pur in un contesto cos\u00ec sfavorevole, vennero mantenuti alcuni diritti quali l'insegnamento nella propria lingua materna (fortemente contrastato), e alcune famiglie germanofone di Maribor rimasero fra le pi\u00f9 preminenti della citt\u00e0.\nNel 1941 l'intera parte jugoslava della Stiria venne annessa al Terzo Reich. Adolf Hitler visit\u00f2 la citt\u00e0 e ordin\u00f2 ai suoi seguaci di \"rendere questa terra di nuovo tedesca\", scatenando un'ondata di violenza contro gli sloveni. Maribor - maggior centro industriale della regione, con un'estesa industria degli armamenti - venne bombardata sistematicamente dagli Alleati durante la seconda guerra mondiale.\nDopo la liberazione del 1945, tutti i tedeschi vennero espulsi dalla citt\u00e0 e dal circondario: molti vennero trucidati.\nPaesi Baltici.\nLa secolare pressione germanica, da occidente, nel Baltico apport\u00f2 importanti modifiche all'assetto etnico-culturale e si materializz\u00f2 attraverso pi\u00f9 canali. I tedeschi si insediarono in Estonia e in Livonia in seguito a due movimenti migratori, contemporanei anche se in gran parte indipendenti: lo stabilirsi di reti commerciali tra le varie citt\u00e0 mercantili che si affacciavano sul Baltico, legate nella Lega Anseatica, e le Crociate del Nord condotte dagli ordini monastico-militare. I mercanti si insediarono soprattutto nelle citt\u00e0, mentre i monaci-soldati costruirono fortezze nelle campagne. Il ceto tedesco costitu\u00ec la classe dirigente - politicamente, economicamente, culturalmente e militarmente - di Estonia e Livonia fino alla fine del XIX secolo, quando sorse il nazionalismo estone e lettone. Contribuirono a lasciare nei due stati ospitanti una forte impronta germanica, percepita tutt'oggi. Non si fusero mai con la popolazione locale ma mantennero cultura, lingua, tradizioni e religioni germaniche tipiche della loro terra d'origine, trasmettendo la loro impostazione e cultura anche alle popolazioni locali.\nUn canale per la pressione germanica fu la Lega Anseatica, la potente confederazione economica tra citt\u00e0 marinare del Mare del Nord e del Baltico (secoli XII-XV) che venne estendendosi verso est e di cui Reval (poi Tallin), futura capitale dell'Estonia, costitu\u00ec l'avamposto orientale. Gi\u00e0 in tempi preanseatici, nella zona del Mare del Nord e del Mar Baltico c'era stata una fitta rete di legami commerciali. Nel corso della \"Ostsiedlung\" tedesca il peso della Lega Anseatica, il cui centro d'insediamento erano le \"citt\u00e0 dei Venedi\", si spost\u00f2 sempre pi\u00f9 nella regione del Baltico; cos\u00ec, nella seconda met\u00e0 del XII secolo nacquero gli uffici anseatici di Novgorod e Smolensk.Un altro fu l'azione di alcuni ordini monastico-cavallereschi, tra i quali il pi\u00f9 incisivo fu quello dei Cavalieri Teutonici, interessati a stabilire un controllo di tipo politico-economico non meno che alla cristianizzazione degli abitanti pagani di quelle regioni. L'Ordine Teutonico istitu\u00ec un gruppo privilegiato di nobilt\u00e0 germanica nei Paesi Baltici nel medioevo e agli albori dell'epoca moderna. Proprietari terrieri germanici, mercanti, artigiani formarono una comunit\u00e0 che sin dal XIX secolo venne chiamata \"i germanici del Baltico\". Fino al XIX secolo, quando sorse il nazionalismo estone e lettone, il ceto tedesco ha costituito la classe dirigente, nella politica, nell'economia e nella cultura di Estonia e Lettonia (pur non arrivando mai a costituire pi\u00f9 del 10% della popolazione totale). Tradizionalmente, infatti, i germanici del Baltico dominavano la vita politica, il commercio e la cultura, tuttavia il loro potere, con la Rivoluzione industriale alla fine del XIX secolo, inizi\u00f2 un progressivo declino: Estonia e Lettonia, rivendicarono la propria identit\u00e0 nazionale ed allo stesso tempo la struttura sociale della popolazione cominci\u00f2 a cambiare per via dell'imposizione della russificazione, anche a svantaggio della minoranza germanica. Nel 1918, Estonia e Lettonia divennero per la prima volta politicamente indipendenti e in seguito alle riforme agrarie, i germanici persero ovunque le loro propriet\u00e0. L'influenza ed il numero dei germanici continu\u00f2 a diminuire sino al 1939, quando Hitler li richiam\u00f2 nel Reich.Alla pressione propriamente tedesca si aggiunse quella di popoli germanici settentrionali, come i danesi, fin dal Medioevo, e gli svedesi, in et\u00e0 moderna. I territori e le societ\u00e0 del Baltico furono quindi progressivamente soggetti a una vera e propria colonizzazione ad opera delle genti germaniche.All'arrivo, nel XIII secolo, dei primi commercianti tedeschi, cui seguirono ben presto i primi preti cattolici accorsi per convertire i popoli baltici, tuttora pagani, e quelli ugro-finnici, appena giunti in quelle zone. Tuttavia, i Baltici resistettero alla conversione, ed in virt\u00f9 di ci\u00f2, il Papa decise di inviare una Crociata per risolvere la questione. Tale crociata, e quelle successive, furono poi chiamata, per distinguerle dalle altre che avvennero in Medio Oriente, Crociate del Nord.\nLituania.\nGli insediamenti tedeschi nel territorio della moderna Repubblica di Lituania si svilupparono prevalentemente nella Regione di Klaip\u0117da (in tedesco \"Memelland\"), cio\u00e8 quella striscia di terreno lungo il confine dell'antica Prussia orientale (oggi Oblast' di Kaliningrad) e la Lituania. L'area venne convertita alla cristianit\u00e0 dai Cavalieri teutonici. Klaip\u0117da (in tedesco: \"Memel\"), citt\u00e0 portuale del Mar Baltico, venne fondata dai Cavalieri dell'Ordine Teutonico nel 1252 ed \u00e8 registrata come \"Castrum Memele\" (tedesco \"Memelburg\", o anche \"Mimmelburg\"). La citt\u00e0 era tedesca e la maggior parte dei suoi abitanti erano i cosiddetti \"Memell\u00e4nder\" o \u201cLituani di Prussia\u201d, persone di origine lituana che erano state influenzate da molti anni dalla cultura tedesca e dal protestantesimo. Alla fine del XX secolo, industriosi proprietari terrieri ancora mantenevano la loro lingua e le tradizioni lituane, ma la generazione pi\u00f9 giovane era stata fortemente influenzata dalla germanizzazione iniziata ai tempi di Bismark. Nel 1254 a Klaip\u0117da venne concesso il diritto cittadino di Lubecca; a partire dal 1474 Memel venne invece governata dal diritto cittadino di Kulm delle citt\u00e0 prussiane.\nIl Memelland, il territorio dove i Memell\u00e4nder vivevano, sino al 1252 era abitato esclusivamente dalle trib\u00f9 vetero-prussiane (Pruzzi) dei Curi e degli Scaloviani. I Cavalieri Teutonici, che si erano stabiliti nei pressi del fiume Vistola, nel quarto decennio del XIII secolo iniziarono la conquista delle trib\u00f9 vetero-prussiane che dur\u00f2 per 50 anni. Supportato dai Papi e dai cavalieri dell'Europa occidentale, l'Ordine dei Cavalieri Teutonici riusc\u00ec a spezzare la resistenza delle trib\u00f9 pagane. Dopo che le trib\u00f9 pagane vetero-prussiane dei Curi e degli Scaloviani avevano subito numerosi attacchi dai Cavalieri Portaspada (il 12 maggio 1237 l'ordine fu incorporato nei teutonici e divenne noto come Ordine di Livonia), nel 1252 la Regione del Memel venne conquistata dai Cavalieri Teutonici e dai crociati tedeschi che intendevano diffondere il cristianesimo. Nello stesso anno i Cavalieri Teutonici costruirono il Castello Klaip\u0117da. La sconfitta dei Curi e degli Scaloviani implic\u00f2 la loro conversione e battesimo.\nDopo aver raggiunto il fiume Nemunas, alla fine del XIII secolo, l'Ordine dei Cavalieri Teutonici inizi\u00f2 lunghe guerre contro lo Stato pagano della Lituania, che si conclusero con il trattato di Melno del 1422 dove, tra lo Stato Monastico dei Cavalieri Teutonici (\"Deutschordensstaat\") ed il Granducato di Lituania, veniva stabilito un confine stabile. Le migliori condizioni di vita nel Memelland attir\u00f2 a stabilirvisi molti Lituani e Samogiziani. Nel XV secolo continuarono ad affluire nel Memelland nuovi coloni tedeschi, che ben si integrarono nelle precedenti comunit\u00e0 di Memell\u00e4nder.\nIn Lituania, prima della seconda guerra mondiale vivevano 170.000 tedeschi, di cui 118.000 nella regione del Memelland (Klaipeda). Nel 1989 erano note 2.058 persone di etnia tedesca, prevalentemente Tedeschi di Russia.\nLettonia.\nI tedeschi fondarono Riga nel 1201, futura capitale della Lettonia, che gradualmente divenne la maggiore e pi\u00f9 bella citt\u00e0 che si affacciasse sul Mar Baltico. Ma l'arrivo dei Cavalieri Teutonici pose fine al periodo delle quattro grandi trib\u00f9 lettoni.\nNel XIII secolo, la Confederazione della Livonia (\"Terra Mariana\") si svilupp\u00f2 sotto il protettorato tedesco includendo anche la Lettonia e l'Estonia. Nel 1282, Riga e successivamente C\u0113sis, Limba\u017ei, Koknese e Valmiera entrarono a far parte dell'Organizzazione Mercantile della Germania Settentrionale, meglio conosciuta come Lega Anseatica. Da questo momento, Riga divenne un importante punto di riferimento per il commercio tra Est ed Ovest, pur agganciandosi definitivamente all'Europa occidentale.\nNel 1867 la popolazione di Riga era costituita al 42,9% da tedeschi.\nSecondo il censimento dell'Impero russo del 1897, vivevano 120.191 tedeschi in Lettonia, pari al 6,2% della popolazione.\nEstonia.\nNel Medioevo (XII-XIII secolo), l'Estonia fu contemporaneamente cristianizzata e portata sotto la dominazione germanico-teutonica: danese nella parte settentrionale e tedesca pi\u00f9 a sud, in Livonia.\nGli estoni hanno storicamente subito la pressione del mondo germanico: basti pensare alla forzata evangelizzazione, prima, e, pi\u00f9 tardi, all'introduzione della riforma luterana; alle origini delle due maggiori citt\u00e0 estoni, Tallinn e Tartu, la prima fondata dai danesi, la seconda dall'Ordine Teutonico; e soprattutto all'appropriazione dei terreni agrari da parte della nobilt\u00e0 tedesca, con conseguente riduzione dei contadini estoni a una condizione di vera e propria \"servit\u00f9 della gleba\", destinata a mantenersi fino alla prima met\u00e0 dell'Ottocento.\nNel 1881 circa 46.700 tedeschi vivevano in Estonia (pari al 5,3% della popolazione totale), scesi poi a 33.362 nel censimento 1897 (3,5%) e a 16.346 nel 1934 (1,5%); secondo l'ultimo censimento del 2011 rimangono in Estonia solo 1.544 persone di etnia tedesca (lo 0,1%).\nLa numerosa colonia di tedeschi del Baltico, influenz\u00f2 in parte anche la cultura, l'arte ed i costumi degli stessi estoni. I collegamenti con il mondo germanico risalgono al Medioevo, quando le principali citt\u00e0 facevano parte della Lega anseatica e molti degli abitanti delle citt\u00e0, in particolare l'aristocrazia era di lingua e cultura tedesca. Tuttavia durante il periodo nazista, Hitler li fece richiamare in patria. Ne rimasero qui poche migliaia, circa 3.500, ormai completamente assimilati nella cultura estone. Erano presenti anche numerosi ebrei, che subirono persecuzioni durante l'occupazione tedesca degli stati baltici nella seconda guerra mondiale e vennero quasi totalmente deportati e uccisi nei campi di sterminio.\nDella lunga sudditanza nei confronti di istituzioni per lo pi\u00f9 tedesche, rimangono diverse testimonianze. Iscrizioni in lingua tedesca decorano molti edifici in Estonia: arcate di case di campagna, chiese, scuole - una chiara indicazione di un lungo passato germanico-estone. Molto di ci\u00f2 che ricordava la cultura tedesca, fu distrutto dai sovietici durante l'occupazione della nazione estone.\nRimangono di questa esperienza un certo numero di parole di origine germanica nella lingua estone e la consapevolezza delle antiche affinit\u00e0 che esistono tuttora fra i due paesi. I 3.500 cittadini tedeschi che decisero di non tornare in Germania sono stati oggi pienamente assimilati nella cultura e nella societ\u00e0 estone.\nEventi successivi.\nNel XIV secolo, a causa della peste nera, avvenne un arresto temporaneo della colonizzazione ad est.\nNel XVI secolo, con la riforma protestante, ci furono le guerre di religione europee, tormenti di coscienza e difficolt\u00e0 di esistenza che portarono ad una nuova migrazione verso est, soprattutto di coloni protestanti.\nNel XVII, XVIII e XIX secolo gli imperatori Leopoldo I, Carlo VI, Maria Teresa d'Austria, Giuseppe II e gli zar russi Pietro I, Elisabetta I, Caterina II e Alessandro I fecero insediare da tedeschi i territori ad est, appena conquistati. Nacquero cos\u00ec in Europa tante isole linguistiche tedesche.\nNel 1762 Sophie Fredericke Auguste von Anhalt-Zerbst, tedesca originaria di Stettino, sostitu\u00ec il marito Pietro III di Russia sul trono imperiale di Russia, prendendo il nome di Caterina II. Caterina la Grande nel 1762 e nel 1763 concesse privilegi ai tedeschi che si fossero insediati nel Basso Volga. All'indomani della Rivoluzione d'ottobre, nel 1918, Lenin ordin\u00f2 la costituzione della Regione dei Tedeschi del Volga, dal 1924 Repubblica autonoma nell'ambito della Unione sovietica (secondo il censimento del 1926 i tedeschi del Volga che vivevano nella Repubblica autonoma erano 379.630, il 66,4% della popolazione). Dopo l'invasione nazista del '41, Stalin accus\u00f2 i tedeschi del Volga di collaborazionismo col nemico, sciolse la Repubblica autonoma e ne deport\u00f2 gli abitanti in Siberia o nel Kazakistan. Molti morirono in esilio. I tedeschi del Volga non tornarono mai pi\u00f9 ad abitare la loro regione d'origine in un numero paragonabile a quello precedente, anche perch\u00e9 per anni non fu loro concesso. Dopo la guerra molti rimasero nella regione degli Urali, in Siberia, in Kazakistan (secondo il censimento del 2009, i tedeschi del Kazakistan - 178.409 persone - costituiscono circa l'1,1% della popolazione totale kazaka, ma nel 1959 erano addirittura il 7,1%, 659.800 persone), Kirghizistan (i tedeschi costituivano il 3,1% della popolazione kirghisa nel 1970; i 101.309 tedeschi etnici del 1989 sono scesi a soli 8.563 e lo 0,1% della popolazione nel 2014) e Uzbekistan (circa 16.000 persone). Alcuni decenni dopo la fine della guerra fu proposto di ricolonizzare le aree in cui sorgeva la repubblica autonoma tedesca, ma questo movimento incontr\u00f2 l'opposizione della popolazione che abitava quei luoghi e l'iniziativa non ebbe successo. Nel giugno 1979 venne avanzata una proposta che prevedeva la costituzione di una nuova Repubblica Autonoma Tedesca dentro il Kazakistan, con la capitale ad Ereymentau. La proposta serviva ad affrontare le condizioni di vita degli sfollati tedeschi del Volga. Al momento c'erano circa 936.000 tedeschi etnici che vivevano in Kazakistan ed erano il terzo pi\u00f9 grande gruppo etnico del paese asiatico.\nMa anche questa idea non trov\u00f2 alcun appoggio soprattutto dalle popolazioni locali: il 16 giugno 1979 i kazaki manifestarono a Celinograd (Astana) protestando per l'ipotesi di insediamento permanente dei tedeschi e per una istituzionalizzazione della loro comunit\u00e0. Probabilmente temendo una reazione negativa della maggioranza kazaka e richieste di autonomia simili da parte degli Uiguri, il PCUS ritir\u00f2 definitivamente la proposta di autonomia tedesca nel Kazakistan.\nRipartizione della confederazione polacco-lituana.\nCon l'indebolimento progressivo nel XVIII secolo della forza della Confederazione polacco-lituana con cui il Regno di Prussia confinava, si fece maggiore il rischio dell'invasione della Russia in quelle terre al fine di espandere l'influenza dello zar in Europa. Il re di Prussia fu pertanto uno dei promotori della divisione della Polonia tra Russia, Prussia e Austria nel 1772 inseguendo il tema del bilanciamento delle forze. Con questa prima spartizione della Polonia la Prussia prese la Ermland (Varmia) e la Prussia Reale (\"Prusy Kr\u00f3lewskie\", che divenne in seguito la Prussia Occidentale), la contea della Pomerania, ma senza la citt\u00e0 di Danzica, le contee di Marienburg (Malbork), Kulm (Che\u0142mno), senza per\u00f2 la citt\u00e0 di Toru\u0144, e alcuni distretti nella Grande Polonia. L'Austria si impossess\u00f2 di Zator e Auschwitz (O\u015bwi\u0119cim), parte della Piccola Polonia, con le contee di Cracovia e Sandomir oltre all'intera Galizia.\nAlla morte di Federico II nel 1786, suo nipote Federico Guglielmo II continu\u00f2 la ripartizione ottenendo gran parte della Polonia occidentale nel 1793. Le parti conquistate vennero identificate nella nuova provincia della Prussia meridionale.\nL'anno successivo alla seconda spartizione, i polacchi cercarono di reagire con una sollevazione nazionale guidata da Tadeusz Ko\u015bciuszko, ma la rivolta fu immediatamente sedata dalle truppe russe, guidate da Suvorov, e prussiane. L'Austria si un\u00ec successivamente.\nCon la terza spartizione (1795), la Prussia ottenne 55.000\u00a0km\u00b2 di territori e 1 milione di abitanti, comprendenti la Masovia con Varsavia, e l'Austria 47.000\u00a0km\u00b2 con 1,2 milioni di persone, incluse le citt\u00e0 di Lublino e Cracovia. Con la terza spartizione nel 1795, che signific\u00f2 anche la fine e la dissoluzione dello Stato di Polonia, vennero create le nuove province prussiane di Nuova Slesia e Nuova Prussia Orientale.\nAi Re prussiani ora interessava non solo la germanizzazione della Prussia meridionale e orientale, ma soprattutto la coltivazione delle province di nuova acquisizione scarsamente popolate. Questo significava rendere seminativi i terreni, in particolare le zone paludose e le foreste; a tal fine furono inviati coloni tedeschi.Alla fine del XVIII secolo, locatori prussiani pubblicizzavano l'emigrazione verso la Polonia prussiana: i vantaggi erano il percorso corto, la popolarit\u00e0 di Federico il Grande e il fatto che in questi territori gi\u00e0 dal tardo Medioevo si erano stabiliti coloni tedeschi e la lingua tedesca era diffusa soprattutto nelle citt\u00e0; inoltre veniva eliminato il rischio di invasione da parte di tartari e ottomani, come succedeva nella Russia meridionale e nell'Ungheria meridionale.Tra la fine della guerra di successione austriaca (1748) e la caduta del vecchio stato prussiano (1806) vi furono tre ondate di emigrazione dalla Germania sud-occidentale verso la Prussia: negli anni '50 del XVIII secolo nella provincia prussiana della Pomerania, tra il 1781 e il 1784 nella annessa Prussia occidentale e nel distretto di Notec e negli anni dal 1801 al 1804 nella Prussia meridionale e Nuova Prussia Orientale, strappate alla Polonia con la terza spartizione.\nL'Impero Tedesco.\nIl 18 gennaio 1871 il Cancelliere prussiano Otto von Bismarck fond\u00f2 l'Impero tedesco (\"Deutsches Reich\"). Bismarck volle l'unificazione per raggiungere il suo scopo di uno stato tedesco dominato dalla Prussia e comprendente la Prussia stessa e gli Stati che lo avevano appoggiato nella guerra Austro-Prussiana del 1866. Furono incluse quindi nell'Impero anche zone abitate da Danesi, Casciubi ed altre minoranze. In alcune zone, come ad esempio la Provincia della Posnania o la parte meridionale dell'Alta Slesia, la maggioranza della popolazione era polacca.\nI tedeschi etnici dell'Austria rimasero al di fuori dell'impero e cos\u00ec accadde a molte regioni tedesche dell'Europa centrale e orientale. La maggior parte delle regioni abitate da tedeschi del sud, centro e sud-est dell'Europa erano invece incluse nella monarchia multietnica degli Asburgo d'Austria-Ungheria.\nDrang nach Osten.\nNel XIX secolo, il complesso fenomeno dell'Ostsiedlung si accoppi\u00f2 con l'ascesa del \"nazionalismo romantico\". In Germania e in alcuni paesi slavi, soprattutto in Polonia, l\"Ostsiedlung\" \u00e8 stata percepita negli ambienti nazionalisti come un preludio all'espansionismo ed agli sforzi di germanizzazione; l'espressione utilizzata per questa percezione era \"Drang nach Osten\" (\"spinta verso l'est\").\nXX secolo.\nA partire dalla fine del XIX secolo in Prussia si svolse una migrazione interna, dalle zone rurali orientali alle prospere province occidentali (in particolare la Regione della Ruhr e Colonia), un fenomeno chiamato \"Ostflucht\". Di conseguenza, queste migrazioni aumentarono la percentuale della popolazione polacca nella Posnania e nella Prussia occidentale. Guidato da intenzioni nazionaliste, lo stato prussiano istitu\u00ec una Commissione per gli insediamenti (\"Preu\u00dfische Ansiedlungskommission\"), con lo scopo di insediare pi\u00f9 tedeschi in queste regioni. In totale 21.886 famiglie (154.704 persone) delle previste 40.000 vennero insediate entro la fine della sua esistenza.\nLe guerre del XX secolo annientarono gli insediamenti tedeschi nella maggior parte dell'Europa centro-orientale, ed i restanti insediamenti furono oggetto di emigrazione in Germania per ragioni economiche.\nLa prima guerra mondiale.\nCon la prima guerra mondiale, vi erano gruppi isolati di tedeschi fino a sud-est del Bosforo (Turchia), in Georgia ed in Azerbaigian.\nDopo la guerra, la perdita di territori dell'Impero tedesco e dell'Austria-Ungheria, fece s\u00ec che tanti tedeschi, mai come prima, divennero minoranze etniche in diversi paesi; il trattamento che hanno ricevuto variava da paese a paese; spesso erano soggetti a persecuzioni risentite dagli ex nemici della Germania. La percezione di questa persecuzione filtr\u00f2 nuovamente in Germania, dove venne sfruttata ed amplificata dal partito nazista per guadagnare popolarit\u00e0 come salvatore del popolo tedesco.\nL'avanzata degli alleati degli Imperi Tedesco e Asburgico nel territorio dell'Impero russo indusse alla fuga, all'evacuazione ed alla deportazione della popolazione che viveva vicino alle zone di combattimento.\nI tedeschi di Russia, a causa della loro appartenenza etnica, furono assoggettati a misure severe, tra cui il reinsediamento forzato e la deportazione nella Russia orientale, il divieto di usare la lingua tedesca dalla vita pubblica (anche la stampa di libri e giornali) e la negazione dei mezzi di sostentamento (posti di lavoro e propriet\u00e0 della terra) in base alle \"leggi di liquidazione\" rilasciate dal 1915.\nAnche i tedeschi di Russia, cos\u00ec come il resto della popolazione, furono colpiti dalla tattica della \"terra bruciata\" durante la ritirata dei russi. Circa 300.000 tedeschi di Russia vennero assoggettati alle deportazioni in Siberia e nella steppa della Baschiria; tra 70.000 e 200.000 erano tedeschi della Volinia, 20.000 erano i tedeschi della Podolia, 10.000 erano tedeschi dalla zona di Kiev e 11.000 erano tedeschi dalla zona di Chernihiv.\nNelle zone russe controllate dalle forze tedesche, austriache e ungheresi, le sistemazioni in grande scala dei tedeschi furono organizzate dal \"F\u00fcrsorgeverein\", con il reinsediamento di 60.000 tedeschi di Russia e \"Deutsche Arbeiterzentrale\" (\"lavoratori tedeschi da Ufficio\") e la nuova sistemazione per 25.000-40.000 ulteriori tedeschi di Russia.Due terzi di queste persone furono poi reinsediati nella Prussia orientale, la parte restante nelle province a nord-est della Prussia e del Meclemburgo.\nIl nazismo e lo \"spazio vitale\".\nIl pangermanismo e il concetto di \"Drang nach Osten\" diedero in parte origine al concetto di \"Lebensraum\" (\"spazio vitale\").\nI nazionalisti tedeschi sfruttarono l'esistenza di grandi minoranze tedesche in altri paesi, come base per le rivendicazioni territoriali. Molti temi della propaganda nazista contro la Cecoslovacchia e la Polonia sostenevano che i tedeschi etnici (\"Volksdeutsche\") in questi territori erano stati perseguitati. Nel periodo tra le due guerre ci furono molti episodi di persecuzione dei tedeschi, tra cui l'invasione francese della Germania proprio nel 1920. Lo Stato tedesco fino al 1933 era debole e non poteva nemmeno difendersi secondo i termini del Trattato di Versailles. Lo status dei tedeschi etnici e la mancanza di contiguit\u00e0 dei territori a maggioranza tedesca, portarono a numerosi patti di rimpatrio, in base ai quali le autorit\u00e0 tedesche avrebbero organizzato trasferimenti di popolazione (in particolare il trasferimento di popolazione organizzato tra Hitler e Stalin ed altri con l'Italia di Benito Mussolini) in modo che sia la Germania che l'altro paese avrebbe aumentato la sua omogeneit\u00e0.\nPrima della seconda guerra mondiale, i nazisti avviarono il trasferimento della popolazione di etnia tedesca che viveva nell'Unione Sovietica, eliminando dalle zone degli antichi insediamenti, i tedeschi del Baltico, i tedeschi della Bessarabia ed altri.\nLa seconda guerra mondiale.\nCon il patto Molotov-Ribbentrop gli Stati baltici, fatta eccezione per Memelland, furono assegnati all'Unione Sovietica e la Germania cominci\u00f2 a trasferire la popolazione \"Volksdeutsche\" dopo aver raggiunto rispettivi accordi con l'Estonia e la Lettonia nel mese di ottobre 1939. I tedeschi del Baltico dovevano essere reinsediati nella Polonia occupata e compensati per le loro perdite con i beni confiscati nei nuovi insediamenti. Anche se il reinsediamento era volontario, la maggioranza dei tedeschi del Baltico accett\u00f2 il trasferimento perch\u00e9 temeva la repressione dei sovietici quando sarebbero arrivati. Alla fine, questo accadde realmente a chi rimase. I tedeschi del Baltico furono spostati verso le citt\u00e0 della Germania nord-orientale via nave. I polacchi furono espulsi dalla Prussia occidentale per fare spazio per il reinsediamento, ma il reinsediamento entr\u00f2 in una fase di stallo e in seguito i \"rimpatriati\" furono spostati a Pozna\u0144.\nIl 6 ottobre 1939, Hitler annunci\u00f2 un programma di reinsediamento per le popolazioni di lingua tedesca della provincia italiana di Bolzano. Con un pensiero iniziale per il reinsediamento della popolazione nei territori occupati della Polonia o della Crimea, i tedeschi in realt\u00e0 si trasferirono nella vicina Austria e in Baviera. Anche tedeschi della Val Canale (\"Kanaltal\") e della Val Gardena (\"Gr\u00f6den\") furono interessati al reinsediamento. Il reinsediamento si interruppe con la caduta del regime di Mussolini e la successiva occupazione in Italia dalla Germania nazista.\nDurante la seconda guerra mondiale, con l'espansione della Germania nazista, il progetto nazista del \"Generalplan Ost\" intendeva espellere e schiavizzare gli slavi secondo il concetto del \"Lebensraum\" (\"spazio vitale\") nazista. Fortunatamente questo fu impedito dall'evolversi della guerra, ma riusc\u00ec invece l'espulsione di 2 milioni di polacchi e l'insediamento dei \"Volksdeutsche\" (cittadino di etnia tedesca) nei territori annessi alla Germania nazista.\nDopoguerra.\nCon avanzare dell'Armata Rossa e la sconfitta della Germania nazista nel 1945, la composizione etnica dell'Europa orientale e dell'Europa Centro-Orientale cambi\u00f2 radicalmente, con quasi tutti i tedeschi espulsi dalle zone di insediamento tedesco in tutta l'Europa orientale, e dagli ex territori del Reich ad est della linea Oder-Neisse, come la Slesia, la Prussia orientale, il Brandeburgo orientale e la Pomerania.\nLe popolazioni tedesche nell'Europa Orientale fuggirono all'avanzare dell'Armata Rossa, con un conseguente grande spostamento di popolazione. Dopo che nel gennaio del 1945 inizi\u00f2 l'offensiva finale sovietica, centinaia di migliaia di profughi tedeschi, molti dei quali erano fuggiti a piedi dalla Prussia orientale verso Danzica, cercarono di fuggire attraverso il porto della citt\u00e0 con una evacuazione in grande scala che coinvolse centinaia navi tedesche. Alcune navi furono affondate dai sovietici, tra cui la \"Wilhelm Gustloff\", affondata da un sommergibile sovietico il 30 gennaio 1945 nel Mar Baltico; il naufragio caus\u00f2 la morte di oltre 9.000 persone divenendo il pi\u00f9 grave mai registrato nella storia.\nAnche citt\u00e0 come Danzica subirono pesanti bombardamenti dagli alleati occidentali e sovietici. Coloro che sopravvissero non potevano sfuggire all'Armata Rossa. Il 30 marzo 1945, i sovietici conquistarono la citt\u00e0 e la lasciarono in rovina.\nI Sovietici crearono la Repubblica Popolare di Polonia alla quale furono annessi quasi tutti gli ex territori orientali della Germania, mentre la met\u00e0 settentrionale della Prussia Orientale divenne un'enclave della Repubblica Socialista Sovietica Russa. La regione di Memel fu annessa alla RSS Lituana. Le ex aree tedesche furono reinsediate con altri gruppi etnici: cechi, slovacchi e rom negli ex Sudeti e polacchi, lemko, ucraini nella Slesia ed in Pomerania.\nL'espulsione dei tedeschi dall'Europa orientale dopo la seconda guerra mondiale, ebbero luogo principalmente in Polonia e Unione Sovietica (7 milioni di profughi) e Cecoslovacchia (3 milioni), ma toccarono la maggior parte dei paesi dell'Europa centrale e orientale. Questi movimenti coinvolsero tra i 12 e i 16 milioni di persone e rappresentano il pi\u00f9 grande trasferimento di popolazione avvenuto alla fine della guerra e, probabilmente, di tutta la storia contemporanea. Questo esodo \u00e8 stato descritto in vari modi: spostamento di popolazione, pulizia etnica, democidio e genocidio. Almeno 500.000 civili morirono durante i trasferimenti a causa dei maltrattamenti subiti, di malattie e di stenti. Le espulsioni terminarono nei primi anni cinquanta. In quel momento, negli ex territori tedeschi d'oriente restava solo il 12% della popolazione di etnia tedesca residente in loco prima della guerra.\nAltre fughe si verificarono nei territori del nord della Jugoslavia (soprattutto nella regione della Vojvodina), e in altre regioni dell'Europa centrale e orientale."}
{"id": "1199101", "revid": "80339", "url": "https://it.wikipedia.org/wiki?curid=1199101", "title": "Ferruginazione", "text": ""}
{"id": "1199103", "revid": "80339", "url": "https://it.wikipedia.org/wiki?curid=1199103", "title": "Podzolizzazione", "text": ""}
{"id": "1199104", "revid": "104485", "url": "https://it.wikipedia.org/wiki?curid=1199104", "title": "Gioser", "text": ""}
{"id": "1199111", "revid": "729019", "url": "https://it.wikipedia.org/wiki?curid=1199111", "title": "Fortezza Medicea di San Martino", "text": "La fortezza medicea di San Martino si trova a San Piero a Sieve nel comune di Scarperia e San Piero nel Mugello, a nord di Firenze. Con circa 1,5 chilometri di perimetro,17.000 metri quadrati di superficie muraria (13.500 della cerchia esterna e 3.500 del mastio) e una superficie del complesso di 65.000 metri quadrati \u00e8 una delle pi\u00f9 grandi fortezze extraurbane d'Europa, superata solo dal Forte di Fenestrelle e dalla Fortezza di San Ferran a Figueres (Spagna), anche se questi complessi sono di epoca molto pi\u00f9 recente.\nStoria e descrizione.\nEssa \u00e8 racchiusa in un perimetro poligonale, comprensivo di terrapieni e di sette baluardi. Al suo interno si trova una cappella e il mastio (chiamato \"il cavaliere a cavallo\") con le abitazioni per le truppe del granduca di Toscana. La fortezza fu fatta costruire da Cosimo I il 30 giugno 1569, su progetto di Baldassarre Lanci (gi\u00e0 responsabile delle fortificazioni di Siena, Grosseto e Radicofani) e la sua costruzione fu poi terminata da Simone Genga e da Bernardo Buontalenti; essa prese il nome da una vecchia chiesa parrocchiale di San Martino a Beriano. Dalla biografia ufficiale di Cosimo si legge la motivazione ufficiale \"\"...perch\u00e9 da quella parte si poteva da qualunque havesse voluto assalir lo stato fiorentino venir liberamente insino a Firenze con ogni moltitudine di gente quantunque grande, senza avvenirsi ad alcuna frontiera da poterli contrastare...\".\" La prima pietra fu posta il 30 giugno 1569 e con una grande festa e processione fu benedetta da Giovanni di Galeozzo Farolfi, pievano di San Piero a Sieve. Ma i lavori andarono per le lunghe, vista anche la vastit\u00e0 dell'opera, che fu terminata solo nel 1608, sotto il regno di Ferdinando I. Il colle di San Martino fu scavato e sterrato e per questo stravolto completamente dalla sua forma originaria e le terre tolte alla collina furono portate a valle per costruire i terrapieni delle vie di accesso. Unica struttura precedente che si salv\u00f2 dagli sterri fu quella Cappella o Chiesina che ancora oggi si trova nella parte pi\u00f9 alta della collina: di questo luogo ci sono poche memorie, la sua costruzione viene attribuita intorno all'anno 1200 in quella che probabilmente era una rocca che successivamente fu dei Medici o di un \"Castelletto\" ,ovvero una torre di guardia con alcune casupole riunita attorno ad essa. La costruzione della Chiesa fa presumere che ci fosse un certo numero di abitanti nella rocca. \nLa Fortezza di San Martino \u00e8 giustamente considerata una delle pi\u00f9 estese e soprattutto complesse fortificazioni d'Italia e dell'Europa di tutti i tempi, praticamente si tratta di un colle fortificato in quanto i suoi bastioni si adattano perfettamente alla conformazione del suolo. Ha una pianta irregolare anche se molto vicina alla forma di rettangolo rinforzata da ben nove bastioni, quelli di nord-ovest e sud-est gemelli, e due porte principali: la Fiorentina a sud e la Bolognese a nord. All'interno della mastodontica cinta, costituita da cortine a scarpa in cotto, si erge il mastio, in pratica un forte di dimensioni pi\u00f9 piccole, anch'esso con forma irregolare a cinque lati, e dotato di mura bastionate. La sua posizione \u00e8 vicina alla porta Fiorentina, sul fronte dove si supponeva i rischi di attacco fossero minori. Al suo interno vi si trovava una grande campana che serviva da segnale.\nIl complesso si affaccia su un'altura che scende sulla Sieve; il suo scopo era quello di difendere Firenze ed era dotato di sistemi efficaci per resistere agli assedi, come cisterne, magazzini per viveri ed armi, casematte, cucine mulini a vento, armerie e forni per fondere cannoni. Poteva contenere fino a 2000 soldati e con questi accorgimenti reggere un assedio per diversi mesi. Il monte su cui sorgeva era attraversato da un passaggio segreto sotterraneo che conduceva al fiume, per poter portare i cavalli ad abbeverarsi in caso di assedio (oggi \u00e8 ancora in parte riconoscibile).\nGuardando quest'opera ci pu\u00f2 venire in mente la Fortezza di Poggio Imperiale di Poggibonsi ma a S.Martino siamo davanti non ad una citt\u00e0 ma ad un complesso prettamente militare capace di contenere un intero esercito in un contesto non urbano. \u00c8 inoltre con quest'opera che inizia a mutare il rapporto fra manufatto e paesaggio nelle opere della difesa statica italiana: la tendenza sempre maggiore ad abbassare l'altezza in rapporto all'estensione orizzontale al fine di offrire sempre minor fronte al tiro d'artiglieria.\nBen presto per\u00f2 il Granducato vide che la sua funzione era oramai inutile. Pi\u00f9 volte rimaneggiata e restaurata dopo il terremoto del 1762 la fortezza di San Martino fu smobilitata nel 1784 da Leopoldo I che la giudic\u00f2 inutile e dispendiosa, essendo cessate le minacce di invasione dal nord. Le caserme furono trasformate in case coloniche e al suo interno iniziarono ad abitare i contadini della zona.. Pochi anni dopo, in occasione dell'invasione Francese della Toscana, un piccolo presidio militare prese possesso per l'ultima volta della fortezza trasformando gran parte delle cannoniere in fuciliere. Da allora la pi\u00f9 grande fortificazione rinascimentale della Toscana \u00e8 stata abbandonata e trasformata in podere per un paio di famiglie di mezzadri. In occasione dell\u2019ultimo conflitto bellico la fortezza \u00e8 stata per i Sanpierini un valido rifugio antiaereo.\nSolamente negli anni '60/'70 ebbe un periodo di rinascita poich\u00e9 acquistata dai Borghese ed in parte restaurata da Piero Bargellini, sindaco di Firenze durante l'alluvione ,che ne fece la sua dimora. Inizi\u00f2 una grande opera di ripulitura e restauro specialmente del mastio e le sue intenzioni erano quelle di riportare al pubblico l'antica costruzione, ma alla sua morte la fortezza fu di nuovo abbandonata.\nOggi il complesso \u00e8 visitabile solo dal sentiero che circonda le mura ma da qualche anno \u00e8 stata acquista da un imprenditore che sta realizzando un attento restauro di tutte le strutture al suo interno per la riapertura al pubblico.\nIl 29 maggio 2011 \u00e8 stata riaperta al pubblico per dei giri guidati dentro le sue mura e ogni anno viene aperta per visite guidate nel mastio.\nLeggenda del \"Regolo\".\nIntorno alle antiche mura della Fortezza aleggia da sempre un\u2019antica leggenda tramandata dagli abitanti di San Piero di padre in figlio.\nSi dice che durante lo scavo delle fondamenta delle mura, in una notte di tempesta, alla luce di un tremendo fulmine, qualcuno vide precipitare dal cielo come un enorme drago che sprofond\u00f2 nelle viscere della terra, proprio l\u00e0 dove si stava scavando. Si trattava forse del Basilisco, o Regolo, leggendario Re dei Serpenti che uccideva con lo sguardo.\nDa allora si narra di strani fenomeni, mai spiegati, che si susseguirono all\u2019ombra del fortilizio.\nFra tutti il meno sgradevole, era il circolare fra i bottegai del paese di certe monete d\u2019oro, dalla misteriosa provenienza. Cosa assai strana, visto il tenore di vita degli abitanti di allora. Il fatto che dette monete venissero, per cos\u00ec dire \u201cspacciate\u201d prevalentemente da giovani fanciulle e avvenenti spose e che, allo stesso tempo, fosse aumentato il numero delle nascite di splendidi bambini, rigorosamente maschi, insospett\u00ec gli uomini del posto e in particolare i giovanotti che avevano notato un certo via vai di queste donzelle per la via che conduce al forte, per poi rincasare, a tarda sera, visibilmente soddisfatte. Una sera, alcuni di loro decisero di svelare l\u2019arcano e, presane di mira una, la seguirono, di nascosto, fino alla Fortezza. Giunta ai piedi dei bastioni, la ragazza sost\u00f2 per tirare il fiato, ma subito si lev\u00f2 nell\u2019aria un canto dolcissimo che le accarezz\u00f2 le orecchie e l\u2019anima: \"\u201cOh non temere bella fanciulla, io sono il Regolo, son fatto di nulla\u201d\", mentre tutto intorno l\u2019aria si colorava di mille luci colorate. A questo punto i giovanotti, non si sa se per la paura o per la rabbia, saltarono allo scoperto, e allora quel turbine di luci meravigliose si color\u00f2 di rosso sangue e la musica dolcissima divenne un tuono dal fragore cos\u00ec forte da essere udito in tutta la valle.\nI ragazzi impauriti a morte si ritrovarono a correre gi\u00f9 per il Poggio e schizzarono ognuno in casa propria senza nemmeno darsi la buona notte (che per loro buona non fu di certo).\nPer un po\u2019 di tempo in paese si farfugli\u00f2 del gran tuono e di una ragazza scomparsa, di oscuri delitti ed insane passioni e di una misteriosa creatura che si nascondeva nella Fortezza.\nPoi, col passare del tempo, le chiacchiere si attenuarono e di monete d\u2019oro non se ne videro pi\u00f9, anche se c\u2019\u00e8 chi \u00e8 pronto a giurare che qualcuna ce n\u2019\u00e8 ancora, segretamente passata in dote di madre in figlia. E c\u2019\u00e8 chi sostiene che sotto i bastioni della Fortezza, nascosto da qualche parte, ci sia ancora il Regolo pronto ad insidiare qualche sprovveduta fanciulla che di notte si avventuri da sola da quelle parti."}
{"id": "1199112", "revid": "36426", "url": "https://it.wikipedia.org/wiki?curid=1199112", "title": "Chiesa di Santa Maria Bambina (Terranuova Bracciolini)", "text": "La chiesa di Santa Maria Bambina \u00e8 un edificio sacro che si trova in piazza della Repubblica, a Terranuova Bracciolini.\nStoria e descrizione.\nLa chiesa fu la pi\u00f9 grande fondata all'interno delle nuova terra murata alla met\u00e0 del Trecento, come chiesa dell'intera nuova comunit\u00e0. All'inizio fece parte del Piviere di Gropina, ma dal 1443 da papa Eugenio IV e forse per interessamento di Poggio Bracciolini, segretario apostolico, fu eretta a Pieve, da cui cominciarono a dipendere tutte le chiese terranuovesi. Nel 1737 fu eletta ad arcipretura.\nLa chiesa si presenta nell'aspetto datole dagli interventi eseguiti tra il Sei e il Settecento e non mostra tracce della costruzione originaria o di interventi precedenti. La facciata nobile e classicheggiante, chiusa ai lati da due due coppie di lesene giganti e aperta da un portale sormontato da un timpano curvilineo spezzato, \u00e8 conclusa da un timpano triangolare. Sull'architrave della porta di accesso alla torre campanaria, sul lato sinistro della chiesa, \u00e8 un'iscrizione riferita alla fondazione di Terranuova.\nL'interno \u00e8 a navata unica, coperta da una volta a botte. Nella navata si susseguono tre altare per lato, forse risalenti alla prima met\u00e0 del XVII secolo. Nella parte pi\u00f9 alta della navata, tra gli altari, \u00e8 una serie di tele con cornici sagomate rappresentanti \"Eroine del Vecchio Testamento\", di un pittore settecentesco anonimo. Il primo altare destro, oggi di Santa Lucia, fu fondato da Poggio Bracciolini e dedicata all'Annunziata. Sotto la mensa si conserva l'epigrafe in latino fatta scolpire dall'umanista nel 1438, in cui \u00e8 narrato il ritrovamento di alcune importanti reliquie. L'iscrizione, in belle lettere capitali classiche, \u00e8 uno dei primi esempi di scrittura umanistica. Il secondo altare, oggi dedicato alla Madonna del Buonconsiglio, raffigurata nel piccolo dipinto al centro, era di patronato della famiglia Bartolini Baldelli, alla quale si riferiscono gli stemmi in marmo. Al secondo altare \u00e8 la tela secentesca anonima con l\"'Immacolata Concezione tra i santi Antonio da Padova e Giuseppe\", gi\u00e0 menzionata in un inventario del 1676. \nNel presbiterio, sotto la mensa dell'altare maggiore, \u00e8 collocata l'\"urna lignea di san Tito\" le cui spoglie giunsero a Terranuova nel 1665 provenienti dalle catacombe di Santa Priscilla a Roma. Alle pareti laterali sono due tele settecentesche anonime: a destra \u00e8 raffigurato \"San Tito\" e a sinistra la \"Vergine\".\nNella navata sinistra, il terzo altare, il pi\u00f9 vicino al presbiterio, \u00e8 quello della famiglia Concini (loro \u00e8 lo stemma in pietra) ed \u00e8 dedicato alla Trinit\u00e0, come si vede dall'iscrizione e dalla tela, anch'essa anonima e databile tra la fine del Seicento e l'inizio del Settecento rappresentante la \"Trinit\u00e0 con i santi Francesco e Chiara\". Il secondo altare con l'iscrizione che reca la data 1616, dedicato alla Madonna del Rosario, reca un pregevole dipinto di Michelangelo Vestrucci con la \"Madonna del Rosario tra santi\".\nAlla parete sinistra della controfacciata \u00e8 un gruppo in terracotta policroma con il \"Presepe,\" composto da statue mobili non coeve tra loro; quella della Madonna \u00e8 il pezzo pi\u00f9 antico (1500) ed \u00e8 riferita ad Agnolo di Polo. Al primo altare sinistro \u00e8 un altro gruppo con la \"Piet\u00e0\", della bottega di Giovanni della Robbia (1515-1520 circa), composto da sei personaggi con al centro la Madonna che tiene sulle ginocchia il corpo del Cristo.\nLa chiesa custodiva un capolavoro del Seicento toscana, la \"Samaritana al pozzo\" di Giovanni Martinelli (1638) gi\u00e0 esposta all'interno dell'edificio religioso ma non pi\u00f9 presente."}
{"id": "1199115", "revid": "287204", "url": "https://it.wikipedia.org/wiki?curid=1199115", "title": "Volata (disambigua)", "text": ""}
{"id": "1199118", "revid": "122716196", "url": "https://it.wikipedia.org/wiki?curid=1199118", "title": "Il cane di terracotta", "text": "Il cane di terracotta \u00e8 un romanzo di Andrea Camilleri pubblicato nel 1996 dalla casa editrice Sellerio di Palermo. \u00c8 il secondo romanzo ad avere come protagonista il commissario di polizia siciliano Salvo Montalbano.\nDall'opera \u00e8 stato tratto un telefilm trasmesso dalla RAI nel 2000 con attore principale Luca Zingaretti nella parte del commissario Montalbano che nel corso dell'indagine narrata sar\u00e0 per la prima volta gravemente ferito in un conflitto a fuoco.\nTrama.\nIl romanzo si avvia su una tipica indagine per la repressione di un traffico d'armi d'origine mafiosa ma l'argomento principale diventa poi un episodio di amore e morte di un tempo ormai passato.\nCome la caverna che nasconde le armi cela un altro nascondiglio dove giacciono i due amanti assassinati, cos\u00ec il racconto contiene al suo interno un'altra storia del tutto diversa.\nTutto il romanzo ruota intorno a una misteriosa caverna che appare e che scompare e che una volta ritrovata riveler\u00e0 di custodire un altro segreto.\nMontalbano mantiene una strana amicizia per un poliziotto: quella con Geg\u00e8, protettore di prostitute, che gli ha fissato un appuntamento in un luogo che, sin dai tempi delle scuole elementari, conoscono soltanto loro due.\nGeg\u00e8 gli riferisce che Tanu \"u grecu\", pluriomicida latitante, vuole consegnarsi a Montalbano. Tanu \u00e8 un mafioso da sempre ma ora si sente estraneo alla nuova mafia che non rispetta pi\u00f9 regole e tradizioni, per cui preferisce morire in galera piuttosto che in un fosso. Si consegner\u00e0 a Montalbano ma con un po' di \"triatro\", una sceneggiata dell'arresto, per salvare la faccia.\nMa la mafia non ci casca e in occasione di un trasferimento da un carcere ad un altro ritenuto pi\u00f9 sicuro, due agenti di scorta vengono uccisi e Tanu ferito mortalmente. Ma la cosa pi\u00f9 grave non \u00e8 tanto la sconfitta della polizia quanto il fatto che l'accaduto conferma che ci sia una \"talpa\" al suo interno.\nTanu in punto di morte, per vendicarsi confider\u00e0 a Montalbano l'esistenza di un grosso traffico d'armi che vengono depositate in una caverna mimetizzata che la squadra del commissario far\u00e0 fatica a scoprire.\nIl preside Burgio, ormai in pensione e amico di Montalbano gli riveler\u00e0 che la grotta ha una lunga storia che risale a tempi lontani. Questo racconto far\u00e0 tornare il commissario nella grotta e scoprire una parete posticcia che abbattuta rivela la presenza di due cadaveri, ricomposti, sorvegliati da un cane di terracotta con accanto una ciotola di monete.\nSvelati i nomi dei due giovani, Mario Cunich ed Elisa Moscato, il commissario cerca di ricostruire gli avvenimenti, che gli saranno alla fine rivelati dall'ormai vecchio Calogero Rizzitano, uno dei protagonisti di quel fatto, il quale gli conferma che l'assassino dei due giovani \u00e8 il padre di lei, Stefano Moscato, che trattava la figlia come amante.\nMontalbano comprender\u00e0 anche il motivo simbolico della singolare composizione dei corpi nella caverna, e della presenza del cane di terracotta, per un riferimento al Corano e alla tradizione dei Dormienti di Efeso.\nRiconoscimenti.\nNel 1997 il libro \"Il cane di terracotta\" ha vinto l'XI edizione del Premio Letterario Chianti."}
{"id": "1199120", "revid": "1702319", "url": "https://it.wikipedia.org/wiki?curid=1199120", "title": "Chiesa di Santa Maria a Pernina", "text": "La chiesa di Santa Maria a Pernina \u00e8 un edificio sacro che si trova nei dintorni di Terranuova Bracciolini.\nDescrizione.\nLa chiesa ha origini medievali, dato che era la chiesa dell'antico castello di Pernina che sorgeva presso di essa. Con l'edificazione della terra murata di Castel Santa Maria (odierna Terranuova), gli abitanti abbandonarono progressivamente il vecchio castello, che fu letteralmente smontato ed i materiali utilizzati per le mura della nuova citt\u00e0. A questo abbandono sopravvisse solo la chiesa. Alla fine del Cinquecento, il priore Francesco Viti chiese un contributo al Comune per il suo ampliamento e, a ricordo dei lavori compiuti, ricordati da una piccola epigrafe in pietra serena al di sopra della porta d\u2019ingresso. L'edificio, circondato da un portico architravato nella parte anteriore e da archi ribassati sul fianco sinistro, conserva ancora oggi l\u2019impronta esterna datale dal Viti, mentre l\u2019interno, a navata unica, fu ristrutturato qualche tempo dopo in forme barocche. presenta un interno sobriamente tardobarocco, dovuto alla ristrutturazione del XVII secolo.\nAll'interno l'altare maggiore custodisce l'affresco della \"Madonna della Cintola\", risalente al XIV secolo, assai venerata e oggetto da secoli di devozione, inserita entro una cornice a stucco. Al santuario \u00e8 legata la tradizione religiosa popolare del Santo Chiodo della Croce di Ges\u00f9, ritenuto miracoloso e con il potere di guarire chi, in sospetto di idrofobia, veniva portato al Santuario a pregare la sacra immagine e per sottoporsi alla sua azione benefica."}
{"id": "1199123", "revid": "1573940", "url": "https://it.wikipedia.org/wiki?curid=1199123", "title": "Convento di Ganghereto", "text": "Il convento di Ganghereto \u00e8 un edificio sacro che si trova nella localit\u00e0 omonima a Terranuova Bracciolini.\nDescrizione.\nDel convento francescano medievale restano solo pochi brani di muro ed una bifora in arenaria. La chiesa attuale, ad aula unica con cupola sul presbiterio, conserva sul settecentesco altare maggiore un \"Crocifisso\" ligneo eseguito da Angelo Cesari nel 1726. Da qui proviene la preziosa tavola con \"San Francesco\" di Margarito d'Arezzo, conservata nel Museo d'Arte Medievale e Moderna di Arezzo. Il luogo, piacevole per la suggestione del panorama, i cipressi ed il prato antistante, \u00e8 ricordato per la presenza di San Francesco d'Assisi, che, secondo la tradizione popolare, fece sgorgare nei pressi una sorgente di acqua purissima, ancor oggi ritenuta miracolosa.\nAttualmente il convento \u00e8 gestito dalle suore domenicane e \u00e8 un luogo di preghiera e di ritiri spirituali. L'accoglienza e la pace del luogo sono le caratteristiche di questa oasi di pace. La preghiera \u00e8 emblematica all'ingresso del parcheggio: \u00abSorridi a me, Maria. Sar\u00e0 il Tuo sorriso, o Madre, il segno che avrai posato Ges\u00f9, frutto benedetto della Tua maternit\u00e0, nel mio cuore e nella mia volont\u00e0. Amen\u00bb ."}
{"id": "1199127", "revid": "67712", "url": "https://it.wikipedia.org/wiki?curid=1199127", "title": "Pierre-Simon de Laplace", "text": ""}
{"id": "1199129", "revid": "298229", "url": "https://it.wikipedia.org/wiki?curid=1199129", "title": "Storia degli ebrei a Salonicco", "text": "La storia degli ebrei a Salonicco ha origine fino dal primo secolo dell'era volgare. La citt\u00e0 di Salonicco ospitava, fino alla seconda guerra mondiale, un'importante comunit\u00e0 ebraica di origine sefardita. \u00c8 l'unico esempio conosciuto nella diaspora ebraica dove una citt\u00e0 di tale grandezza ha conservato una maggioranza di popolazione ebraica per pi\u00f9 secoli. Arrivati principalmente a seguito dell'espulsione dalla Spagna nel 1492 (Decreto di Alhambra), gli ebrei sono indissolubilmente legati alla storia di Salonicco e l'influsso di questa comunit\u00e0 tanto sul piano culturale quanto su quello economico si \u00e8 fatto sentire in tutto il mondo sefardita. La comunit\u00e0 ha conosciuto un'et\u00e0 dell'oro nel XVI secolo, seguita da un declino relativo fino alla met\u00e0 del XIX secolo, epoca in cui ha iniziato un'importante modernizzazione, sia economica che culturale. Essa ha preso un corso tragico in seguito all'applicazione della soluzione finale del regime nazista, che si \u00e8 tradotto nella eliminazione fisica della stragrande maggioranza dei membri della comunit\u00e0.\nStoria.\nI primi ebrei.\nSi sa che vi \u00e8 stata una presenza ebraica a Salonicco fin dall'antichit\u00e0, come attestato dalla Prima lettera ai Tessalonicesi di Paolo di Tarso destinata agli ebrei ellenizzati di quella citt\u00e0. Nel 1170 Beniamino di Tudela cens\u00ec 500 ebrei a Salonicco. Nei secoli successivi si aggiunsero a questa comunit\u00e0 romaniota (cio\u00e8 di lingua greca) alcuni ebrei dalle comunit\u00e0 italiane e askhenaziti. Vi \u00e8 stata dunque una presenza durante il periodo bizantino, ma \u00e8 rimasta minima e non ha lasciato alcuna traccia. Il luogo d'insediamento dei primi ebrei nella citt\u00e0 non \u00e8 conosciuto con certezza.\nAll'inizio della dominazione ottomana su Salonicco, a partire dal 1430, gli ebrei erano rimasti poco numerosi. Gli ottomani avevano l'uso di trasferire popolazioni all'interno dell'impero al seguito delle conquiste militari secondo il metodo detto di S\u00fcrg\u00fcn (traducibile approssimativamente con \"esilio\"). Dopo la conquista di Costantinopoli nel 1453, il potere ottomano obblig\u00f2 gli ebrei delle comunit\u00e0 dei Balcani e d'Anatolia a ripopolare la nuova capitale dell'Impero, ribattezzata Istanbul. In conseguenza di tali misure, il censimento ottomano del 1478 non cont\u00f2 pi\u00f9 alcun ebreo a Salonicco.\nArrivo degli ebrei sefarditi.\n\u00c8 solamente dopo l'espulsione degli ebrei dalla Spagna nel 1492, in seguito al \"decreto di Alhambra\", che Salonicco divenne progressivamente un luogo d'accoglienza per i numerosi ebrei sefarditi, sia direttamente, sia attraverso il transito dal Portogallo o dall'Italia del sud, paesi che adottarono ulteriori provvedimenti di espulsione. In effetti l'Impero ottomano, seguendo la legislazione musulmana sulle \"Genti del Libro\" (in arabo \"Ahl al-Kitab\") concedeva protezione ai cristiani e agli ebrei sottomessi allo status di \"dhimmi\", quindi accettava ed incoraggiava l'installazione sul proprio territorio degli ebrei coinvolti nei decreti di espulsione.\nI primi sefarditi arrivarono nel 1492, provenienti da Maiorca. Erano dei \u00abpentiti\u00bb ritornati alla religione ebraica dopo la conversione forzata al Cattolicesimo. Nel 1493 si unirono castigliani e siciliani e negli anni seguenti arrivarono altri ebrei usciti dai propri paesi ed anche aragonesi, valenziani, calabresi, veneziani, pugliesi, provenzali e napoletani. Poi, tra il 1540 ed il 1560, fu il turno dei portoghesi a cercare rifugio a Salonicco, in seguito alla politica di persecuzione dei marrani in quel paese. Oltre a questi sefarditi giunsero alcuni ashkenaziti originari dell'Austria, del Principato della Transilvania e dell'Ungheria, a volte trasferiti forzatamente, nella consuetudine del S\u00fcrg\u00fcn, a seguito della conquista di queste terre da parte di Solimano il Magnifico a partire dal 1526. Inoltre i registri di Salonicco indicano la presenza di \u00abebrei di Buda\u00bb dopo la conquista di questa citt\u00e0 ad opera dei Turchi nel 1541.\nNel 1519 gli ebrei formavano gi\u00e0 il 56% degli abitanti e nel 1613 il 68%.\nLa Gerusalemme dei Balcani.\nOrganizzazione religiosa.\nOgni gruppo di immigrati fond\u00f2 la propria comunit\u00e0 (\"aljama\" in castigliano) dove i riti (minhaggim) differivano da quelli delle altre comunit\u00e0. La sinagoga era il cemento di ogni gruppo ed il nome di solito ricordava la propria origine. Le comunit\u00e0 non erano soggette a scissioni e questo spiega, per esempio, l'esistenza di una Katallan Yashan (vecchia Catalogna) fondata nel 1492, e poi la comparsa di una Katallan Hadach (nuova Catalogna) alla fine del XVI secolo:\nUna istituzione federale chiamata \"talmud torah hagadol\" fu creata nel 1520 per sovrintendere all'insieme delle congregazioni e prendere decisioni (\"ascamot\") da applicarsi a tutte. Era amministrata da sette membri con mandato annuale. Questa istituzione provvedeva all'educazione dei ragazzi e costituiva un corso propedeutico all'entrata negli \"yechivot\" (centri di studi della Torah e del Talmud). Di grande rinomanza, essa accoglieva centinaia di allievi.. Oltre agli studi ebraici vi si insegnavano lingue e letterature latina, greca e araba, cos\u00ec come medicina, scienze naturali e astronomia. Gli \"yechivot\" di Salonicco erano frequentati da ebrei provenienti da tutto l'Impero Ottomano e anche da pi\u00f9 lontano, per esempio dall'Italia e dall'Europa dell'est. Al termine degli studi alcuni allievi venivano nominati rabbini nelle comunit\u00e0 ebraiche dell'Impero, ma anche ad Amsterdam o a Venezia. Il successo delle istituzioni educative fu tale che non vi erano analfabeti presso gli ebrei di Salonicco.\nAttivit\u00e0 economiche.\nLa popolazione sefardita s'install\u00f2 principalmente nei grandi centri urbani dell'Impero Ottomano, Istanbul, Salonicco e, pi\u00f9 tardi, Smirne. Contrariamente alle altre grandi citt\u00e0 dell'Impero, dove il commercio era principalmente in mano ai cristiani, greci ed armeni, a Salonicco era controllato dagli ebrei e la forza economica degli ebrei diviene talmente grande che il porto ed i mercati non funzionavano il sabato (shabbat), giorno di festa nell'ebraismo. Le attivit\u00e0 economiche si sviluppavano in collegamento con tutto il resto dell'Impero Ottomano ma anche verso gli stati latini di Venezia e Genova, cos\u00ec come, beninteso, anche verso tutte le comunit\u00e0 ebraiche distribuite nel mondo mediterraneo. Un segno dell'influenza degli ebrei di Salonicco sui commerci in queste zone fu il boicottaggio, nel 1556, del porto di Ancona al tempo nello Stato Pontificio in seguito all'autodaf\u00e9 di 25 marrani deciso dal papa Paolo IV.\nLa particolarit\u00e0 degli ebrei a Salonicco era quella di occupare tutte le nicchie economiche, non essendo relegati a qualche settore particolare, come nei casi dove gli ebrei costituivano minoranza. Li si ritrova dunque a tutti i livelli della scala sociale, dai facchini ai grandi commercianti. Cosa eccezionale, Salonicco contava un gran numero di pescatori ebrei, caso praticamente unico e che non si ritrova se non in Erez Israel.\nMa l'attivit\u00e0 principale degli ebrei era la filatura della lana. Importarono le tecniche dalla Spagna, dove questo artigianato era molto sviluppato. La lana a Salonicco era differente, pi\u00f9 grossolana. La comunit\u00e0 prese presto decisioni (\"ascamot\") applicate a tutte le congregazioni per regolare questa industria, cos\u00ec era proibito sotto pena di scomunica (\"kherem\") esportare lana e indaco a meno di tre giorni di strada dalla citt\u00e0. I drappi, le coperte ed i tappeti di Salonicco acquisirono molto velocemente una grande notoriet\u00e0 e furono esportati in tutto l'impero, da Istanbul a Alessandria passando per Smirne e l'attivit\u00e0 tessile si diffuse in tutte le localit\u00e0 prossime al golfo Termaico. Quest'attivit\u00e0 divenne perfino un affare di Stato, a partire dal momento in cui il Sultano decise di vestire le truppe di giannizzeri con i tessuti di lana di Salonicco, caldi ed impermeabili. Disposizioni furono prese per proteggere l'approvvigionamento, cos\u00ec un editto ( \"firman\") del 1576 obblig\u00f2 gli allevatori di montoni a fornire in esclusiva la loro lana agli ebrei fino a che questi non ne avessero acquisito la quantit\u00e0 necessaria alla filatura per gli ordinativi della Sublime Porta. Altre disposizioni regolamentavano strettamente i tipi di lana da produrre, le norme di produzione ed i periodi.. Tonnellate di lana erano trasportate a Istanbul con battelli, sia a dorso di cammello che cavallo, ed erano poi solennemente distribuite ai corpi di giannizzeri in vista dell'inverno. Verso il 1578 si decise dalle due parti di utilizzare l'approvvigionamento di tessuti come canone verso il tesoro di Stato, rimpiazzando i pagamenti in spezie, ma questa scelta si rivel\u00f2 poi molto nefasta per gli ebrei..\nDeclino.\nSclerosi del giudaismo e arrivo di Sabbatai Zevi.\nL'ebraismo a Salonicco aveva per lungo tempo beneficiato degli apporti successivi di idee e conoscenze grazie alle differenti ondate d'immigrazione sefardita, ma questi apporti umani si erano poco a poco esauriti nel XVII secolo, affossandosi nella routine ed affievolendosi considerevolmente. Gli \"y\u00e9chivot\" erano ancora molto frequentati ma gli insegnamenti che vi s'impartivano erano molto formali. Le stampe di opere religiose continuavano ma senza alcun rinnovamento.\nDal XV secolo una corrente messianista si era sviluppata nel mondo sefardita, la redenzione indicava la fine del mondo, la \"gu\u00e9oulah\", in ebraico, appariva imminente. Questa idea alimentata dall'impoverimento economico di Salonicco era sostenuta dallo sviluppo costante degli studi cabalistici fondati sulla zohar, studi in piena espansione negli \"yechivot\" di Salonicco. Si annunci\u00f2 la fine dei tempi successivamente nel 1540 e poi nel 1568, e di nuovo nel 1648 e 1666.\n\u00c8 in questo contesto che giunse da Smyrne (Smirne) un giovane e brillante rabbino, Sabbatai Zevi. Espulso dalla sua citt\u00e0 verso il 1651 dopo aver proclamato di essere il messia arriv\u00f2 a Salonicco dove la sua reputazione di saggio e cabalista si consolida molto velocemente. I suoi seguaci pi\u00f9 numerosi erano membri della sinagoga Shalom e vecchi marrani. Dopo alcuni anni di prudenza, egli fece di nuovo scandalo nel corso di un banchetto solenne nel cortile della sinagoga Shalom, pronunciando il tetragramma, impronunciabile per la tradizione ebraica, presentandosi in tal modo come il \"Messia ben David\" cio\u00e8 il Messia degli ebrei, discendente del re Davide..\nIl consiglio rabbinico lo cacci\u00f2 dalla citt\u00e0 e Sabbatai Zevi diffuse quindi la propria dottrina in altre citt\u00e0 del mondo sefardita. Ma il suo passaggio a Salonicco, come in altre citt\u00e0, divise la comunit\u00e0 ebraica e questi episodi crearono una turbolenza tale che Sabbatai Zevi fin\u00ec per essere catturato e convocato dal Sultano. Alla richiesta di dimostrare i propri poteri soprannaturali e di resistere sotto i colpi delle frecce, egli fin\u00ec per abiurare la propria fede e convertirsi all'Islam. Questo colpo di scena fu interpretato diversamente dai suoi seguaci, i sabbatei. Alcuni vi lessero un segno e si convertirono, altri rigettarono la sua dottrina e rientrarono pienamente all'ebraismo, gli ultimi rimasero formalmente fedeli all'ebraismo ma continuando a coltivare segretamente gli insegnamenti di Sabbetai Zevi. A Salonicco furono 300 le famiglie, tra le pi\u00f9 ricche, che decisero nel 1686 di abbracciare l'Islam senza che le autorit\u00e0 rabbiniche potessero reagire, poich\u00e9 la conversione era vista di buon occhio dall'autorit\u00e0 ottomana.. Queste, che i turchi soprannominarono D\u00f6nme, cio\u00e8 \"convertiti\", a loro volta si dividevano in tre gruppi, gli \"Izmirliti\" (da Smirne), i \"Kuniati\" e gli \"Yacobiti\" da Jacob Querido, un seguace di Sabbatai che si dichiar\u00f2 pure messia formarono nuove componenti nel mosaico etnico religioso della citt\u00e0. Pur avendo scelto la conversione, non si mescolarono mai ai turchi, praticando una stretta endogamia, vivendo in quartieri separati, edificando le proprie moschee e conservando una liturgia specifica in ebreo-spagnolo. Parteciparono massicciamente nel XIX secolo alla propagazione delle idee moderniste e poi, come i turchi, emigrarono da Salonicco in seguito alla conquista greca della citt\u00e0..\nRinnovamento.\nLa religione ebraica nella seconda met\u00e0 del XIX secolo conobbe una vera rinascita. La rigenerazione venne dagli ebrei \"franchi\", i \"Frankos\", cio\u00e8 gli ebrei provenienti dai paesi cattolici ed in particolare da Livorno.\nIndustrializzazione.\nSalonicco, a partire dagli anni 1880, conobbe un importante processo d'industrializzazione, diventando il polmone economico di un Impero in declino. Gli imprenditori all'origine di questo processo erano in maggioranza ebrei, caso unico nel mondo ottomano, poich\u00e9 nelle altre grandi citt\u00e0 l'industrializzazione fu promossa dagli altri gruppi etnico-religiosi. Gli Allatini erano la punta di diamante della imprenditoria ebraica, impiantarono diverse attivit\u00e0 su scala industriale, mulini e altre industrie alimentari, mattonifici, manifatture del tabacco. Molti commercianti sostennero l'introduzione di una grande industria tessile, attivit\u00e0 fino allora praticata a livello artigianale.\nTale industrializzazione condusse alla proletarizzazione di un grande numero di persone a Salonicco, senza distinzione di confessione, e questo si tradusse nella comparsa di un'importante classe operaia. Gli imprenditori impiegavano manodopera senza distinzione di religione o di etnia, al contrario di quanto si faceva nel resto dell'Impero Ottomano, e questo contribu\u00ec alla nascita di movimenti operai non etnici, anche se segnati in seguito dagli sviluppi delle questioni nazionali.\nHaskalah.\nLa haskalah, corrente del pensiero ebraico ispirata all'Illuminismo, tocc\u00f2 il mondo ottomano verso la fine del XIX secolo, dopo essersi propagata attraverso la popolazione ebraica dell'Europa occidentale e orientale. Furono gli stessi che stimolarono il rinnovo economico a Salonicco facendosene messaggeri.\nIl primo campo d'azione di questi \"maskilim\", principalmente dell'imprenditore livornese Mos\u00e8 Allatini, fu l'educazione. Nel 1856, con l'aiuto dei Rothschild e con il consenso dei rabbini che aveva guadagnato ai suoi obiettivi con importanti donazioni ad opere di beneficenza, fond\u00f2 la scuola Lippman, un'istituzione modello diretta dal professore Lippman, rabbino progressista di Strasburgo . Dopo cinque anni di esistenza l'istituzione chiuse i battenti e Lippman ripart\u00ec sotto la pressione dei rabbini, in disaccordo con i metodi di educazione innovativi. Tuttavia ebbe il tempo di formare un buon numero di studenti che poterono dargli il cambio successivamente. .\nIl dottor Allatini nel 1862 spinse il proprio cognato Salomon Fernandez a fondare una scuola italiana, grazie ad una donazione del Regno d'Italia. I diversi tentativi per introdurre la rete educativa della \"Alliance Isra\u00e9lite Universelle\" (AIU), con sede in Francia, si scontr\u00f2 con l'opposizione dei rabbini, che non ammettevano una scuola ebraica sotto il patronato dell'ambasciata di Francia, ma il bisogno di strutture educative divenne cos\u00ec pressante che i partigiani di una sua introduzione riuscirono finalmente ad avere la meglio nel 1874, grazie al mecenatismo di Allatini, che divenne membro del comitato centrale dell'AIU a Parigi. La rete di questa istituzione si espanse allora molto velocemente, nel 1912 si contavano nove nuove scuole dell'AIU che provvedevano all'educazione di ragazzi e ragazze, dalla scuola materna alla scuola secondaria, mentre le scuole rabbiniche erano in pieno declino. Questo ebbe come effetto la diffusione della lingua francese in seno alla comunit\u00e0 ebraica di Salonicco come in tutto l'oriente ebraico. Queste scuole, occupandosi della formazione sia intellettuale che tecnica e manuale, formarono una generazione aggiornata ai tempi moderni.\nL'irruzione della modernit\u00e0 si tradusse anche nell'influenza crescente delle nuove idee politiche che provenivano dall'Europa occidentale, in primo luogo del nazionalismo che si insedi\u00f2 in diverse forme presso le diverse popolazioni balcaniche. Alla fine del XIX secolo il sionismo si svilupp\u00f2 scarsamente nella Salonicco ottomana. Il movimento sionista dovette in effetti affrontare la concorrenza della Federazione Socialista Operaia (unico movimento e sindacato ebraico in terra sefardita secondo i propri leader) di stampo nettamente antisionista. Non potendo diffondersi nella classe operaia, il sionismo a Salonicco si rivolse ai borghesi e agli intellettuali, meno numerosi.\nArrivo dei greci, partenza degli ebrei.\nNel 1912, in seguito alla Prima guerra balcanica, i greci presero il controllo di Salonicco al posto dei bulgari, finendo per integrarla al proprio territorio. Contro ogni attesa, condussero una politica pro-ebraica in contrasto a quanto lasciava intendere la propaganda dei bulgari, serbi e austriaci, che auspicavano l'aderenza degli ebrei alle proprie cause. I greci presero alcune misure provvisorie miranti a favorire l'integrazione degli ebrei, per esempio permettendo di lavorare la domenica e di osservare lo shabbat. L'economia trasse beneficio dall'annessione, che apr\u00ec a Salonicco le porte dei mercati della Grecia settentrionale e della Serbia con la quale la Grecia aveva stabilito un'alleanza. L'installazione di truppe dell'Armata d'Oriente in seguito allo scoppio della prima guerra mondiale provoc\u00f2 pure un rilancio dell'attivit\u00e0 economica. Il governo greco vedeva di buon occhio lo sviluppo del sionismo e l'insediamento di un nucleo ebraico in Palestina, poich\u00e9 ci\u00f2 convergeva con la volont\u00e0 greca di smembrare l'Impero Ottomano. La citt\u00e0 ricevette la visita dei grandi leader sionisti, Ben Gurion, Itzhak Ben-Zvi e Vladimir \u017dabotinskij, che vedevano in Salonicco la citt\u00e0 ebrea come modello a cui ispirarsi per il futuro Stato.\nTuttavia si pu\u00f2 constatare una netta differenza tra la posizione del governo e quella della popolazione locale. Un testimone (Jean Leune, corrispondente de \"L'Illustration\" durante le guerre balcaniche e in seguito ufficiale nell'armata d'Oriente) racconta:\nIl grave incendio del 1917 costitu\u00ec un punto di svolta. La comunit\u00e0 ebraica concentrata nella citt\u00e0 bassa fu la pi\u00f9 colpita dal sinistro, il fuoco distrusse la sede del grande rabbino con gli archivi annessi e 16 delle 33 sinagoghe della citt\u00e0. Contrariamente alla ricostruzione, che aveva avuto luogo dopo l'incendio del 1890, i greci decisero di procedere ad una nuova riorganizzazione urbana. Perci\u00f2 espropriarono tutti gli abitanti, non concedendo neppure un diritto di prelazione sugli alloggi in costruzione secondo il nuovo piano. Furono i greci in maggioranza a popolare i nuovi quartieri, e gli ebrei scelsero sovente luoghi pi\u00f9 decentrati.\nBen prima che il primo anniversario della celebrazione della Dichiarazione Balfour fosse celebrato nel 1918 con un fasto senza uguali in Europa, il declino era gi\u00e0 iniziato. L'arrivo di decine di migliaia di rifugiati greci dall'Asia minore e la partenza di turchi e di dunmeh di Salonicco in seguito alla Grande Catastrofe del 1922 e alla firma del trattato di Losanna del 1923, modificarono considerevolmente la composizione etnica di Salonicco. Gli ebrei cessarono di essere la maggioranza assoluta ed alla vigilia della seconda guerra mondiale non rappresentavano che il 40% della popolazione. Alla crescita costante della popolazione greca coincise una politica meno conciliante verso gli ebrei. Cos\u00ec nel 1922 fu proibito il lavoro domenicale, cosa che di fatto obblig\u00f2 gli ebrei a lavorare il sabato, i manifesti in lingue straniere furono proibiti ed i tribunali rabbinici cessarono di emettere sentenze sugli affari di diritto patrimoniale. Come in altri paesi dell'Europa orientale, quali l'Ungheria e la Romania, si svilupp\u00f2 un'importante corrente di antisemitismo tra le due guerre che a Salonicco, tuttavia, non raggiunse mai i livelli di violenza di questi due paesi. Fu soprattutto l'arrivo dei profughi dell'Asia minore, in maggioranza senza mezzi, che si trovava in concorrenza diretta con gli ebrei per gli alloggi ed il lavoro. Il movimento era collegato alla stampa al quotidiano \"Makedonia\" e all'organizzazione ultranazionalista \"Ethniki Enosis Ellas\" (Unione nazionale della Grecia, \"EEE\"), entrambi vicini al partito liberale al potere, diretto da Venizelos. Gli ebrei erano accusati di non volersi integrare nell'insieme nazionale e lo sviluppo del comunismo e del sionismo nel seno della comunit\u00e0 era visto con il pi\u00f9 grande sospetto. Il governo greco adott\u00f2 un comportamento ambivalente, praticando una politica di acquietamento, ma rifiutando di prendere nettamente le distanze da quei due vettori di antisemitismo. Tale fenomeno si cristallizz\u00f2 nel 1931, anno in cui ebbe luogo il pogrom di camp Campbell, un quartiere ebraico interamente incendiato che lasci\u00f2 500 famiglie senza tetto, causando tuttavia la morte di una sola persona. Diverse decine di tombe del cimitero ebraico di Salonicco furono profanate.\nLa presa del potere da parte del dittatore di estrema destra Ioannis Metaxas, avvenuta nel 1936, si tradusse in un notevole calo delle violenze antisemite.\nFu in questa epoca che cominci\u00f2 un grande movimento di emigrazione degli ebrei in direzione dell'Europa occidentale e della Palestina. Una diaspora tessalonicese si install\u00f2 dando luogo a qualche noto successo. Cos\u00ec Isaac Carasso, stabilito a Barcellona, fond\u00f2 l'impresa Danone, Maurice Abravanel si diresse verso la Svizzera con la famiglia per poi andare negli Stati Uniti d'America, dove divenne un celebre direttore d'orchestra. Uno dei progenitori materni del presidente della Repubblica francese Nicolas Sarkozy migr\u00f2 in Francia a quell'epoca. In questo paese la popolazione ebraica di Salonicco era concentrata tra le due guerre nel \"IX arrondissement\" della citt\u00e0 di Parigi e le sedi delle loro associazioni culturali erano in rue La Fayette. In Palestina la famiglia Recanati fond\u00f2 una delle banche pi\u00f9 importanti dell'attuale Stato di Israele, la \"Eretz Yisrael Discount Bank\", divenuta la \"Israel Discount Bank\".\nSeconda guerra mondiale.\nBattaglia di Grecia.\nIl 28 ottobre 1940 Mussolini decise d'invadere la Grecia in seguito al rifiuto del dittatore Ioannis Metaxas di accettare il suo ultimatum. Ne segu\u00ec la battaglia di Grecia alla quale gli ebrei presero parte, di questi furono ingaggiati nell'armata greca. parteciparono alla campagna di Albania e Macedonia, 513 affrontarono i tedeschi e in totale furono uccisi 613 ebrei, 174 dei quali a Salonicco. La brigata 50 di Macedonia fu soprannominata \u00abbattaglione Cohen\u00bb per via del gran numero di ebrei dai quali era costituita.\nOccupazione.\nLa Grecia del Nord e quindi Salonicco furono occupate dai tedeschi, mentre il sud cadde sotto le mani degli italiani che durante il periodo dell'occupazione, cio\u00e8 fino al settembre 1943, non applicarono una politica di persecuzione anti ebraica. A Salonicco i tedeschi, entrati il 9 aprile 1941, misero in atto misure antisemite in modo progressivo. L'ufficiale tedesco Max Merten, incaricato dell'amministrazione della citt\u00e0, non cessava di ripetere durante l'occupazione che le leggi di Norimberga non sarebbero state applicate.\nLa stampa ebraica fu presto proibita, mentre apparvero due quotidiani greci pro-nazisti, \"Nea Evropi\" e \"Apoyevmanti\"; case ed edifici della comunit\u00e0 furono requisiti dagli occupanti, compreso l'ospedale costruito grazie ai sussidi del barone Hirtsch. Alla fine di aprile apparvero avvisi nei quali veniva interdetto agli ebrei l'ingresso ai caff\u00e8, in seguito li si obblig\u00f2 a separarsi dalle radio riceventi. Il rabbino capo di Salonicco, Zevi Koretz, fu arrestato dalla Gestapo il 17 maggio 1941 ed inviato in un campo di concentramento vicino a Vienna, dal quale ritorn\u00f2 alla fine di gennaio del 1942 per riprendere il proprio ruolo. Nel giugno del 1941 la commissione Rosenberg sequestr\u00f2 gli archivi ebraici, inviando tonnellate di documenti all'istituto nazista di ricerche ebraiche a Francoforte. Gli ebrei soffrivano la fame come il resto della popolazione, il regime nazista non poneva alcuna importanza all'economia greca. Si stima che nel 1941-1942 in citt\u00e0 morivano di fame sessanta ebrei al giorno.\nNel giro di un anno non venne presa alcuna misura antisemita e questo diede agli ebrei un illusorio senso di sicurezza.\nIn una calda giornata del luglio 1942 tutti gli uomini della comunit\u00e0 di et\u00e0 dai 18 ai 45 anni furono riuniti nella piazza della Libert\u00e0. Durante tutto il pomeriggio li si obblig\u00f2 a compiere esercizi fisici sotto minaccia delle armi. Quattromila di questi furono inviati a compiere lavori di manutenzione per l'impresa tedesca Miller sulle strade che conducevano verso Katerini e Larissa, zone affette da malaria. In meno di 10 settimane il 12% di questi morirono a causa del deperimento e della malattia. La comunit\u00e0 tessalonicese, aiutata da quella ateniese, riusc\u00ec a raccogliere 2 miliardi della somma di 3,5 miliardi di dracme richiesta dai tedeschi per il rilascio dei lavoratori forzati. I tedeschi accettarono di liberarli, ma esigettero in controparte l'abbandono del \"cimitero ebraico di Salonicco\", dove vi erano dalle 300.000 alle 500.000 tombe che da tempo avevano limitato la crescita urbana della citt\u00e0 e la cui distruzione fu richiesta agli occupanti dalle autorit\u00e0 comunali greche. Gli ebrei iniziarono il trasferimento delle tombe verso due terreni che erano stati loro concessi in periferia, ma le autorit\u00e0 comunali, prendendo a pretesto la lentezza delle operazioni, decisero di assumere la gestione dell'operazione. Cinquecento operai greci, pagati dal comune, effettuarono la distruzione delle tombe. Il cimitero non tard\u00f2 a trasformarsi in una vasta cava, dove i greci ed i tedeschi andavano a cercare pietre da utilizzare come materiale di costruzione.. Sul luogo si trova ora tra l'altro l'\"Universit\u00e0 Aristotele di Salonicco\"\nSi stima che tra l'inizio dell'occupazione e la fine delle deportazioni dai 3.000 ai 5.000 ebrei fossero riusciti a fuggire da Salonicco, trovando un rifugio temporaneo nella zona italiana. Tra questi, 800 erano di nazionalit\u00e0 italiana e furono protetti dalle autorit\u00e0 consolari del proprio paese durante tutto il periodo dell'occupazione italiana. 800 ebrei si dettero alla macchia nelle montagne macedoni, partecipando alla resistenza greca comunista nella \"Armata popolare di liberazione nazionale\" (ELAS) mentre il movimento monarchico di destra non accolse praticamente alcun ebreo.\nDeportazione.\n sefarditi di Salonicco furono spediti nei campi di sterminio nazisti. Circa il 98% della popolazione ebraica della citt\u00e0 conobbe la morte durante la guerra. Solo in Polonia gli ebrei hanno conosciuto un tasso di distruzione maggiore.\nPer gestire \"al meglio\" questa operazione le autorit\u00e0 naziste impiegarono sul posto due specialisti della materia, Alois Brunner e Dieter Wisliceny, che arrivarono il 6 febbraio 1943. Immediatamente fecero applicare le \"leggi di Norimberga\" in tutto il loro rigore, imponendo l'uso della \"stella gialla\" e restringendo drasticamente la libert\u00e0 di circolazione degli ebrei. Questi furono radunati alla fine di febbraio 1943 in tre ghetti, Kalamaria, Singrou e Vardar/Agia Paraskevi, e poi trasferiti in un campo di transito nel quartiere del barone Hirsch in prossimit\u00e0 della stazione, dove li attendevano i treni della morte. Per facilitare l'operazione i nazisti si appoggiarono su una polizia ebrea fondata per l'occasione e diretta da Vital Hasson che si abbandoner\u00e0 a numerosi atti di violenza contro il resto della comunit\u00e0..\nIl primo convoglio part\u00ec il 15 marzo. Ogni treno trasportava da a ebrei, attraversando tutta l'Europa centrale principalmente verso Birkenau, un convoglio part\u00ec per Treblinka ed \u00e8 possibile che siano avvenute deportazioni verso Sobibor, poich\u00e9 vi si ritrovarono alcuni ebrei di Salonicco. La popolazione ebrea di Salonicco era talmente numerosa che la deportazione si protrasse per alcuni mesi fino al 7 agosto.\nSono state proposte molte ragioni per spiegare questa ecatombe. Da una parte, l'attitudine del Judenrat ed in primo luogo di chi fu alla sua testa durante il periodo precedente le deportazioni, il rabbino capo di Salonicco Zevi Koretz, che \u00e8 stato molto criticato. Gli si \u00e8 contestato d'aver applicato le direttive naziste con troppa docilit\u00e0 e d'aver minimizzato i lamenti degli ebrei al riguardo del trasferimento in Polonia mentre quelli di nazionalit\u00e0 austriaca e di lingua madre tedesca erano presumibilmente pi\u00f9 rassegnati. Sono pure corse voci che l'accusavano di avere coscientemente collaborato con gli occupanti. Uno studio recente tende per\u00f2 a sminuire il suo ruolo durante le deportazioni. Lui stesso fu portato il 2 agosto 1942 nel campo di Bergen-Belsen, insieme ad altri notabili, sotto un controllo relativamente lasco e riusc\u00ec a fuggire con la famiglia. Nello stesso convoglio si trovavano 367 ebrei protetti dalla la loro nazionalit\u00e0 spagnola che conobbero un destino singolare: trasferiti da Bergen-Belsen fino a Barcellona e poi in Marocco, alcuni raggiunsero la Palestina del mandato britannico. Un altro fattore \u00e8 dato dalla solidariet\u00e0 di cui diedero prova le famiglie, rifiutandosi di separarsi nelle avversit\u00e0 e ci\u00f2 non facilit\u00f2 le iniziative individuali. Si \u00e8 altres\u00ec rimarcato che fu difficile agli ebrei nascondersi a causa della scarsa conoscenza del greco imposto nel passaggio di Salonicco sotto sovranit\u00e0 greca nel 1913. Esisteva anche un antisemitismo latente nella parte di popolazione greca cos\u00ec come in quelli che avevano dovuto fuggire dall'Asia minore nei trasferimenti di popolazione tra Grecia e Turchia. Questi che arrivarono in massa a Salonicco si trovarono esclusi dal sistema economico e per certo guardavano con ostilit\u00e0 la popolazione ebraica pi\u00f9 ricca e che associavano al vecchio potere ottomano. Nondimeno lo Yad Vashem ha distinto 265 greci come Giusti tra le nazioni, nella stessa proporzione che per la popolazione francese.\nA Birkenau, circa da Salonicco, furono uccisi con il gas immediatamente e soprattutto le donne, i bambini e le persone anziane. Circa un quarto dei 400 esperimenti commessi su ebrei furono eseguiti su ebrei greci, in particolare di Salonicco. Tali esperimenti includevano l'evirazione e l'impianto di tumori all'utero per le donne. La gran parte dei gemelli morirono vittime di crimini atroci. Gli altri dovettero lavorare nei campi. Negli anni 1943-44, rappresentavano una parte importante della mano d'opera di Birkenau essendo circa . In ragione della loro scarsa conoscenza dello Yiddish, furono mandati in massa per sgombrare i resti del ghetto di Varsavia nell'agosto 1943, al fine di costruirvi un campo. Tra i impiegati per tale scopo, una ventina circa riuscirono a fuggire attraverso le fogne ed a congiungersi con la resistenza polacca, l\"'Armaya Ludova\", che organizzava l'insurrezione antitedesca.\nMolti degli ebrei di Salonicco furono integrati nei Sonderkommando. Il 7 ottobre 1944, insieme ad altri ebrei greci, presero parte ad una rivolta pianificata in anticipo e presero d'assalto i forni crematori, uccidendo una ventina di guardie. Una bomba fu lanciata nella fornace del crematorio III distruggendo lo stabilimento. Prima di essere massacrati dai nazisti, gli insorti intonarono un canto dei partigiani greci e l'inno nazionale greco.\nIl dopoguerra.\nAl termine della seconda guerra mondiale in Grecia scoppi\u00f2 una violenta guerra civile, che dur\u00f2 fino al 1949, tra le forze del governo ed i comunisti della resistenza (ELAS). Alcuni ebrei, sfuggiti alla deportazione, vi presero parte, sia nel campo delle forze governative sia in quello opposto, tra quanti avevano combattuto in seno all'ELAS molti furono vittima della repressione che si abbatt\u00e9 sul paese quando il governo riprese il controllo della situazione.\nDei sopravvissuti ai campi di sterminio alcuni scelsero di non ritornare in Grecia ed emigrarono in Europa occidentale, in America o nella Palestina mandataria, altri presero la via del ritorno. Tutti dovettero affrontare grandi difficolt\u00e0 per sopravvivere e portare a termine i propri progetti poich\u00e9 l'Europa dell'immediato dopoguerra era in uno stato di caos. Soffrirono anche discriminazioni da parte di alcuni sopravvissuti ashkenaziti, che mettevano in dubbio il loro essere ebrei.\nL'arrivo a Salonicco fu uno choc aggiuntivo, i superstiti erano spesso gli unici sopravvissuti della propria famiglia e trovarono le proprie case occupate da famiglie greche che le avevano acquistate dai tedeschi. In un primo tempo dovettero essere ospitati nelle sinagoghe. Fu istituito un comitato ebraico (\"Komite Djudio\") per censire il numero di superstiti ed ottenere dalla Banca Nazionale di Grecia la lista di 1.800 case vendute a greci. Questi si mostrarono molto restii a rendere i loro beni agli ebrei in quanto avevano acquistato le case ed essi stessi erano vittime della guerra.\nAl termine della guerra, l'ELAS controllava la citt\u00e0 e favor\u00ec il ritorno dei beni agli ebrei ma dopo quattro mesi, quando il governo di Atene, sostenuto dai britannici, prese il potere a Salonicco, le restituzioni furono a poco a poco congelate. Non solo il governo composto da Venizelisti dovette far fronte ad una grave crisi degli alloggi in virt\u00f9 dell'afflusso di rifugiati provocato dalla guerra, in pi\u00f9 numerosi collaborazionisti si erano arricchiti durante la guerra ed erano diventati influenti, il governo nell'ottica della lotta anticomunista si era avvicinato ai vecchi simpatizzanti del regime hitleriano. L'inviato sul posto dell'Agenzia Ebraica denunci\u00f2 il clima di antisemitismo preconizzando l\"'Aliyah\" (in senso letterale \"ascensione\" o \"evoluzione spirituale\", nella pratica sionista divenne il ritorno in Terra Santa) degli ebrei. Poco a poco si mise in atto un aiuto del \"World Jewish Congress\" al fine di aiutare gli ebrei di Salonicco. Alcuni ebrei, salvati dalla deportazione da greci, scelsero di convertirsi alla Chiesa cristiana ortodossa. Alcuni superstiti dei campi, sovente i pi\u00f9 isolati, fecero la stessa scelta. Vi furono anche numerosi matrimoni nell'immediato dopo guerra, poich\u00e9 i superstiti desideravano riformarsi la famiglia che avevano perduto. Un superstite racconta:\nNel censimento del 1951 non si contarono che superstiti. La comunit\u00e0 non era che l'ombra di s\u00e9 stessa.\nIl monumento simbolizzante la deportazione degli ebrei tard\u00f2 molto a venire, non fu che nel 1997 che il comune decise di costruire un monumento in periferia, e non nel centro della citt\u00e0 come era stato suggerito. Gli amministratori dell'Universit\u00e0 Aristotele hanno sempre rifiutato di erigere un qualsiasi monumento per ricordare la presenza dell'antico cimitero ebraico sotto le fondamenta degli edifici dell'Universit\u00e0, e ci\u00f2 malgrado le ripetute richieste da parte di numerosi professori. Nel 1998 Juan Carlos, re di Spagna, in visita a Salonicco ha reso omaggio agli ebrei sefarditi. Questa visita ha fatto seguito a quella alla sinagoga di Madrid nel 1992 nel cinquecentesimo anniversario dell'espulsione del 1492 ed in tale occasione il re fece una critica del decreto d'espulsione.\nAl giorno d'oggi ebrei vivono a Salonicco e questo fa della comunit\u00e0 ebraica la seconda in Grecia dopo quella di Atene.\nCultura.\nLingua.\nIn generale, gli ebrei emigrando adottano la lingua del paese che li accoglie, ma questo non fu il caso dei sefarditi dell'Impero Ottomano che, arrivando in massa, conservarono l'uso del proprio idioma. Gli ebrei di Salonicco portarono la propria lingua dalla Spagna, l'ebreo-spagnolo (\"djudezmo\"), cio\u00e8 n\u00e9 pi\u00f9 n\u00e9 meno che lo spagnolo del XV secolo, evoluto in maniera autonoma e che utilizzavano nella vita di tutti i giorni. Pregavano e studiavano in ebraico e in aramaico ed utilizzavano, come tutte le altre comunit\u00e0 sefardite, quello che Ha\u00efm Vidal S\u00e9phiha chiama la \u00ab copia giudeo-spagnola \u00bb, il ladino (la lingua inventata dai rabbini spagnoli) che consisteva nella traduzione dei testi ebraici in spagnolo ma rispettando l'ordine delle parole e la sintassi della lingua ebraica. Queste due lingue, \"djudezmo\" e \"ladino\" si scrivevano in caratteri ebraici e in caratteri latini per gli ebrei spagnoli. Oltre alle lingue portate con s\u00e9 in esilio, gli ebrei di Salonicco parlavano a volte il turco ottomano, la lingua dell'Impero scritta in caratteri arabi. La haskalah fu portata dagli ebrei \"franchi\" che diedero larga diffusione al francese, insegnato nelle scuole della AIU e, in misura minore, dell'italiano. Dopo la conquista di Salonicco da parte della Grecia nel 1912 il greco fu imposto nelle scuole ed appreso da pi\u00f9 generazioni di ebrei a Salonicco. Ai giorni nostri \u00e8 il greco che domina tra gli ebrei ancora presenti in citt\u00e0.\nIl \"djudezmo\" di Salonicco, a causa dell'influsso delle comunit\u00e0 venute dall'Italia, presenta molti italianismi, sia dal punto di vista lessicale che sintattico. L'influenza di fatto del francese della francofilia dominante a Salonicco si faceva sentire al punto che S\u00e9phiha parla di \u00ab jud\u00e9o-fragnol \u00bb invece che \u00ab jud\u00e9o-spagnoli \u00bb.\nGastronomia.\nIl sociologo Edgar Morin dichiara che il nucleo di una cultura \u00e8 costituito dalla sua gastronomia e precisa che ci\u00f2 si applica particolarmente agli ebrei di Salonicco, comunit\u00e0 da cui proviene.\nLa gastronomia degli ebrei di Salonicco era una variante della gastronomia ebraico-spagnola, essa stessa appartenente al grande insieme della cucina mediterranea. Era influenzata dalle regole alimentari ebraiche, la \"casherut\" proibisce come noto il consumo di maiale e l'abbinamento latte-carne, mentre le feste religiose richiedono la preparazione di piatti specifici, ma i tratti caratteristici derivano dalla provenienza iberica. Il pesce, abbondante nella citt\u00e0 portuale, era consumato in grande quantit\u00e0 ed in tutte le maniere, fritto, al forno (\"al orno\"), marinato e ben cotto o stufato (\"abafado\"), era sovente accompagnato da salse molto sofisticate. Considerato come un simbolo di fertilit\u00e0, il pesce era usato nei riti del matrimonio e nell'ultimo giorno della cerimonia nuziale, chiamato il \"dia del pesce\", si faceva scavalcare alla sposa un gran piatto di pesci che veniva poi consumato dai convitati. I vegetali accompagnavano tutti i piatti, in particolare la cipolla, mentre l'aglio era poco utilizzato, al contrario della sinagoga degli ashkenaziti, che ne erano invece grandi consumatori, e che era soprannominata \"El kal del ajo\" (la sinagoga dell'aglio). Lo yogurt denso, largamente utilizzato nei Balcani ed in Anatolia ,era molto apprezzato, pi\u00f9 della crema di latte. In vista del sabato si preparava lo \"hamin\", variante ebraico-spagnola del \"cholent\" ashkenazita e della \"dafina\" nord-africana. Si trattava di un rag\u00f9 di carne accompagnato da vegetali secchi (grano, piselli, fagiolini) che si lasciavano cuocere a fuoco lento fino al pasto del sabato. Prima della Pesach (la pasqua ebraica) le donne di casa riempivano le credenze di caramelle, fichi e datteri farciti con mandorle, di marzapane e del piatto il pi\u00f9 apprezzato, il \"charope blanko\" (marmellata bianca) composta da zucchero, acqua e limone. Il vino era riservato ai rituali religiosi. Si bevevano bevande zuccherate a base di sciroppo di prugne, di amarene o di albicocche, al termine dei grandi pasti delle feste.."}
{"id": "1199133", "revid": "84184", "url": "https://it.wikipedia.org/wiki?curid=1199133", "title": "Chiesa di San Bartolomeo al Pozzo", "text": "La chiesa di San Bartolomeo al Pozzo \u00e8 un edificio sacro che si trova a Terranuova Bracciolini.\nStoria e descrizione.\nLa chiesa \u00e8 una di quelle edificate contestualmente a Terranuova poco dopo la fondazione della citt\u00e0, in questo caso dal popolo proveniente dal Castello del Pozzo, a ricordo del borgo di origine. L'interno, a navata unica, fu trasformato gi\u00e0 nel Settecento ma si presenta nell'aspetto datole all'inizio del Novecento, in stile neogotico, scandito da tre grandi archi ogivali dicromi. L\u2019altare sulla parete destra, dedicato alla Madonna del Conforto ha forme neogotiche cos\u00ec come quello sinistro dedicato al Santo Cuore e quello maggiore. Della chiesa medievale restano solo alcuni brani di affreschi martellinati mentre la copertura \u00e8 a capriate con travi a vista decorate. \nSull'altare maggiore \u00e8 un capolavoro di Gregorio Pagani, la tela commissionata dalla famiglia Concini che rappresenta la \"Crocefissione con la Madonna e i Santi Bartolomeo, Niccol\u00f2 e Agata\", del 1593; le due figure sotto la croce ricordano Bartolomeo Concini, sottosegretario di Cosimo I, e Matteo Concini, vescovo di Cortona."}
{"id": "1199135", "revid": "729019", "url": "https://it.wikipedia.org/wiki?curid=1199135", "title": "Longaricum", "text": "Longaricum era un'antica citt\u00e0 romana in Sicilia. Si trovava lungo una strada che partiva da Lilybaeum (l'attuale Marsala) e arrivava a Panormus (l'attuale Palermo). La sua precisa posizione \u00e8 ancora sconosciuta, ma gli studiosi la situano nei pressi di Camporeale."}
{"id": "1199141", "revid": "287204", "url": "https://it.wikipedia.org/wiki?curid=1199141", "title": "Sabbatai Zevi", "text": "Nel XVII secolo fu considerato virtualmente dall'intera popolazione ebraica di Europa, Nord Africa e Medio Oriente come il Messia. Fu il protagonista, e, insieme a Nathan di Gaza, l'iniziatore del pi\u00f9 grande movimento messianico nella storia dell'ebraismo; dopo la sua apostasia, il movimento si tramut\u00f2 in una setta, condannata e tacciata di eresia da molte autorit\u00e0 rabbiniche ortodosse.\nMor\u00ec esiliato a Dulcigno, nell'attuale Montenegro, vicino al confine con l'Albania (allora sotto l'Impero ottomano) nel 1676.\nGiovent\u00f9.\nZevi nacque in una famiglia agiata sefardita. Figlio del negoziante Mordekhai e di Clara, aveva due fratelli: Elia e Yosef.\nFu studente di Yosef Eskapa, rabbino capo di Smirne, e a diciotto anni era gi\u00e0 considerato un grande cabalista.\nCreazione e sviluppo del movimento.\nSabbatai Zevi si proclam\u00f2 Messia nel 1648, all'et\u00e0 di 22 anni. Si appoggiava ad un'interpretazione contestata dello \"Zohar\" secondo la quale l'anno 1648 avrebbe visto la redenzione del popolo ebraico. Dichiarandosi Messia, provoc\u00f2 un profondo scisma in seno all'ebraismo tra chi lo accett\u00f2 come tale e chi lo rifiut\u00f2.\nAll'inizio tuttavia ebbe un successo limitato. Rest\u00f2 a Smirne diversi anni e la sua reputazione crebbe lentamente, fino a che le sue pretese messianiche gli procurarono un \"herem\", una sorta di bando dalla comunit\u00e0 ebraica, a volte paragonata alla scomunica dei cattolici. Nel 1651, o nel 1654, a seconda degli autori, lui e i suoi seguaci furono banditi da Smirne.\nDopo qualche anno si installarono a Costantinopoli, nel 1653 o nel 1658. Qui incontr\u00f2 un predicatore, Abraham ha-Yakini (un discepolo di Yosef di Trani), che accett\u00f2 Sabbatai Zevi come Messia, affermando anche di conoscere una vecchia predizione ebraica, che annunciava un messia di nome Sabbatai, figlio di Mordecai Zevi, nell'anno 5326 (il 1626 d.C.)\nCon questo sostegno importante, Sabbatai Zevi s'install\u00f2 a Salonicco, citt\u00e0 dell'impero Ottomano oggi in Grecia. Allora era un importante centro ebraico e cabalistico; qui egli svilupp\u00f2 una intensa predicazione incentrata sul proprio messianismo. Sembra che avesse incontrato un grande successo nella comunit\u00e0 ebraica, fino a provocare di nuovo l'espulsione da parte delle autorit\u00e0 rabbiniche della citt\u00e0. (vedi anche Storia degli ebrei a Salonicco)\nDopo un periodo poco conosciuto, lo si ritrova al Cairo, in Egitto, dove resta tra il 1660 ed il 1662. Guadagn\u00f2 alla propria causa una personalit\u00e0 molto influente e ricca, Raffael Joseph Halabi (di Aleppo). Costui mise una parte delle proprie ricchezze a sua disposizione, permettendogli di sviluppare la sua attivit\u00e0.\nNel 1663, Sabbatai Zevi si trasfer\u00ec a Gerusalemme, poi di nuovo al Cairo, dove ottenne dal suo mecenate delle somme necessarie alla comunit\u00e0 di Gerusalemme, e questo sembra avesse accresciuto il suo prestigio. Dopo il matrimonio, ritorn\u00f2 in Palestina, dove incontr\u00f2 Nathan Benjamin Levi, detto Nathan di Gaza, divenuto rapidamente il suo braccio destro.\nL'anno 1663 \u00e8 un anno di rivolgimenti per l'azione di Sabbatai Zevi. Fino allora leader di un piccolo gruppo sospetto agli occhi dei rabbini, a partire da questo anno ottiene una risonanza crescente nel mondo ebraico. Uno dei motivi di questa popolarit\u00e0 \u00e8 l'avvicinarsi dell'anno 1666.\nPer alcuni cristiani all'epoca, l'anno 1666 (666 \u00e8 il numero della bestia dell'Apocalisse di Giovanni) sarebbe stato l'anno dell'Apocalisse, o perlomeno di grandi avvenimenti per la fede. Questa idea apocalittica sembra aver avuto influenza su Sabbatai Zevi ed i suoi discepoli.\nSabbatai Zevi si sottoponeva a severe mortificazioni corporali, come per esempio i bagni nel mare durante l'inverno, questo contribu\u00ec al suo prestigio messianico.\nNel 1665 Nathan di Gaza annunci\u00f2 che l'anno seguente sarebbe venuto l'inizio dell'era messianica e che Sabbatai Zevi avrebbe radunato le dieci trib\u00f9 perdute d'Israele in Terra Santa.\nL'esaltazione religiosa raggiunse il suo culmine nelle masse ebree sovente miserabili, che sognavano la liberazione. Al contrario, molte autorit\u00e0 rabbiniche restavano reticenti o ostili.\nNel 1665, Sabbatai Zevi fu ricevuto come il Messia dagli ebrei di Aleppo, poi di Smirne, la sua citt\u00e0 natale. Il suo potere sulle masse ebraiche divenne immenso. Depose il rabbino capo di Smirne, Aharon Lapapa, e lo rimpiazz\u00f2 con Hayyim Benveniste. Alcuni rabbini si unirono al suo movimento.\nNumerose comunit\u00e0 in Europa orientale, in Europa occidentale e in Medio oriente lo riconobbero con un entusiasmo incredibile come Messia degli Ebrei, destinato a ricondurli in Terra Santa e a far nascere il regno d'Israele. Comunit\u00e0 intere si prepararono alla partenza.\nI partigiani di Zevi iniziarono a rimettere in causa alcune celebrazioni rituali. In effetti, secondo certe tradizioni, questi obblighi non erano dovuti alla comparsa del Messia. Ma ci\u00f2, inaccettabile per alcuni ebrei, aument\u00f2 le divisioni all'interno delle comunit\u00e0.\nAll'inizio del 1666, Sabbatai Zevi part\u00ec per Costantinopoli, capitale dell'Impero Ottomano. Nathan di Gaza aveva annunciato che avrebbe posto la corona del Sultano sulla propria testa.\nConversione all'Islam.\nDenunciato alle autorit\u00e0 ottomane dai leader della comunit\u00e0 ebraica locale come provocatore di disordini, Sabbatai Zevi fu convocato a palazzo nel 1666 per renderne conto.\nDopo due mesi di prigionia a Costantinopoli, Sabbatai Zevi fu inviato nella prigione di Stato di Abydos, dove fu trattato con grande riguardo. In seguito fu trasferito nella prigione dell'attuale Edirne.\nNel settembre del 1666, temendo per la propria vita, accett\u00f2 di convertirsi all'Islam. Fu portato di fronte al Sultano Mehmed IV, e l\u00ec si convert\u00ec, prendendo il nome di Aziz Mehmed Effendi. In seguito ebbe un comportamento ambiguo, giustific\u00f2 la sua conversione come un ordine divino, ma conserv\u00f2 certe pratiche ebraiche e cabaliste che gli valsero l'esilio.\nDopo nuovi contatti con ebrei, fu esiliato dalle autorit\u00e0 Ottomane a Dulcigno, una piccola citt\u00e0 albanofona dell'attuale Montenegro, l\u00ec mor\u00ec in solitudine nel 1676.\nIl seguito del Sabbatianesimo.\nContro il Sabbatianesimo.\nLo choc all'annuncio della conversione di Zevi fu immenso, e il disappunto che sollev\u00f2 fu all'altezza delle speranze indescrivibili che aveva sollevato. Molti attesero pensando fosse un breve episodio e attendendo gli sviluppi. Progressivamente per\u00f2 la gran parte dei fedeli abbandon\u00f2 Sabbatai Zevi.\nIl ricordo di Sabbatai Zevi rester\u00e0 per molto tempo un trauma nella memoria ebraica, tanto in Europa, quanto nel mondo musulmano. Negli anni seguenti i rabbini dovettero recuperare il terreno perduto nelle numerose comunit\u00e0 influenzate dai partigiani di Sabbatai Zevi.\nDa parte dei rabbini, si svilupper\u00e0 una certa sfiducia nei riguardi della mistica ebraica, della cabbala, di cui Sabbatai Zevi era un adepto. La cabbala non sar\u00e0 mai proibita ma il suo insegnamento diviene pi\u00f9 inquadrato.\nAd iniziare dalla fine del XVII secolo, l'ebraismo diventa dunque molto sospetto verso la mistica ed il messianismo, e sviluppa un notevole indurimento dottrinale. \u00c8 contro questa \"durezza\" della vita religiosa che si svilupper\u00e0 la reazione chassidica di Baal Shem Tov, nel XVIII secolo, nella quale la cabbala passa da disciplina per iniziati a mistica popolare. Per usare le parole di Martin Buber \"il chassidismo \u00e8 cabbala divenuta \"ethos\"\". Il Chassidismo pu\u00f2 essere considerato un prodotto indiretto della predicazione di Sabbatai Zevi.\nA favore del Sabbatianesimo.\nIn Europa, le speranze nate con la predicazione di Sabbatai Zevi non sparirono completamente, e vi restano ricordi che provocheranno la rinascita parziale del movimento, nell'Europa orientale del XVIII secolo sotto la conduzione di un nuovo Messia autoproclamato, Jakob Frank.\nIn Turchia, alcuni ebrei decisero di restare fedeli a Sabbatai Zevi e lo seguirono nella sua conversione. Praticando una religione formalmente musulmana, ma che in effetti \u00e8 un misto di influssi ebrei e musulmani, anche con certi apporti dal cristianesimo."}
{"id": "1199144", "revid": "767487", "url": "https://it.wikipedia.org/wiki?curid=1199144", "title": "Pain (Rhino Bucket)", "text": "Pain \u00e8 il terzo album dei Rhino Bucket, uscito nel 1994 per l'etichetta discografica Moonstone Records.\nNel 2007 venne ristampato sotto il nome \"Pain &amp; Suffering\" in versione aggiornata con l'aggiunta di 5 brani inediti."}
{"id": "1199145", "revid": "466539", "url": "https://it.wikipedia.org/wiki?curid=1199145", "title": "Il topo di citt\u00e0 e il topo di campagna", "text": "Il topo di citt\u00e0 e il topo di campagna \u00e8 una favola scritta da Esopo, nel VI secolo a.C. \nTrama.\nUn fiero topo di campagna fa visita a suo cugino che abita in citt\u00e0. Quest'ultimo gli offre quindi un lauto pranzo nella dimora in cui risiede che consiste in una serie di cibi raffinati. Ma il loro ricco banchetto viene improvvisamente interrotto da due cani mastini che costringono i cugini roditori a rifugiarsi in una tana per sicurezza. Il topo di campagna decide quindi di ritornare a casa, asserendo al cugino che preferisce mangiare lardo e fagioli in pace piuttosto che dolci e marmellata nell'angoscia.\nMorale: \u00c8 meglio vivere in santa pace una vita modesta, piuttosto che vivere nel lusso sempre fra i batticuori."}
{"id": "1199147", "revid": "709565", "url": "https://it.wikipedia.org/wiki?curid=1199147", "title": "Blackstar (serie animata)", "text": "Blackstar \u00e8 una serie televisiva a cartoni animati prodotta nel 1981 dalla Filmation composta da 13 episodi.\nSinossi.\nLa serie appartiene ai generi fantasy eroico e fantascientifico, and\u00f2 in onda appena un anno dopo il successo di Thundarr il Barbaro, datato 1980, ma senza replicarne gli effetti.\nL'animazione di questa serie rispecchia in pieno lo stile dell'azienda, fatta eccezione per l'assenza di un epilogo moralistico. Non riscuotendo il successo sperato, la serie non venne proseguita; successivamente per\u00f2 venne il travolgente successo di He-Man e i dominatori dell'universo, della quale \"Blackstar\" sembra quasi una prova generale o un precursore, viste le numerose analogie, e venne replicata abbinata ad una serie di action figures, ma il rilancio non ne cambi\u00f2 le sorti.\nIl personaggio di John Blackstar fu creato ispirandosi alle etnie tipiche dei nativi americani, ma senza troppa convinzione, cos\u00ec da non essere immediatamente riconoscibile per tale. Blackstar viene ancora oggi affettuosamente chiamato dai MOTU-fan lo \"sfortunato cugino di He-Man\".\nTrama.\nJohn Blackstar, uno sfortunato astronauta terrestre precipita nel barbarico mondo di Sagar. Soccorso dai nanetti Trobbits si unisce alla loro lotta contro il crudele Overlord, intenzionato a conquistare il potere assoluto. Costui intende incrementare il suo gi\u00e0 grande potere conquistando la possente Stella del Potere, un potente artefatto magico. Questa potente spada incantata si \u00e8 per\u00f2 divisa longitudinalmente in due spade: la Spada del Potere e la Spada Stellare; e mentre la Spada del Potere \u00e8 finita in mano a Overlord, la Spada Stellare viene brandita da Blackstar, che insieme ai suoi amici Trobbits, alla strega Mara e al mutaforma Klone, lottano per la libert\u00e0.\nPersonaggi.\nBlackstar: Alto, dalla carnagione olivastra e dalla corporatura muscolosa, Blackstar \u00e8 un eroe dal cuore puro, che combatte per difendere i Trobbits dalle angherie del malvagio Overlord; in combattimento usa la Spada Stellare, parte di un antico manufatto alieno. Pare fosse previsto essere un pellerossa ma la cosa non \u00e8 mai stata conferemata.\nWarlock: \u00e8 la fedele cavalcatura di Blackstar, un drago verde alato che sputa fuoco, dal carattere estremamente docile e che non si separa mai dal suo padrone.\nMara: \u00e8 una strega molto potente: \u00e8 in grado di esercitare ogni forma di magia, dalla telecinesi all'ipnosi; protettrice degli Trobbits, \u00e8 una fedele alleata ed amica di Blackstar, di cui sembra innamorata. Non si sa se sia immortale o molto longeva, ma nel primo episodio parlando di una sua amica viene detto che se ne erano persi i contatti parecchi secoli prima.\nTrobbits: piccoli esseri simili a nani, dalla pelle rosa scuro e dai capelli bianchi, i Trobbits sono i pacifici abitanti dell'albero di Sagar, un'enorme sequoia sui cui giganteschi rami hanno edificato la propria dimora. Il loro capo \u00e8 Balkar, il pi\u00f9 anziano di loro, dotato di folti baffi, di poteri magici e profonda conoscenza della storia di Sagar. Gli altri Trobbits sono Rif (dotato di naso e mento affilati, una barbetta ed un cappello magico che ha sempre una fiammella accesa), i gemelli Terra e Carpo (quest'ultimo, a differenza del fratello, possiede dei denti da roditore in grado di rosicchiare anche il legno), Burble (molto simile a Balkar ma pi\u00f9 giovane, con la barba e particolarmente pauroso), Gossamer (Plastulo nella versione italiana, dotato di due orecchie enormi con le quali \u00e8 in grado di volare) e Poulo (il pi\u00f9 giovane dei Trobbits, che \u00e8 in grado di esprimersi solo fischiando).\nKlone: dalle fattezze elfiche, Klone \u00e8 un individuo estremamente taciturno e tranquillo; all'occorrenza \u00e8 in grado di trasformarsi in qualsiasi creatura del suo pianeta: solitamente usa il suo potere per combattere al fianco di Blackstar e di Mara o per difendere i Trobbits. \nOverlord: malvagio guerriero assetato di potere, \u00e8 votato alla distruzione dell'albero di Sagar, alla conquista del pianeta e soprattutto a mettere le mani sulla Spada stellare di Blackstar, la quale altro non \u00e8 che la parte mancante della sua arma, la Spada del potere: colui che riuscisse a riunificare le due parti otterrebbe la Stella del Potere, l'arma pi\u00f9 potente dell'universo. Per ottenere tutto ci\u00f2, lo spietato Overlord non esita a mettere in pratica ogni genere di piano.\nEpisodi.\nL'episodio \"Search for the Starsword\" fu il primo scritto e trasmesso, ma il secondo prodotto."}
{"id": "1199150", "revid": "64169", "url": "https://it.wikipedia.org/wiki?curid=1199150", "title": "Al lupo! Al lupo!", "text": "Al lupo! Al lupo! \u00e8 una favola attribuita a Esopo.\nTrama.\nIn un villaggio viveva un pastorello che di notte doveva fare la guardia alle pecore di suo padre. Si annoiava e quindi, decise di fare uno scherzo: mentre le altre persone erano a dormire egli cominci\u00f2 a gridare: \"Al lupo, al lupo!\", cos\u00ec tutti si svegliarono e accorsero per aiutarlo. Ma il pastore burlone rivel\u00f2 loro che era uno scherzo. \nQuesto scherzo continu\u00f2 per parecchi giorni, fino ad una notte in cui un lupo venne veramente. Il pastore cominci\u00f2 a gridare: \"Al lupo, al lupo!\", ma nessuno venne ad aiutarlo perch\u00e9 tutti pensarono che fosse il solito scherzo. \nCos\u00ec il lupo divor\u00f2 tutte le pecore (altre versioni successive all'originale narrano che fu il pastorello ad essere divorato).\nMorale.\nChi d\u00e0 sempre falsi allarmi non \u00e8 pi\u00f9 creduto neanche quando dice la verit\u00e0."}
{"id": "1199152", "revid": "1702319", "url": "https://it.wikipedia.org/wiki?curid=1199152", "title": "Chiesa di San Biagio ai Mori", "text": "La chiesa di San Biagio ai Mori \u00e8 un luogo di culto cattolico che si trova a Terranuova Bracciolini.\nStoria e descrizione.\nLa chiesa fu eretta dagli abitanti dell'omonimo castello inurbatisi nel nuovo borgo murato a met\u00e0 del Trecento, ma un'epigrafe sull'architrave della porta della canonica che fa riferimento al rettore Jacopo dei Mori e reca la data 1382, fa pensare a un prolungarsi dei lavori per diversi decenni.\nLa facciata, molto semplice, introduce all'interno ad unica navata, con il soffitto a volta e una piccola cupola sopra l'altare maggiore, l'unico ambiente chiesastico della cittadina che conserva una parte della decorazione originaria. Infatti sulle pareti sono due cicli di affreschi trecenteschi, divisi in scomparti delimitati da cornici con motivi decorativi geometrici. A destra \u00e8 il ciclo pi\u00f9 antico, datato 1385 come si legge nell'iscrizione in basso che riporta anche il nome del committente, Simone del Fabro, e che raffigura \"Sant'Antonio abate\", \"San Michele arcangelo\", \"San Pietro\" e \"Santa Lucia\". Nella parete opposta un altro ciclo pi\u00f9 frammentario, datato 1388 nell'iscrizione in basso reca anche il nome \"Simone\", forse lo stesso Del Fabro dell'altro ciclo, con una \"Madonna col Bambino, San Giovanni Battista\" e \"San Biagio.\" In questo lato si nota come gli affreschi originariamente continuassero oltre l'altare, dove \u00e8 tuttora in parte visibile una figura di santa ed altri frammenti. L'autore \u00e8 un pittore di formazione fiorentina che presenta stilemi tardo giotteschi seppur ravvivati da una certa vivacit\u00e0 vernacolare.\nA met\u00e0 delle pareti si trovano due edicole: quella di destra \u00e8 databile alla met\u00e0 del XV secolo e contiene anch'essa affreschi frammentari con \"Sant'Anna\" e \"Santa Caterina d'Alessandria\" di buona qualit\u00e0 e databili alla fine del Quattrocento o all'inizio del Cinquecento. Il centro \u00e8 vuoto e forse doveva ospitare una \"Madonna col Bambino\" come nella tavola di primo Cinquecento della scuola di Andrea del Sarto la cui collocazione ne caus\u00f2 la distruzione. La suddetta tavola \u00e8 ora in deposito presso il Palazzo Vescovile di Arezzo. Davanti un'altra edicola che sulla ghiera dell'arco reca un'iscrizione in onore di San Carlo Borromeo e la data 1612. \nNel presbiterio si trova il semplice e lineare coro ligneo del XVIII secolo. Sulla parete destra \u00e8 un bell'affresco quattrocentesco raffigurante la \"Madonna in trono con il bambino tra l'arcangelo Raffaele con Tobia e san Romualdo\", attribuito anche al pittore terranuovese Fra' Diamante. Dietro l'altare maggiore, in una nicchia neogotica, \u00e8 un'importante tavola con la \"Madonna col Bambino\", forse parte centrale di un polittico, di un pittore vicino alla cultura di Agnolo Gaddi, probabilmente dei primissimi anni del Quattrocento."}
{"id": "1199155", "revid": "767487", "url": "https://it.wikipedia.org/wiki?curid=1199155", "title": "And Then It Got Ugly", "text": "And Then It Got Ugly \u00e8 il quarto album dei Rhino Bucket, uscito nel 2006 per l'etichetta discografica Acetate Records."}
{"id": "1199159", "revid": "889336", "url": "https://it.wikipedia.org/wiki?curid=1199159", "title": "La cicala e la formica", "text": "La cicala e la formica \u00e8 una favola di Esopo, adattata anche da Jean de La Fontaine e rimaneggiata da diversi autori con risvolti morali diversi, tra questi: Michel Piquemal, Gianni Rodari, Trilussa.\nTrama.\nDurante l'estate la formica lavorava duramente, mettendosi da parte le provviste per l'inverno. Invece la cicala tutto il giorno non faceva altro che cantare. Arriv\u00f2 l'inverno e la formica aveva di che nutrirsi, dato che durante l'estate aveva accumulato molto cibo. La cicala cominci\u00f2 a sentire i morsi della fame, perci\u00f2 and\u00f2 dalla formica a chiederle se potesse darle qualcosa da mangiare. La formica le chiese: \u00abIo ho lavorato duramente per accumulare tutto ci\u00f2; tu invece, che cosa hai fatto durante l'estate?\u00bb \u00abHo cantato\u00bb rispose la cicala. La formica allora esclam\u00f2: \u00abE allora adesso balla!\u00bb\nNella cultura di massa.\nLa cicala e la formica ha avuto numerosi adattamenti in musica, pittura e cinematografia. Poich\u00e9 nel mondo anglosassone la favola viene tradotta come \"La cavalletta e la formica\" o \"La cavalletta e le formiche\", gli adattamenti spesso cambiano i protagonisti in questo modo."}
{"id": "1199160", "revid": "1702319", "url": "https://it.wikipedia.org/wiki?curid=1199160", "title": "Chiesa di San Donato in Ganghereta", "text": "La chiesa di San Donato in Ganghereta (gi\u00e0 San Niccol\u00f2 a Ganghereto) \u00e8 un edificio sacro che si trova a Terranuova Bracciolini.\nStoria e descrizione.\nLa chiesa fu costruita probabilmente a partire dal 1337 ed originariamente dedicata a San Niccol\u00f2 (San Niccol\u00f2 a Ganghereto), dal 1790 anche a Santa Maria e fu sede della Compagnia del Santissimo Sacramento. Sebbene l'edificio sia stato completamente restaurato fra il 1931 e il 1933, rimane ancora visibile il paramento murario di epoca medievale sulla parte absidale mentre la facciata e la parte laterale sono state completamente rifatte nel 1931. Nella lunetta sopra il portale \u00e8 una terracotta invetriata con la \"Madonna col Bambino e Angeli\" della fine dell'Ottocento o degli inizi del Novecento, tipica del gusto di quell'epoca.\nL'interno ad aula unica, coperto a capriate, presenta quattro vetrate, eseguite nel 1932 dalla Manifattura Quentin raffiguranti \"San Tito\", \"San Donato\", \"San Francesco\" e \"Sant'Antonio da Padova\", patrono di Terranuova.\nSulla parete destra \u00e8 dipinta un\"Ultima Cena\" di ispirazione leonardesca, opera di Giovanni Bassan, eseguita nel 1936. Dietro l'altare maggiore, entro una nicchia, sottolineata da una cornice cuspidata in legno intagliato e dorato, \u00e8 collocato un interessante gruppo plastico di terrecotte policrome con la \"Madonna in trono e il Bambino tra i Santi Nicola e Pietro\", attribuibile al plastificatore fiorentino Agnolo di Polo e databile alla fine del Quattrocento o all'inizio del Cinquecento."}
{"id": "1199170", "revid": "1305772", "url": "https://it.wikipedia.org/wiki?curid=1199170", "title": "Crawling Back to You", "text": "Crawling Back to You \u00e8 un brano musicale dei Backstreet Boys, pubblicato negli Stati Uniti l'11 ottobre 2005 come terzo singolo del quinto album, \"Never Gone\". La canzone fu pubblicata nell'ambito del progetto \"Music For Hurricane Relief\" in supporto delle famiglie colpite dall'uragano Katrina. \"Crawling Back to You\" fu rilasciata in formato download digitale e in versione CD promozionale, ed ha raggiunto la 30\u00ba posizione nella classifica statunitense Adult Contemporary di \"Billboard\"."}
{"id": "1199171", "revid": "767487", "url": "https://it.wikipedia.org/wiki?curid=1199171", "title": "No Song Left Behind", "text": "No Song Left Behind \u00e8 un album raccolta dei Rhino Bucket, uscito nel 2007 per l'Etichetta discografica Acetate Records."}
{"id": "1199172", "revid": "1702319", "url": "https://it.wikipedia.org/wiki?curid=1199172", "title": "Oratorio di San Benedetto (Terranuova Bracciolini)", "text": "L'oratorio di San Benedetto \u00e8 un edificio sacro che si trova a Terranuova Bracciolini.\nStoria e descrizione.\nFu edificato grazie ad una elargizione del prelato Antonio Bartolini alle monache di Vitalba, le quali, all'inizio del XVII secolo, vi si trasferirono, dedicando il nuovo monastero alla Santissima Annunziata. Dopo le distruzioni subite durante la seconda guerra mondiale \u00e8 stato radicalmente restaurato; anche la chiesa attuale, in sostituzione di quella barocca, \u00e8 opera del dopoguerra. Solo il bel chiostro, con loggia a doppio ordine, mantiene l'aspetto originario. Sull'altare maggiore \u00e8 stato ricollocato, dopo il restauro, il dipinto raffigurante l'\"Annunciazione\", datato 1616 e firmato da Francesco Curradi."}
{"id": "1199174", "revid": "767487", "url": "https://it.wikipedia.org/wiki?curid=1199174", "title": "Pain &amp; Suffering", "text": "Pain &amp; Suffering \u00e8 un album raccolta dei Rhino Bucket, uscito nel 2007 per l'Etichetta discografica Acetate Records.\nSi tratta della ristampa dell'album \"Pain\", con l'aggiunta di 5 brani inediti."}
{"id": "1199175", "revid": "1819104", "url": "https://it.wikipedia.org/wiki?curid=1199175", "title": "La lepre e la tartaruga", "text": "La lepre e la tartaruga \u00e8 una favola attribuita a Esopo.\nTrama.\nLa lepre un giorno si vantava con gli altri animali: \"nessuno pu\u00f2 battermi in velocit\u00e0 - diceva - sfido chiunque a correre come me\". La tartaruga, con la sua solita calma, disse \"Accetto la sfida\". \"Questa \u00e8 buona!\", esclam\u00f2 la lepre, scoppiando a ridere. \"Non vantarti prima di aver vinto\" replic\u00f2 la tartaruga. Cos\u00ec venne stabilito un percorso e dato il via.\nLa lepre part\u00ec come un fulmine: quasi non si vedeva pi\u00f9, tanto era gi\u00e0 lontana. Poi si ferm\u00f2, e - per mostrare il suo disprezzo verso la tartaruga - si sdrai\u00f2 a fare un sonnellino. La tartaruga intanto camminava con fatica, un passo dopo l'altro, e quando la lepre si svegli\u00f2, la vide vicina al traguardo. Allora si mise a correre con tutte le sue forze, ma ormai era troppo tardi per vincere la gara. La tartaruga sorridendo disse: \"Non serve correre, bisogna partire in tempo\".\nMorale: a volte con l'impegno si pu\u00f2 ottenere ben pi\u00f9 che con un talento naturale.\nAdattamenti.\nLa favola \u00e8 stata adattata nel 1935 dalla Disney in un omonimo cortometraggio d'animazione della serie \"Sinfonie allegre\"."}
{"id": "1199179", "revid": "287204", "url": "https://it.wikipedia.org/wiki?curid=1199179", "title": "Fancy Lala", "text": " \u00e8 un anime \"mah\u014d sh\u014djo\", prodotto dallo Studio Pierrot e trasmesso in Giappone su TV Tokyo tra l'aprile e il settembre 1998. In Italia \u00e8 stato trasmesso su Italia 1 nel giugno 2001. La serie gode anche di una trasposizione manga, distribuita dalla Sh\u016beisha parallelamente alla trasmissione.\n\"Fancy Lala\" (\"Mah\u014d no stage Fancy Lala\") \u00e8 la quinta e ultima serie della saga delle maghette dello Studio Pierrot, ed \u00e8 preceduta da \"Sandy dai mille colori\" (\"Mah\u014d no idol Pastel Yumi\").\nTrama.\nMiho Shinohara (Miha Izuki, in Italia) \u00e8 una ragazzina di 9 anni (12, in Italia), alunna di terza elementare della scuola Fujigaoka, sognatrice un po' annoiata dalla realt\u00e0 e che, forse anche per questo, ama molto disegnare e leggere manga. Dopo la scuola, recandosi in un negozio a cercare dei retini per i suoi disegni, Miho si imbatte in due buffi pupazzi dalle sembianze di piccoli draghetti che poi in realt\u00e0 si riveleranno essere due creature provenienti dal mondo \"Memoria del tempo\". Accusata dal proprietario del negozio di voler rubare i due animaletti (attaccatisi in realt\u00e0 da soli al suo zainetto), Miho verr\u00e0 \"scagionata\" da un misterioso quanto bizzarro signore dal look un po' retr\u00f2, con bombetta e valigia al seguito, che pagher\u00e0 i due \"pupazzi\" per la ragazzina dicendole di tenerli con s\u00e9. Quella sera stessa, mentre Miho ricorda di aver gi\u00e0 visto quell'uomo nel sogno fatto la notte precedente, i due strani esseri di nome Pig e Mog rivelano alla bambina di essere capitati per qualche motivo in quella dimensione chiedendole pertanto di poter rimanere con lei fino a che non riusciranno a tornare indietro; in cambio della sua ospitalit\u00e0, le due creature donano a Miho una penna ed un album da disegno magici in grado di trasformare i disegni in realt\u00e0 e lei stessa in un'adolescente di 15-16 anni (18 anni, in Italia). Entusiasta la bambina prover\u00e0 subito gli strani poteri, disegnando sull'album gli stessi abiti che aveva creato per l'ultimo dei suoi personaggi cartacei, da lei stessa chiamato \"Fancy Lala\", per poi indossarli una volta divenuta adulta.\nIl giorno dopo Miho non resiste al desiderio di recarsi, nelle vesti di Lala, ad Harajuku, quartiere giovane di Tokyo noto per la presenza di talent scout in cerca di nuovi potenziali Idol. Senza nemmeno farlo apposta la ragazzina non solo sar\u00e0 notata, ma si trover\u00e0 direttamente a salvare in extremis la reputazione della piccola agenzia di modelle e spettacolo \"Lyrical Production\", diretta da un ex modella di nome Yumi Haneishi. Lala debutta cos\u00ec nel mondo dello show business, da prima come semplice fotomodella, per poi divenire, dopo una gavetta fulminante, anche Idol. In soli sei mesi, Fancy Lala arriver\u00e0 in effetti a far uscire il suo primo disco con tanto di concerto per la sorpresa dei suoi gi\u00e0 affermati colleghi, Miki Yumeno e l'idolatrato Hiroya Aikawa.\nGiunti al giorno dell'annunciato primo concerto, la ragazzina inizier\u00e0 a porsi i primi dubbi sul vero futuro di Lala, come fare carriera e crescere in parallelo con Miho. A tali domande i due folletti non sembrano riuscire a dare una risposta, come d'altronde non riescono nemmeno a sapere, per tutta la storia, il completo funzionamento dei poteri magici dati alla ragazzina, o chi sia in realt\u00e0 l'uomo con la bombetta che la bambina chiama \"Mr. Mistero\". Pig e Mog sembrano infatti solo sapere che nel passato erano creature gigantesche e che possono decidere di tornare su \"Memoria del tempo\" quando vogliono, perch\u00e9 il tempo, non finendo mai, li aspetter\u00e0 sempre.\nNonostante i forti dubbi nel voler debuttare anche come cantante nei panni di Lala, Miho alla fine decider\u00e0 di tenere il concerto al quale assister\u00e0 pure la sua famiglia. Il giorno dopo la \"Lyrical Production\" inizia a ricevere numerose chiamate di lavoro per la ragazza, la cui performance sembra aver riscosso un certo successo. L'obiettivo appare raggiunto e tutto sembra filare liscio finch\u00e9, Miho, nel tornare a casa piena di regali fra le mani, si dimentica per strada lo zainetto con dentro l'album e la penna magica. La bambina, pur cercando disperatamente l'oggetto smarrito per una giornata intera, sar\u00e0 costretta alla fine a rinunciare e a disdire tutti gli impegni che aveva con l'agenzia, facendo cos\u00ec scomparire Lala proprio alla sua ribalta ufficiale. Nessuno sar\u00e0 in grado di capire il misterioso gesto e la scomparsa della ragazza, che ormai risulta irraggiungibile anche al cellulare regalatole all'inizio della storia. Quella notte stessa Miho, inconsolabile, chiede a Pig e Mog di provare a ricreare i due oggetti magici proprio come avevano fatto la prima volta: il risultato sar\u00e0 la scomparsa dei due folletti che verranno risucchiati dal loro stesso vortice di luce da cui tutto era iniziato. Il giorno seguente Miho, a met\u00e0 fra l'incredulo e lo smarrito, decide di recarsi alla \"Lyrical Production\" per dare in qualche modo un ultimo doloroso saluto a tutto lo staff. Al tramonto la bambina reincontra per l'ultima volta anche Mr. Mistero, il quale spiegher\u00e0 a Miho che Pig e Mog esistono in ogni tempo, come lei stessa d'altronde, nonostante adesso sia rimasta apparentemente da sola. Aggiunge inoltre che i poteri magici vengono vissuti dagli individui in maniera diversa a seconda delle persone: c'\u00e8 chi ne \u00e8 travolto, chi ne abusa fallendo, chi li usa una sola volta pensando che non gli serviranno e infine c'\u00e8 chi li perde, come nel suo caso.\n\u00c8 cos\u00ec che si congeda da Miho quello strano signore che, si scoprir\u00e0, essere stato conosciuto da bambino anche dal visagista di Lala il quale, incontrando la bambina per strada, ne riconoscer\u00e0 la vera identit\u00e0 sfiorandole i capelli, e rivelandole che lei stessa diventer\u00e0 Lala in pochi anni, senza bisogno di accelerare troppo la sua adolescenza.\nAnime.\nL'anime, prodotto dallo Studio Pierrot, \u00e8 composto da 26 episodi, andati in onda su TV Tokyo dal 5 aprile al 27 settembre 1998. Gli episodi sono stati pubblicati prima in VHS e poi in DVD.\nIn Italia \u00e8 stato acquistato da Mediaset ed \u00e8 stato trasmesso su Italia 1 dal 4 giugno al 30 giugno 2001 all'interno del contenitore \"Bim Bum Bam\". La versione italiana presenta qualche censura (come tagli di scene, alterazioni di alcuni dialoghi o aggiunta di battute inesistenti) e modifica leggermente alcuni nomi originali dei personaggi. La serie \u00e8 stata successivamente replicata, priva di tagli, sulla rete Hiro nel maggio 2010 e nell'aprile 2011.\nSviluppo.\nLa serie \u00e8 in realt\u00e0 il risultato di un progetto pi\u00f9 ampio che avrebbe dovuto prendere forma dieci anni prima per chiudere il cerchio delle cosiddette \"maghette dello Studio Pierrot\". Nel 1988, infatti, la casa di produzione, reduce dal successo internazionale del genere \"mah\u014d sh\u014djo\" e giunto ai suoi primi dieci anni di vita, ritenne non potesse esserci miglior occasione per creare la quinta e tanto attesa maghetta; non furono pochi, in effetti, i fan che rimasero un po' delusi da Pastel Yumi, privata di una controparte adulta.\nGi\u00e0 alla fine del 1986, lo Studio Pierrot, insieme alla nota ditta di prodotti da carta e cancelleria, Seika Co., pensando di commercializzare dei personaggi sulla falsariga del genere, cre\u00f2 il titolo che molti ritennero poter diventare una nuova serie anime (sempre smentita dai responsabili). La storia originaria prevedeva che la protagonista Miho, aspirante stilista, ricevesse da due folletti fuoriusciti dal computer di nome Pig e Mog provenienti dal Mondo dei sogni, una magica penna ottica con il potere di trasformarla in una bella modella di nome Lala in grado di indossare le sue stesse creazioni. A questo progetto ne furono affiancati altri sempre cartacei, tra cui uno, affidato ad Akemi Takada, chiamato la cui storia avrebbe dovuto basarsi sull'idea di trasformare la protagonista in due personaggi, Nana (un'idol) e Sara (una modella). Entrambi i progetti non approdarono a nessuna serie TV, ma il personaggio di Lala, riscuotendo un certo successo nel settore del merchandising, riusc\u00ec almeno a \"debuttare\" in un OAV del 1988, affidato per la caratterizzazione all'altro noto nome legato alle maghette, Yoshiyuki Kishi, intitolato : in questa storia autoconclusiva, in stile musical favolistico moderno, Miho viene trasformata in Lala direttamente da Pig e Mog, solo per una notte, per poi scoprire che il tutto era stato solo frutto di un sogno.\nSolamente dieci anni dopo, lo Studio Pierrot, proprio per il suo ventesimo anniversario, ritenne giusto riunire entrambi i progetti e creare cos\u00ec la tanto attesa quinta serie mancante; da \"Fashion Lala\" fu ripreso dunque l'intero concept della vicenda, i nomi della protagonista e i due folletti che furono leggermente ritoccati graficamente, mentre da \"Idol Koko\" fu ripresa la radice del titolo \"Mah\u014d no stage\". Da \"Fashion Lala\" fu in parte ripresa anche l'idea di abbinare Pig e Mog al \"Mondo del tempo\", da cui in realt\u00e0 provenivano altre due fatine che affiancavano Miho nei prodotti cartacei, chiamate Ma\u00f1ana e Ayer (Domani e Ieri).\nColonna sonora.\nLa sigla italiana, scritta da Alessandra Valeri Manera con la musica di Max Longhi e Giorgio Vanni ed interpretata da Cristina D'Avena, presenta un arrangiamento completamente diverso dalle originali e viene usata sia in apertura che in chiusura.\nDi questo anime esistono due videosigle italiane: una con la sigla completa utilizzata per la prima tv su Italia 1 e un'altra dalla durata di 2:10, utilizzata per il passaggio televisivo su Hiro (rete televisiva) e per eventuali repliche future sui canali Mediaset. \nLe canzoni dell'anime sono cantate dai doppiatori dei personaggi e sono in totale sei, di cui tre cantate in italiano con i testi di Alessandra Valeri Manera. L'adattamento italiano \u00e8 avvenuto solo a livello di testi, mentre le musiche sono quelle originali giapponesi. Inoltre anche Tar\u014d (Teddy) ha una sua canzone e nell'edizione italiana \u00e8 stata eseguita dalla relativa doppiatrice Monica Bonetto.\nAdattamento italiano.\nL'adattamento italiano presenta diversi tagli di scene, alterazioni di alcuni dialoghi e aggiunte di battute inesistenti per ricoprire i meditativi silenzi dei personaggi su cui invece si basa un po' tutta l'atmosfera riflessiva che permea la storia originale. Nella prima messa in onda del 2001, alcune scene sono state tagliate non per censura ma pi\u00f9 per dare spazio alle numerose pause pubblicitarie che allora vessavano gli anime trasmessi da Mediaset. Gli episodi 20, 23, 26 sono stati trasmessi direttamente in coda ad altri comportando il taglio di numerose scene, a partire dal titolo, tanto da farli divenire quasi incomprensibili. L'intera serie \u00e8 stata mandata in onda priva di qualsiasi modifica su Hiro nel 2010, in cui numerose scene sono state reintegrate cos\u00ec come i titoli italiani degli episodi uniti, mai resi noti precedentemente. Inoltre sono stati leggermente modificati alcuni nomi originali dei personaggi, come Hiroya cambia in Hiro e Akiru in Akira.\nNell'edizione italiana alcuni temi, come il divorzio, sono stati tolti e diverse scene sono state eliminate. Nell'episodio 15 (\"Amore senza fine\") viene fatto intendere che il bambino che incontra Lala, Teppei, \u00e8 figlio del chitarrista di Hiro, Kishi, venuto in sala registrazioni per passare una giornata insieme alla zia, la signorina Yumi, quando invece egli \u00e8 figlio sia di Kishi che di Yumi, i quali hanno divorziato dato che lei ha preferito il lavoro alla famiglia lasciando il figlio in affidamento al padre. Nell'episodio 20 (\"Insieme io e te!\") sono state tagliate le scene dove i collaboratori della madre di Lala fanno commenti di nascosto su di lei, definendola ripetutamente \"un diavolo\", dove le compagne di classe di Miha fanno allusioni sui possibili rapporti extraconiugali della madre e dove Miha chiede per la seconda volta alla madre di lasciare il lavoro. Nell'episodio 23 (\"Il ragazzo di Chrissy\") sono state tagliate le scene del primo tentativo di Miha nei panni di Fancy Lala di fare desistere la sorella ad andare all'appuntamento con Norigi, del bacio rubato di quest'ultimo a Chrissy e della dichiarazione d'amore di Chrissy ad Imahi.\nManga.\nIn contemporanea alla trasmissione dell'anime, nel 1998, \u00e8 stato pubblicato in Giappone sulla rivista \"Ribon\" un adattamento manga in due tank\u014dbon editi dalla Sh\u016beisha, scritto e disegnato da Rurika Kasuga.\nIn Italia \u00e8 stato pubblicato da Planet Manga dal gennaio all'aprile 2002, dividendo i due volumi originali in quattro volumetti.\nTrasmissioni e adattamenti nel mondo.\nL'anime \u00e8 stato trasmesso, oltre che in Giappone e in Italia, anche in diversi Paesi in tutto il mondo. Negli Stati Uniti \u00e8 stato distribuito in home video dalla Bandai Entertainment."}
{"id": "1199183", "revid": "899609", "url": "https://it.wikipedia.org/wiki?curid=1199183", "title": "Kill for Thrills", "text": ""}
{"id": "1199185", "revid": "773636", "url": "https://it.wikipedia.org/wiki?curid=1199185", "title": "Convento del Bosco ai Frati", "text": "Il convento del Bosco ai Frati (Convento di San Bonaventura) si trova a San Piero a Sieve, nel comune di Scarperia e San Piero, circondato da boschi di cerri che hanno finito per dargli il nome.\nStoria e descrizione.\nMolto probabilmente fu fondato dagli Ubaldini nel VI secolo, poi divenne il cenobio dei Basiliani (XI secolo) che, in ritiro dalle terre \"latine\", lo abbandonarono verso il 1012; successivamente, fino al 1206 fu occupato da alcuni eremiti e quindi donato, insieme a gran parte del bosco a san Francesco di Assisi (i Francescani entrarono in questo convento nel 1212). Qui vissero, fra gli altri, il venerabile Giovanni da Perugia detto lo Scalzo, Vicario Generale al tempo di san Francesco, ed il padre Benedetto da Gavorraccio. Protetto dalla famiglia degli Ubaldini, vi vissero il cardinale Ottaviano e, dal 1273, fra Bonaventura da Bagnoregio, che proprio mentre era qui ospite ricevette le insegne cardinalizie e la nomina a vescovo di Albano. La tradizione vuole che il frate francescano fu raggiunto dalla notizia mentre compiva una delle sue umili azioni quotidiane, cio\u00e8 mentre lavava delle stoviglie in un catino di pietra ancora oggi esistente, conservato da allora entro una cappella sul loggiato esterno presso la cucina del convento.\nNel 1349 il convento fu quasi del tutto abbandonato a causa della peste e rifior\u00ec solo nel 1420 quando Cosimo il Vecchio, dopo averlo comprato, lo ricostru\u00ec; fece ampliare il refettorio, erigere il campanile, il chiostro, la sagrestia, la cisterna e il loggiato, quest'ultimo su progetto di Michelozzo, il quale modific\u00f2 la chiesa di San Bonaventura, compresa nel convento, dotandola di un portico a colonne all'esterno; invece all'interno, abbell\u00ec l'unica navata con delle volte a crociera ed ampli\u00f2 il coro poligonale. Anteposto a questo si trova un dossale di legno del Seicento, con intarsi in oro, recante l'arme dei Medici. Il nucleo pi\u00f9 antico dell'edificio sacro, trasformato in cappella di San Bonaventura, si trovava tra la strada e la chiesa, e fu demolito nel XVIII secolo. Nel 1427, con bolla di Martino V, fu abitato da religiosi; nel 1430 circa Cosimo allest\u00ec una biblioteca con molti volumi pregiati. Al 1450-1452 risaliva la pala d'altare di Beato Angelico, oggi nel Museo di San Marco.\nNel 1542 un terremoto provoc\u00f2 gravi danni al convento, soprattutto al campanile. Esso fu nuovamente impoverito con la soppressione da parte di Napoleone Bonaparte, alla caduta del quale i frati vi poterono far ritorno fino al 1866, quando fu nuovamente soppresso dal governo italiano. Per\u00f2, il nuovo proprietario, il marchese Gerini, lo restitu\u00ec ai Francescani, dopo aver ristrutturato la chiesa.\nNella chiesa si trovano inoltre un dipinto di Jacopo Ligozzi, con sigla e data, 1579, l\"Istituzione del terz'ordine francescano\" e un altare del XVI secolo molto decorato; la sagrestia conserva un affresco della Scuola fiorentina risalente alla prima met\u00e0 del XV secolo.\nInfine, nel Chiostro, c'\u00e8 il Museo di Arte sacra che conserva un Crocifisso ligneo, scoperto nel 1950 e attribuito da autorevoli critici a Donatello sia per l'alta qualit\u00e0 dell'opera sia per una datazione collegabile alla sua collaborazione in Mugello con Michelozzo (1430-1435.) Il Museo ospita anche paramenti sacri, oggetti di culto del convento, alcuni dei quali presentano lo stemma dei Gerini. Dal chiostro si passa nel refettorio di Michelozzo e nell'orto-giardino, attiguo alle celle dei frati.Giuliano Ughi della Cavallina, \"Minore Osservante\" del XVI secolo, scrisse \"Relazione dell'origine e del progresso del Convento del Bosco\". Mor\u00ec nel convento e vi fu sepolto."}
{"id": "1199189", "revid": "405275", "url": "https://it.wikipedia.org/wiki?curid=1199189", "title": "Mascareta", "text": "La mascareta, imbarcazione veneziana, \u00e8 un tipo di sandolo leggero, utilizzato principalmente per la pesca, ma anche per le regate e il diporto lagunare. Ha una lunghezza che pu\u00f2 variare tra i 6 e gli 8 metri circa. la lunghezza varia, viene spinto da 2 o 4 vogatori. \nAd oggi \u00e8 utilizzata quasi esclusivamente nelle regate giovanili e delle donne. \n\u00c8 larga al massimo un metro e 18 centimetri, la fiancata invece \u00e8 alta 38 centimetri.\nIl peso si aggira sui 120 chilogrammi."}
{"id": "1199190", "revid": "767487", "url": "https://it.wikipedia.org/wiki?curid=1199190", "title": "Commercial Suicide", "text": "Commercial Suicide \u00e8 il primo EP dei Kill for Thrills, uscito nel 1989 per l'etichetta discografica World of Hurt Records."}
{"id": "1199191", "revid": "767487", "url": "https://it.wikipedia.org/wiki?curid=1199191", "title": "Dynamite from Nightmareland", "text": "Dynamite from Nightmareland \u00e8 il primo album dei Kill for Thrills, uscito nel 1990 per l'etichetta discografica MCA Records."}
{"id": "1199193", "revid": "438", "url": "https://it.wikipedia.org/wiki?curid=1199193", "title": "Relazione Faber-Jackson", "text": ""}
{"id": "1199202", "revid": "484362", "url": "https://it.wikipedia.org/wiki?curid=1199202", "title": "Binda", "text": ""}
{"id": "1199209", "revid": "767487", "url": "https://it.wikipedia.org/wiki?curid=1199209", "title": "Regina Jaquess", "text": "Storia.\nInizi.\nRegina Jaquess nasce ad Atlanta, in Georgia, il 7 giugno 1984.\nRegina inizia a sciare molto presto, all'et\u00e0 di appena due anni e mezzo.\nMuove i primi passi nel mondo dello sci nautico sotto gli insegnamenti del padre.\nI primi successi.\nQuando va a studiare in Florida, a Santa Rosa Beach, ha la fortuna di essere ospitata da Cory Pickos, sciatore pluri decorato al livello mondiale nelle figure. A 16 anni, grazie soprattutto agli insegnamenti di quest'ultimo, che come dice lei stessa, l'ha saputa motivare com nessun altro, vince il suo primo titolo mondiale nelle figure. A 17, risultato degli insegnamenti dei leggendari Jim e Michael McCormick, raggiunge in gara la stupefacente misura nel salto di 171 piedi, equivalenti a 52.10 metri. Misura che non avrebbe pi\u00f9 superato.\nCarriera.\nUna volta finito il dottorato in farmacia presso la University of Louisiana at Monroe, Regina torna in acqua a tempo pieno conseguendo numerosissimi successi. Tra i pi\u00f9 clamorosi senz'altro i quattro ori alle Olimpiadi del 1999, in tutte e quattro le discipline. L'anno dopo consegue quattro ori anche nei Pan American. Nello stesso anno vince tre ori ai Mondiali in slalom, salto e combinata. Negli anni successivi continua ad affermare la propria superiorit\u00e0 in tutte e tre le discipline nei trofei nazionali e mondiali fino alla sua vittoria al mondiale del 2005 nello slalom e ai quattro ori agli U.S.Open"}
{"id": "1199210", "revid": "838137", "url": "https://it.wikipedia.org/wiki?curid=1199210", "title": "Bitossi", "text": ""}
{"id": "1199211", "revid": "1414688", "url": "https://it.wikipedia.org/wiki?curid=1199211", "title": "Como Calcio 1985-1986", "text": "Questa voce raccoglie le informazioni riguardanti il Como Calcio nelle competizioni ufficiali della stagione 1985-1986.\nStagione.\nGrandi cambiamenti per la stagione 1985-1986: fu ingaggiato Roberto Clagluna in panchina, mentre sul fronte mercato al posto del partente M\u00fcller, fu acquistato Dirceu (dall' Ascoli); lasciarono dopo cinque anni Giuliani (sostituito da Paradisi proveniente dall'), Gobbo, Matteoli, Morbiducci e Ottoni (i quali dopo solo una stagione ritornarono al Perugia); ritorn\u00f2 dal prestito alla Sambenedettese Borgonovo (dove venne mandato in prestito Annoni) e arrivarono Mattei e Moz.\nDopo un inizio non proprio altalenante (4 sconfitte e 3 pareggi), la prima vittoria arriv\u00f2 ad Avellino all'8\u00aa giornata. Ma dopo la sconfitta (10 novembre 1985) contro la squadra della propria citt\u00e0, il Pisa, Clagluna fu esonerato dal presidente Gattei e rimpiazzato il giorno seguente da Rino Marchesi, il quale risollev\u00f2 una squadra in piena lotta per la salvezza.\nI primi risultati di rilievo furono le vittorie contro l'esordiente Lecce e la blasonata Inter al Sinigaglia, il pareggio contro il Napoli di Maradona e la vittoria sempre in casa sul Verona campione d'Italia in carica (i lariani si toglieranno la soddisfazione di batterli nuovamente in Coppa Italia, nella sfida di ritorno dei quarti di finale, dopo aver perso l'andata in Veneto), e la vittoria all'ultima giornata contro una Roma (gol di Corneliusson) gi\u00e0 demoralizzata per aver perso lo scudetto la settimana precedente: il risultato sar\u00e0 un sorprendente 9\u00ba posto, ottenuto contro ogni pronostico e con la salvezza raggiunta gi\u00e0 a due giornate dal termine.\nIn Coppa Italia, gli azzurri videro sfumarsi una storica finale contro la Sampdoria. Nella doppia semifinale, dopo aver ottenuto un 1-1 a Genova, al Sinigaglia i lariani stavano conducendo per 2-1 (reti di Albiero, Francis e Borgonovo) nel corso dei tempi supplementari, quando un oggetto lanciato dagli spalti fer\u00ec l'arbitro Giancarlo Redini: la partita fu sospesa e la vittoria venne poi assegnata a tavolino 2-0 ai blucerchiati.\nMaglie e sponsor.\nLo sponsor tecnico per la stagione 1985-1986 fu Adidas, mentre lo sponsor ufficiale fu Mita.\nOrganigramma societario.\nArea direttiva\nArea tecnica"}
{"id": "1199212", "revid": "110157", "url": "https://it.wikipedia.org/wiki?curid=1199212", "title": "Chiesa di Santa Sofia (Corsano)", "text": "La chiesa di Santa Sofia \u00e8 una delle chiese di Corsano (provincia di Lecce). L'edificio attuale \u00e8 la ricostruzione ex novo della vecchia chiesa del XV secolo, crollata il 17 aprile 1932 a causa del cedimento del campanile.\nLa vecchia chiesa.\nIl culto di santa Sofia a Corsano, similmente a quello del patrono san Biagio (come lei di provenienza orientale), risale al periodo tardo bizantino: si pu\u00f2 riscontrare la presenza nel paese di una chiesa a lei dedicata fin dal X secolo.\nL'edificio originale aveva pianta a croce greca, ma intorno al 1570 la baronessa Sofia Capece, feudataria di Corsano, si fece promotrice di una serie di rimaneggiamenti e la pianta divenne a croce latina. In alcuni documenti successivi a quest'epoca, Santa Sofia viene menzionata come \"cattedrale di Corsano\", ma non essendo mai stata Corsano sede vescovile, questa definizione \u00e8 da ritenersi erronea.\nNella sua forma finale la chiesa era un esempio di barocco leccese, ma permangono pochi documenti fotografici che la ritraggono. Si sa che la facciata era rivolta verso est (piazza Capece, attualmente piazza San Biagio).\nL'interno si articolava su un'unica navata, con un'abside prolungata e provvista di coro dietro l'altar maggiore, intitolato a santa Sofia. Altri altari laterali erano dedicati a sant'Antonio, San Gennaro e alla Madonna Addolorata; ai lati dell'altare maggiore c'erano anche due \"cappelloni\", quello di san Biagio e quello intitolato al crocifisso. In posizione privilegiata rispetto agli altri c'era poi il cosiddetto \"cappellone nuovo\", cos\u00ec denominato poich\u00e9 di fattura pi\u00f9 recente rispetto agli altri: esso conteneva il sepolcro della famiglia Capece, il quale comprendeva una statua che mostrava le fattezze della baronessa Sofia e di suo fratello Girolamo.\nGli altari erano sfarzosamente decorati secondo il gusto del barocco leccese; nella chiesa c'erano anche numerose tele e statue, oggi in gran parte perdute, compromesse dal crollo o riposizionate in altre chiese di Corsano.\nNel 1911 fu realizzata una grande statua che ritrae san Biagio, collocata nella cappella dedicata al protettore del paese, e questo fu probabilmente l'ultimo grande intervento degno di nota.\nNella notte tra 16 e 17 aprile 1932 il campanile della chiesa collass\u00f2 su se stesso. Il crollo fu motivato dal cedimento dello strato argilloso su cui erano state poste le sue fondamenta. Non ci furono vittime e le abitazioni vicine non furono interessate dal crollo, ma l'ala destra della chiesa venne completamente distrutta. Sebbene la facciata e gli altri tre lati della chiesa fossero rimasti praticamente intatti, l'intera zona venne dichiarata pericolante: si decise dunque per la demolizione della chiesa in favore di una da realizzare \"ex novo\".\nLa chiesa attuale.\nLa costruzione della nuova chiesa fu avviata nel 1934 e l'inaugurazione avvenne nel 1939, anche se in realt\u00e0 i lavori proseguirono fino agli anni '60 mentre l'edificio era gi\u00e0 aperto al pubblico. I lavori furono eseguiti per ordine dell'allora podest\u00e0 di Corsano Vito Bleve, su progetto dell'ingegner Benito Leante .\nRispetto al precedente tempio, quello nuovo appare girato di 90\u00b0, con la facciata rivolta verso nord. La nuova chiesa \u00e8 costruita in Pietra di Leuca ed \u00e8 in stile neoclassico, molto simile alla chiesa di Cristo Re a Santa Maria di Leuca.\nFino agli ultimi anni novanta, Santa Sofia era corredata di numerose statue e dipinti in gran parte provenienti dalla vecchia chiesa; tra le suppellettili c'\u00e8 anche un pulpito ligneo del 1777, un fonte battesimale del XIX secolo in marmo di Carrara e il sepolcro dei Capece, in parte traslato nel Cappellone del Crocefisso (ma privo delle statue dei baroni).\nSanta Sofia fu la chiesa matrice di Corsano fino al 1965, quando furono terminati i lavori per la chiesa di San Biagio, protettore ufficiale del paese; il simulacro del santo fu traslato in essa e a partire da questo momento Santa Sofia fu declassata a \"chiesa parrocchiale\", utilizzata solo per le funzioni solenni e per i riti pi\u00f9 importanti.\nNegli anni '90 lo strato argilloso su cui aveva poggiato la chiesa vecchia e su cui tuttora poggia la chiesa attuale ebbe ulteriori cedimenti, che causarono dei danni all'edificio, gi\u00e0 in pessimo stato di conservazione. Nel 2005 la chiesa fu chiusa per lavori di riconsolidamento e restauro; nel corso di questi lavori sono state rinvenute alcune suppellettili della vecchia chiesa, momentaneamente murate in luoghi segreti in attesa della costruzione della nuova; \u00e8 tornato alla luce anche il piano di calpestio originale, oggi visibile grazie ad apposite teche.\nRiaperta al culto nel 2009, Santa Sofia sta gradualmente recuperando la sua bellezza, grazie al paziente restauro delle opere in essa presenti e all'aggiunta di nuove."}
{"id": "1199217", "revid": "709565", "url": "https://it.wikipedia.org/wiki?curid=1199217", "title": "Le nuove avventure di Zorro", "text": "Le nuove avventure di Zorro (\"The New Adventures of Zorro\") \u00e8 una serie a cartoni animati di cappa e spada con protagonista Zorro. Fu prodotta da Lou Scheimer e Norm Prescott per la Filmation Associates nel 1981, per un totale di 13 episodi.\nIl personaggio.\nZorro \u00e8 un personaggio immaginario, ideato da Johnston McCulley e apparso nel romanzo \"La maledizione di Capistrano\" del 1919. Vestito interamente di nero (dello stesso colore sono anche il cavallo e la maschera), \u00e8 un imbattibile spadaccino armato d'astuzia quanto di spada. Agisce soprattutto di notte, rimediando i torti perpetrati dagli spagnoli, occupanti della California di inizio XIX secolo. Provando avversione per la violenza e le uccisioni, e conscio della loro inutilit\u00e0 alla sua causa, si limita a marcare, umiliando, i propri avversari incidendo il suo marchio, una lettera Z, con la spada sulle vesti degli sconfitti, o nei posti per dove \u00e8 passato. Nella versione originale della storia, Zorro era assistito dal servo muto Bernardo, unico a conoscenza dei suoi segreti. Quando non indossa la sua maschera, Zorro diventa il languido Don Diego de la Vega, grande letterato e inetto alle armi, rampollo di nobile famiglia che ha passato la giovinezza a studiare in Spagna. In questo adattamento animato della storia classica, Zorro non \u00e8 assistito dal servo di famiglia Bernardo, ma dal giovane ed esuberante Miguel, tutt'altro che muto.\nMiguel non si occupa soltanto di Don Diego de la Vega, ma anche di Zorro, seguendolo nelle sue imprese notturne: anch'esso \u00e8 un abile spadaccino, anche se meno abile di Don Diego. Miguel cavalca un magnifico Palomino e, quando assiste Zorro, indossa un costume simile a quello di quest'ultimo, ma con colori sgargianti (cappello e risvolti della giacca giallo-palomino, giacca rossa, camicia bianca con fiocchetto nero, fascia alla vita e sul cappello di color viola), quando ovviamente non deve travestirsi per un qualche obiettivo particolare.\nIl loro principale nemico \u00e8 il capitano della guarnigione Ramon, smanioso di catturare e smascherare il bandito Zorro, assistito dai suoi inetti soldati, con l'immancabile sergente Gonzales in testa.\nAnche in questa serie animata la Filmation alleg\u00f2 nell'epilogo una breve scenetta educativa: in questo caso Zorro (e non Don Diego) mostra agli spettatori come la California, e la lingua corrente, siano stati influenzati dalla presenza spagnola, che ha diffuso la sua architettura e numerose parole d'uso comune: queste ultime, essendo state concepite per i bambini statunitensi, risultano talvolta un poco ingenue per i popoli latini.\nAnche nella produzione di questa serie la Filmation fece un grande uso del rotoscopio, dando vita ad una animazione dal forte impatto visivo per l'epoca. Nei frequenti duelli all'arma bianca sia i movimenti dei personaggi, che le tecniche schermistiche, possedevano una verosimiglianza che raramente si riscontra nel mondo dell'animazione, sebbene edulcorate dalla totale assenza di ferite, sostituite dallo sfuggire dell'arma allo schermidore sconfitto.\nDi grande effetto anche la colonna sonora di Yvette Blais e Jeff Michael, dai toni spesso spagnoleggiante, usata in maniera incalzante e talvolta inopportuna.\nDistribuzione.\nQuesto cartone animato \u00e8 oggi molto meno conosciuto in Italia; invece in Francia, uscito col titolo \"Les nouvelles aventures de Zorro,\" \u00e8 abbastanza conosciuto da avere permesso la pubblicazione in DVD. Comunque, sempre in Italia, ha avuto una nuova visibilit\u00e0 sul canale satellitare a pagamento Cultoon e successivamente gli episodi sono stati pubblicati in VHS nel 1998 dalla \"Stardust Film\"."}
{"id": "1199219", "revid": "45927", "url": "https://it.wikipedia.org/wiki?curid=1199219", "title": "FAQ", "text": ""}
{"id": "1199221", "revid": "339392", "url": "https://it.wikipedia.org/wiki?curid=1199221", "title": "Milizia del Tempio", "text": ""}
{"id": "1199233", "revid": "339392", "url": "https://it.wikipedia.org/wiki?curid=1199233", "title": "Milizia del tempio", "text": ""}
{"id": "1199237", "revid": "1305772", "url": "https://it.wikipedia.org/wiki?curid=1199237", "title": "Living in a Box", "text": "I Living in a Box sono stati un gruppo musicale di genere pop funk, formatosi a Sheffield nel 1985.\nBiografia.\nRichard Darbyshire, gi\u00e0 componente del gruppo musicale Zu Zu Sharks e autore di canzoni per terzi, nel 1985 firma un contratto di cinque anni con la Chrysalis Records per formare un gruppo con i musicisti Anthony Critchlow e Marcus Vere, del gruppo Typhoon Saturday, che prender\u00e0 il nome \"Living in a Box\" (\"vivere in una scatola\").\nNel 1987 esce il primo singolo eponimo che, accompagnato da un video musicale, diventa una celeberrima \"hit\" in Europa (quinto nella Top Ten inglese) e negli USA.\nLo stesso anno esce anche \"So the Story Goes\", con la partecipazione vocale del cantante soul Bobby Womack.\nIl successo li porta a far uscire in seguito \"Gatecrashing\" (1989), album che contiene il singolo \"Room in Your Heart\", arrivato tra i primi 10 della Top Ten.\nMa nel 1990, quando la Chrysalis viene acquistata dalla EMI, il gruppo entra in disaccordo con la nuova etichetta, e lascia incompleto il terzo album.\nDarbyshire \u00e8 impegnato nella propria carriera di autore solista, scrivendo brani per altri artisti, tra cui Lisa Stansfield.\nDiscografia.\nStudio\nRaccolte\nSingoli\n Vendite dei singoli "}
{"id": "1199242", "revid": "729019", "url": "https://it.wikipedia.org/wiki?curid=1199242", "title": "Aeroporto di Br\u0117st", "text": "L'Aeroporto Internazionale di Br\u0117st (in russo \u041c\u0435\u0436\u0434\u0443\u043d\u0430\u0440\u043e\u0434\u043d\u044b\u0439 \u0430\u044d\u0440\u043e\u043f\u043e\u0440\u0442 \u0411\u0420\u0415\u0421\u0422) o Aeroporto di Br\u0117st-Tel'my \u00e8 l'aeroporto situato vicino a Br\u0117st, Voblasc\u2019 di Br\u0117st in Bielorussia occidentale sul confine con l'Unione europea con la Polonia.\nStrategia.\nAttualmente l'aeroporto di Br\u0117st \u00e8 aperto per i voli di linea, charter, cargo.\nL'aeroporto di Br\u0117st \u00e8 il maggiore aeroporto del Voblasc\u2019 di Br\u0117st.Vicino alla citt\u00e0 di Br\u0117st passa il confine dell'Unione europea \u00e8 la citt\u00e0 \u00e8 uno dei centri commerciali pi\u00f9 importanti in Bielorussia.\nSi passa a Br\u0117st per arrivare anche alla vicina citt\u00e0 di Grodno, Bielorussia, inoltre Br\u0117st \u00e8 l'inizio russo del corridoio ferroviario che collega l'Europa Occidentale e l'Asia.\nTerminal.\nTerminal Passeggeri dell'aeroporto ha la capacit\u00e0 di 400 passeggeri/ora. All'interno del Terminal si trova un albergo per lo staff dell compagnie aerei con 50 posti letto attualmente disponibile. Nel Terminal si trovano la polizia di frontiera, un punto di controllo sanitario, la dogana. Terminal fa parte della zona bielorussa di commercio libero \"Br\u0117st\".\nCollegamenti con Br\u0117st.\nBus di linea.\nL'Aeroporto di Br\u0117st \u00e8 collegato con la linea del servizio pubblico.\nDati tecnici.\nL'aeroporto di Br\u0117st \u00e8 attualmente dotato di una pista attiva di classe B equipaggiata secondo la categoria I dell'ICAO.\nLa lunghezza della pista \u00e8 di 2,620\u00a0m x 42\u00a0m. La pista \u00e8 dotata del sistema PAPI.L'aeroporto pu\u00f2 essere aperto 24 ore al giorno.L'aeroporto \u00e8 equipaggiato per la manutenzione, l'atterraggio/decollo degli aerei Airbus A310-200/300, Antonov An-12, Antonov An-24, Antonov An-72, Antonov An-124, Boeing 737, Boeing 757-200, Boeing 767-200, Tupolev Tu-134, Tupolev Tu-154B/M, Ilyushin Il-76, Ilyushin Il-86, Ilyushin Il-96, Yakovlev Yak-40, Yakovlev Yak-42. All'aeroporto ci sono 10 posti di parcheggio di una superficie di 55,900 metri quadri.\nIncidenti.\nIl 26 luglio 2011 alle 18:36 (ora locale) un British Aerospace BAe 125 della United Airgroup Corporation ha effettuato l'atterraggio d'emergenza all'aeroporto di Br\u0117st. L'aereo effettuava il volo charter Nizza (Francia) - Mosca-Domodedovo (Russia) quando si \u00e8 spento il propulsore sinistro del velivolo. Nessuno di 3 membri d'equipaggio russo ha riportato i danni in seguito all'incidente come ha comunicato il portavoce della Protezione Civile della Bielorussia Vitalij Novickij."}
{"id": "1199246", "revid": "43530", "url": "https://it.wikipedia.org/wiki?curid=1199246", "title": "Chitronchelo", "text": ""}
{"id": "1199247", "revid": "767487", "url": "https://it.wikipedia.org/wiki?curid=1199247", "title": "Chopin amore mio", "text": "Chopin amore mio (\"Impromptu\" titolo originale) \u00e8 un film del 1991 diretto da James Lapine, con Hugh Grant nei panni di Fryderyk Chopin e Judy Davis nei panni di George Sand.\nTrama.\nDa poco divorziata dal barone Casimir Dudevant, la nota scrittrice e femminista francese Amantine-Lucile-Aurore Dupin, meglio nota con lo pseudonimo di George Sand, conosce a Parigi il pianista polacco Fryderyk Chopin. Si innamora subito di lui, prima ancora di averlo visto, ascoltandolo suonare alcune delle sue composizioni. L'incontro avviene fortuitamente nella villa della Duchessa D'Antan, dove sono stati invitati parecchi artisti, tra cui un'amica di George Sand e compagna di Franz Liszt, il pittore Eug\u00e8ne Delacroix e lo scrittore Alfred de Musset. Tra varie peripezie, compreso un tentativo di sabotaggio della amica di George nei suoi confronti, la Sand riesce una volta tornata a Parigi a far breccia nel cuore afflitto del compositore. Lei gli insegna a essere pi\u00f9 libero e lui decide di affrontare in duello Felicien Mallefille (tutore dei figli di lei ed ex amante non rassegnato) per proteggere il nuovo amore; durante il duello Chopin perde i sensi e sar\u00e0 la Sand a colpire l'ex amante al suo posto, dando al compositore i meriti."}
{"id": "1199249", "revid": "400694", "url": "https://it.wikipedia.org/wiki?curid=1199249", "title": "Chorizo", "text": "Il termine spagnolo chorizo (\"chouri\u00e7o\" in portoghese, \"chorizu\" in asturiano, \"chourizo\" in galiziano, \"xori\u00e7o\" in catalano, \"txorizo\" in basco) indica numerosi tipi di insaccati e salsicce, di solito a base di carne bovina, suina e speziati con paprica, tipici della penisola iberica (Portogallo, Spagna e Andorra) e di alcune ex colonie spagnole (Argentina, Uruguay, Porto Rico, Repubblica Dominicana, Filippine, Colombia, Messico).\nCaratteristiche.\nCaratteristica del \"chorizo\" \u00e8 che la carne di maiale non \u00e8 macinata ma tritata in modo grossolano, e condita, oltre al sale, con paprica dolce o piccante. \u00c8 proprio la paprica a dare al salame il caratteristico colore rosso e sapore.\nIl \"chorizo vela\" ha una forma sottile e allungata ed \u00e8 condito con paprica piccante. Il \"morc\u00f3n de chorizo\" ha una forma tozza e grossa, \u00e8 insaccato nell'intestino cieco ed \u00e8 condito con aglio e paprica dolce."}
{"id": "1199250", "revid": "1573940", "url": "https://it.wikipedia.org/wiki?curid=1199250", "title": "Melanerpes formicivorus", "text": "Il picchio delle ghiande (Melanerpes formicivorus )) \u00e8 un uccello appartenente alla famiglia Picidae.\nDescrizione.\nIl picchio delle ghiande \u00e8 lungo 23 centimetri, pesa tra i 65 e i 90 grammi e ha un'apertura alare di circa 13-15 centimetri. Il piumaggio \u00e8 di un bel nero brillante sul dorso, sulle ali, sulla coda e sulla maschera facciale. Il capo \u00e8 sormontato da una vistosa corona rossa; a partire dalla parte inferiore del viso fino all'attaccatura della coda, il piumaggio \u00e8 bianco pi\u00f9 o meno striato da chiazze nere. Sulla gola c'\u00e8 una zona, di solito una sorta di semicollare, con piume dalla punta gialla o rossa chiara. Il becco \u00e8 conico, robusto leggermente pi\u00f9 lungo della media degli altri Picidi, le zampe sono grigie e forti, gli occhi piccoli e bianchi.\nDistribuzione e habitat.\nLo si incontra nell'America occidentale, dallo Stato dell'Oregon negli Stati Uniti, sempre lungo la costa pacifica, attraverso Messico, stati del Centro America, fino alla zona andina della Colombia.\nVive quasi esclusivamente nelle foreste di pini e di querce; \u00e8 stato avvistato in foreste di abeti, di sequoie e di altre latifoglie, ma solo se nelle vicinanze sono presenti querce. In citt\u00e0 \u00e8 presente solo nei grandi parchi dove c'\u00e8 abbondanza di querce.\nBiologia.\nComportamento.\nIl picchio delle ghiande \u00e8 un uccello sociale e stanziale che vive in gruppi composti da tre fino a dodici individui. Ognuno di questi ha il compito di difendere il territorio che pu\u00f2 essere anche molto vasto, comprendendo la dispensa comune, le zone di nidificazione e le zone di procacciamento del cibo; oltre a ci\u00f2 ciascuno contribuisce alla costruzione dei nidi e all'allevamento dei piccoli. Nelle zone in cui le variazioni climatiche sono pi\u00f9 consistenti, i picchi delle ghiande possono percorrere brevi viaggi di migrazione.\nAlimentazione.\nIl comportamento nutritivo di questa specie \u00e8 piuttosto complesso. I membri del gruppo scelgono un \"albero granaio\" sul quale praticano migliaia di fori. In ognuno di questi verranno incastrate e conservate le ghiande che costituiscono circa la met\u00e0 della dieta giornaliera di questo picchio. Si \u00e8 stimato che un'unit\u00e0 sociale riesce a conservare fino a 50000 ghiande in un solo albero. Il \"granaio\" verr\u00e0 utilizzato soprattutto durante l'inverno fino alla primavera successiva. Oltre alle ghiande, si cibano di linfa, semi (di pino in particolare) e frutti. La dieta dei piccoli invece \u00e8 quasi esclusivamente insettivora, le formiche in modo particolare (da qui il \"formicivorus\" della specie) arrecano le proteine necessarie alla loro crescita.\nRiproduzione.\nIl comportamento riproduttivo di questa specie \u00e8 molto complesso, seppur mancante della fase di corteggiamento. In un gruppo sono presenti circa 7-9 maschi e 1-3 femmine. I maschi competono tra loro per la riproduzione, interrompendo spesso la copula dei rivali con attacchi mirati. Se nel gruppo le femmine sono pi\u00f9 di una, allora anche loro competono per l'accoppiamento e la deposizione delle uova, distruggendo quelle deposte dalle rivali. Quando per\u00f2 si stabilisce una certa gerarchia per la deposizione, una sequenza che viene considerata corretta dal gruppo, allora vengono deposte solitamente 5-6 uova bianche. Il periodo d'incubazione \u00e8 di undici giorni. Dopo la schiusa, tutto il gruppo si prende cura dei piccoli fino a quando lasceranno il nido a circa 32 giorni dalla nascita. Questo comportamento che coinvolge tutti gli elementi del gruppo, sia prima sia dopo la deposizione delle uova, \u00e8 chiamato \"poliginandria\".Il nido \u00e8 una cavit\u00e0 di un albero, il cui interno \u00e8 ricoperto di foglie e erba fresche, a volte vicino all'\"albero granaio\".\nTassonomia.\n\"Melanerpes formicivorus\" comprende 7 sottospecie:"}
{"id": "1199252", "revid": "110157", "url": "https://it.wikipedia.org/wiki?curid=1199252", "title": "Base Dru\u017enaja 1", "text": "La base Dru\u017enaja 1 (in russo \u0411\u0430\u0437\u0430 \u0414\u0440\u0443\u0436\u043d\u0430\u044f-1) era una base antartica estiva sovietica ubicata nella barriera di Filchner, costa del principe Olav (Terra della regina Maud).\nLocalizzata ad una longitudine di 77\u00b034\u2032 sud e ad una latitudine di 40\u00b013\u2032 est la base si trovava sulla barriera di Filchner.\nInaugurata nel dicembre 1975, la base ha operato sino al 1986 quando la porzione del ghiacciaio dove sorgeva si \u00e8 distaccata dal continente ed ha vagato come iceberg nel mare di Weddell sino a sciogliersi."}
{"id": "1199253", "revid": "339392", "url": "https://it.wikipedia.org/wiki?curid=1199253", "title": "Stazione Druzhnaya 1", "text": ""}
{"id": "1199254", "revid": "6923", "url": "https://it.wikipedia.org/wiki?curid=1199254", "title": "Noventi", "text": "Noventi \u00e8 una societ\u00e0 di venture capital fondata da Giacomo Marini, con sede nella Silicon Valley. Tra i principali investitori dei fondi di venture capital di Noventi vi \u00e8 il gruppo CIR.\nTra gli investimenti di Noventi conclusi con successo c'\u00e8 Easy Market, acquisita da TUI, Sygate acquistata da Symantec e Bitfone comprata da Hewlett Packard."}
{"id": "1199260", "revid": "721049", "url": "https://it.wikipedia.org/wiki?curid=1199260", "title": "Dote", "text": "La dote \u00e8 l'insieme dei beni che la famiglia di una sposa conferisce allo sposo con il matrimonio.\nInsieme al prezzo della sposa e alla controdote \u00e8 alla base delle trattative matrimoniali della maggior parte delle culture tradizionali. L'usanza della dote \u00e8 pi\u00f9 comune nelle culture che sono fortemente patrilineari e che si aspettano che le donne risiedano nei pressi o con la famiglia del marito (patrilocalit\u00e0). \nFunzione della dote.\nIn molte culture, tra cui quelle europee (partendo dal diritto romano), la dote \u00e8 stata essenziale al vincolo matrimoniale delle classi abbienti.\nVariando molto a seconda dell'epoca, del paese, del diritto e del tipo di contratto matrimoniale scelto dai contraenti e dalle loro famiglie, la dote ha assunto diversi significati: contributo da parte della famiglia della sposa alle spese del matrimonio e ai beni della nuova famiglia, valorizzazione della sposa, indennizzo/anticipazione alla figlia dell'eredit\u00e0 dei genitori in occasione del suo distacco dalla famiglia di origine, tutela della moglie grazie alla cessione al marito del solo usufrutto dei beni oppure grazie all'obbligo di restituzione della dote in caso di separazione o morte del marito oppure grazie al necessario consenso di lei nell'uso dei beni, ritorno dei beni residui alla famiglia originaria di lei in caso di morte della moglie.\nLa presenza o l'assenza di alcuni dei suddetti aspetti ha fatto s\u00ec che la dote potesse essere una forma di tutela della sposa ma anche il contrario, arrivando ad essere uno dei moventi non solo del matrimonio ma anche della separazione o dell'omicidio della sposa. L'applicazione o meno dei suddetti criteri oltre che essere regolato dalle leggi, in epoche e contesti in cui le leggi non erano applicate o applicabili, era garantita dalle prassi delle comunit\u00e0 locali e il rispetto reciproco tra le famiglie.\nIn molti casi storici, la dote (e il matrimonio) \u00e8 risultata essere una delle componenti di un vero e proprio contratto tra famiglie. Tra le componenti del contratto, il denaro versato con la dote risultava garantito dalla presenza di lei nella casa di lui, nonch\u00e9 dall'intromissione della famiglia (creditrice) della sposa nell'asse successorio nella famiglia (debitrice) dello sposo.\nGli studi comparativi dell'antropologo britannico Jack Goody sui vari sistemi di dote nel mondo hanno dimostrato che la dote \u00e8 una forma di eredit\u00e0 diffuso largamente nelle societ\u00e0 eurasiatiche, dal Giappone all'Irlanda, che praticano la \"devoluzione divergente\", vale a dire, che trasmettono la propriet\u00e0 ai figli di entrambi i sessi. Questa pratica \u00e8 diversa da quella della maggior parte delle societ\u00e0 dell'Africa sub-sahariana, che praticano la \"eredit\u00e0 omogenea\" in cui la propriet\u00e0 \u00e8 trasmessa soltanto ai figli dello stesso sesso del titolare della propriet\u00e0. Queste societ\u00e0 africane si caratterizzano per il pagamento del \"prezzo della sposa\", cio\u00e8 il denaro, i beni o la propriet\u00e0 dati dallo sposo o dalla sua famiglia ai genitori della sposa (non alla sposa stessa).\nGoody ha dimostrato una correlazione storica tra le pratiche di \"devoluzione divergente\" (dote) e lo sviluppo dell'agricoltura intensiva con l'aratro da un lato, e tra l'ereditariet\u00e0 omogenea (prezzo della sposa) e agricoltura estensiva con la zappa dall'altro. Partendo dal lavoro di Ester Boserup, Goody osserva che la suddivisione del lavoro rispetto ai sessi varia nell'agricoltura intensiva con l'aratro e nella coltivazione estensiva itinerante (shifting cultivation). Nelle regioni scarsamente popolate, dove \u00e8 praticata la coltivazione itinerante, la maggior parte del lavoro \u00e8 svolto dalle donne. In queste societ\u00e0 \u00e8 in uso il prezzo della sposa. Boserup inoltre associa la coltivazione itinerante con la poligamia, e quindi la ricchezza della sposa viene pagata a titolo di risarcimento per la sua famiglia per la perdita del suo lavoro. Nell'agricoltura con l'aratro il lavoro \u00e8 svolto in gran parte dagli uomini; in questi casi si usa la dote. Al contrario, l'agricoltura con l'aratro \u00e8 associata con la propriet\u00e0 privata e il matrimonio tende ad essere monogamo, per mantenere la propriet\u00e0 all'interno del nucleo famigliare. I familiari prossimi sono i coniugi preferiti in modo da mantenere propriet\u00e0 all'interno del gruppo\nStoria.\nBabilonia.\nAnche nei pi\u00f9 antichi testi a disposizione, come ad esempio il Codice di Hammurabi dell'antica Babilonia, la dote \u00e8 descritta come una consuetudine gi\u00e0 esistente. Le figlie normalmente non ereditavano nulla dal padre, in compenso con il matrimonio ricevevano una dote dai genitori, che offriva loro una sicurezza proporzionale a quanto la famiglia poteva permettersi. A Babilonia erano in uso sia la dote che il prezzo della sposa, tuttavia quest'ultimo era quasi sempre compreso nella dote. In caso di divorzio senza ragione l'uomo doveva restituire la dote alla moglie cos\u00ec come il prezzo della sposa andava restituito al marito. La restituzione della dote poteva essere evitata se il divorzio rientrava in uno dei casi previsti dalla legge.\nLa dote era amministrata dal marito come parte del patrimonio di famiglia; egli per\u00f2 non ne poteva disporre liberamente e legalmente la dote doveva essere mantenuta separata in quanto ci si aspettava fosse dedicata alla moglie e ai figli. La moglie aveva diritto alla sua dote alla morte del marito. In caso di morte della moglie senza figli, la sua dote ritornava alla famiglia di origine (al padre se ancora vivo, altrimenti ai fratelli) mentre in presenza di figli, andava divisa equamente tra loro ma non tra eventuali altri figli del marito da parte di altre donne.\nAntica Grecia.\nNella antica Grecia la dote poteva essere dote \u201cdiretta\u201d se costituita da beni della famiglia della sposa, o \u201cindiretta\u201d se proveniente da regali fatti alla sposa in occasione del matrimonio. L'ammontare della dote dipendeva dalla generosit\u00e0 del padre o del fratello e in generale, dipendeva da vari fattori: la ricchezza di colui che forniva la dote; il numero di fratelli e sorelle; le convenzioni in uso nel gruppo sociale al quale apparteneva la famiglia sia per quanto riguardava i beni dati al momento delle nozze che per quanto riguardava una eventuale eredit\u00e0 che in alcuni contesti era sostituita in tutto o in parte dalla dote. Oltre al corredo la dote poteva consistere di denaro e persino di schiavi, indice questo di grande ricchezza del padre della sposa.\nLa dote era vincolata: n\u00e9 il padre, n\u00e9 il tutore, n\u00e9 il marito o la donna stessa potevano disporne legalmente poich\u00e9 garantiva la sopravvivenza della moglie anche nel caso di divorzio o vedovanza.\nImpero Romano.\nL'uso di trasmettere alcuni beni con il matrimonio \u00e8 sancito nel diritto romano con lo scopo duplice di indennizzare la donna che uscendo dalla famiglia di origine perdeva il diritto all'eredit\u00e0 paterna, e di contribuire alle spese del matrimonio.\nMedioevo ed Et\u00e0 moderna.\nIl Codice Giustinianeo del VI secolo la rese obbligatoria; questo istituto, seppure modificato, sopravvisse in Italia fino al 1975, quando, con la riforma del diritto di famiglia, fu vietato.\nTradizionalmente in Italia nelle societ\u00e0 contadine la dote era costituita da una cassapanca contenente il corredo che doveva consistere di un certo numero di lenzuola, tovaglie, piatti, bicchieri ed altre suppellettili per la casa.\nIndia contemporanea.\nNel 1960 \u00e8 stato emanato il \"Dowry Prohibition Act\" legge che vieta in India l'estorsione coniugale, pratica tutt'oggi diffusa.\nIn India, la dote \u00e8 chiamata \"Dahej\" in Hindi, e \"Jahez\" in arabo (derivato dall'islamico \"Jahez-e-fatimi\"). In alcune zone della parte pi\u00f9 orientale dell'India, la dote \u00e8 chiamata \"Aaunnpot\". La dote consiste nel pagamento di contanti o nel conferimento di regali da parte della famiglia della sposa alla famiglia dello sposo, in previsione del matrimonio. Esso pu\u00f2 includere contanti, gioielli, elettrodomestici, mobili, biancheria da letto, stoviglie, utensili, auto e altri oggetti per la casa che aiutano i neo-sposi ad iniziare la propria coabitazione.\nIn India, il sistema dote comporta un notevole impegno finanziario per la famiglia della sposa. Il pagamento della dote \u00e8 ora vietato dalla legge sulla proibizione della dote del 1961 nel diritto civile indiano, alla cui approvazione seguirono le sezioni 304b e 498a del codice penale indiano (IPC). Nonostante le leggi anti-dote in India, essa \u00e8 ancora una pratica illegale comune. Altre leggi che tentano di affrontare il problema, includono \"Dowry and Bridal Gifts Restrictions Rules, 1976\" ed il \"Dowry Prohibition (Maintenance of Lists of Presents to the Bride and Bridegroom) Rules, 1985\", che sono destinati a documentare i regali e fornire evidenza di prova nel caso in cui si verifichi successivamente l'accusa di reati commessi nei confronti della sposa.\nLa dote in India non \u00e8 limitata agli ind\u00f9 o ad una religione specifica. al contrario, rimane una prassi sociale diffusa. Gli islamici classificano la \"jahez\" in due categorie: la prima comprende alcuni articoli essenziali per l'aspetto esteriore della sposa e per la vita coniugale. La seconda tipologia \u00e8 costituiao da beni di valore, vestiti, gioielli, denaro per la famiglia dello sposo, che \u00e8 determinata a seguito di contrattazione. Il jahez spesso supera di gran lunga il costo del \"baraat\" e del banchetto matrimoniale. Il jahez \u00e8 a sua volta cosa distinta dal pagamento in contanti come \"Mahr\" (controdote) imposti dalla \"Shari'a\" islamica.\nSebbene da decenni l'india abia approvato delle leggi per contrastare la pratica della dote, esse sono state oggetto di critiche per la scarsa efficacia. La tradizione della dote e il suo corollario di sangue continuano ad essere fuori controllo in vaste regioni dell'India, suggerendo l'opportunit\u00e0 di ulteriori interventi normativi in materia.\nIn India, si uccide ancora a causa di una dote ritenuta insufficiente, al culmine di una serie di abusi da parte della famiglia del marito.\nDiritto italiano.\nCon la riforma del diritto di famiglia del 1975 il nuovo testo del Codice civile dispone il divieto di costituzione di dote, sentita come un retaggio del passato."}
{"id": "1199272", "revid": "287204", "url": "https://it.wikipedia.org/wiki?curid=1199272", "title": "Antiprisma stellato", "text": "In geometria solida, lantiprisma stellato \u00e8 un poliedro simile all'antiprisma, le cui facce sono per\u00f2 poligoni stellati.\nSi tratta di un poliedro uniforme, stellato e non convesso. Ha due poligoni stellati con formula_1 lati come facce orizzontali, connesse da un ciclo di formula_2 triangoli equilateri. A differenza di quanto accade per gli antiprismi non stellati, qui i triangoli si intersecano, e per questo la parte laterale del poliedro ha una forma abbastanza complessa.\nGli antiprismi stellati sono simili ai prismi stellati: si differenziano da questi per avere le basi ruotate una rispetto all'altra, e connesse da triangoli invece che da quadrati.\nEsiste un antiprisma stellato per ogni poligono stellato con formula_3 lati. Il pi\u00f9 semplice \u00e8 quindi quello pentagonale, con formula_4 lati, mostrato nella figura a destra. Per formula_5, possono esistere pi\u00f9 poligoni regolari stellati con lo stesso numero formula_3 di lati. Quando formula_3 \u00e8 un numero composto, in alcuni casi il poliedro risulta essere unione di due poliedri distinti: si tratta cio\u00e8 di un poliedro composto.\nBench\u00e9 non siano poliedri convessi, per gli antiprismi stellati vale comunque la relazione di Eulero\nfra i numeri di vertici, spigoli e facce.\nI poliedri duali degli antiprismi stellati sono i trapezoedri stellati."}
{"id": "1199273", "revid": "80339", "url": "https://it.wikipedia.org/wiki?curid=1199273", "title": "Oblast' di Astrachan", "text": ""}
{"id": "1199274", "revid": "729019", "url": "https://it.wikipedia.org/wiki?curid=1199274", "title": "Trapezoedro stellato", "text": "In geometria solida, il trapezoedro stellato \u00e8 il poliedro duale dell'antiprisma stellato. Si tratta di un poliedro simile al trapezoedro, le cui facce per\u00f2 si intersecano in vari punti.\nLe formula_1 facce del poliedro sono tutti aquiloni. La struttura del poliedro \u00e8 simile a quella del trapezoedro: il poliedro ha una parte superiore ed una inferiore, e ciascuna di queste \u00e8 un ciclo di aquiloni. A differenza di questo, per\u00f2, questo ciclo fa \"pi\u00f9 giri\" e quindi gli aquiloni appartenente a \"giri differenti\" si intersecano. La presenza di \"pi\u00f9 giri\" \u00e8 legata al fatto che il poliedro duale \u00e8 un antiprisma stellato.\nUna successione di poliedri.\nEsiste un trapezoedro stellato con formula_1 facce per ogni poligono stellato con formula_3 lati. Il pi\u00f9 semplice \u00e8 quindi quello pentagonale, con formula_4 lati, mostrato nella figura a destra. Per formula_5, possono esistere pi\u00f9 poligoni regolari stellati con lo stesso numero formula_3 di lati. Quando formula_3 \u00e8 un numero composto, in alcuni casi il poliedro risulta essere unione di pi\u00f9 poliedri distinti: si tratta cio\u00e8 di un poliedro composto.\nBench\u00e9 non siano poliedri convessi, per gli antiprismi stellati vale comunque la relazione di Eulero\nfra i numeri di vertici, spigoli e facce.\nI trapezoedri stellati hanno anche delle analogie con le bipiramidi stellate, duali dei prismi stellati."}
{"id": "1199275", "revid": "287204", "url": "https://it.wikipedia.org/wiki?curid=1199275", "title": "Lingua oromonica", "text": "Oromoo lingua oromonica (ISO 639-1 om, ISO 639-2 e ISO 639-3 orm), nota anche come afaan oromo(o), oromiffa(a), oromigna e in altre varianti, \u00e8 una lingua afro-asiatica diffusa soprattutto in Etiopia. \u00c8 parlata da pi\u00f9 di 37 milioni di parlanti nativi nella sola Etiopia e rappresenta la lingua pi\u00f9 parlata del gruppo delle lingue cuscitiche. Veniva chiamata anche galla dagli europei e da altri gruppi non-oromo, ma oggi il termine viene considerato dispregiativo e non \u00e8 pi\u00f9 nell'uso comune. L'oromo viene trascritto usando un alfabeto latino modificato chiamato qubee, che ha ricevuto una definizione formale nel 1991.\nDiffusione.\nIl 99% dei parlanti oromonico vivono in Etiopia, soprattutto nella regione di Oromia, e appartengono all'etnia oromo; gruppi minori si trovano in Kenya, Somalia e nei paesi occidentali.. In Etiopia, l'oromonico \u00e8 la prima lingua per il 32% circa della popolazione ed \u00e8 seconda solo all'amarico (33% circa). In Africa, l'oromonico \u00e8 la quinta lingua per numero di parlanti, dopo l'arabo, lo swahili, l'hausa e l'amarico. L'oromonico \u00e8 parlato come seconda lingua da diversi gruppi etnici che sono stati storicamente o sono tuttora in stretti rapporti con gli oromo, come i bambassi e kwana.\nDialetti e varianti.\nAlcune fonti (tra cui il SIL) non considerano l'oromonico una lingua, ma una famiglia di lingue correlate. In ogni caso esistono numerose varianti o dialetti:\nQueste varianti o dialetti differiscono soprattutto a causa dell'influenza delle lingue delle regioni vicine ai corrispettivi bacini. In Etiopia, per esempio, le varianti dell'oromonico incorporano spesso parole di origine amairca, mentre in Kenya l'oromonico ha subito soprattutto l'influenza dello swahili e dell'inglese. Le varianti meridionali sono quelle che appaiono pi\u00f9 divergenti.\nClassificazione.\nNello standard ISO 639 la lingua oromonica \u00e8 classificata come macrolinguaggio, a cui appartengono:\nPolitica.\nPrima della rivoluzione etiope del 1974 era vietato pubblicare testi in oromonico o utilizzarlo in trasmissioni radiofoniche o televisive. Il governo rivoluzionario abol\u00ec questi divieti e pianific\u00f2 l'introduzione dell'oromonico nelle scuole, progetto che venne realizzato solo nel 1991, dopo la caduta del governo di Haile Mariam Mengistu. Con l'istituzione delle regioni etniche, e quindi dell'Oromia, l'oromonico divenne la prima lingua della regione."}
{"id": "1199277", "revid": "149587", "url": "https://it.wikipedia.org/wiki?curid=1199277", "title": "Kraj di Khabarovsk", "text": ""}
{"id": "1199284", "revid": "149587", "url": "https://it.wikipedia.org/wiki?curid=1199284", "title": "Kraj di Habarovsk", "text": ""}
{"id": "1199288", "revid": "1862310", "url": "https://it.wikipedia.org/wiki?curid=1199288", "title": "Monte Qoornip", "text": "Il monte Qoornip (groenlandese Qoornip Qaqqartivaa, danese R\u00f8dhorn) \u00e8 una montagna della Groenlandia di 1038\u00a0m. Si trova a 65\u00b050'N 37\u00b021'O; appartiene al comune di Sermersooq."}
{"id": "1199289", "revid": "1862310", "url": "https://it.wikipedia.org/wiki?curid=1199289", "title": "Saajat", "text": "Il Saajat \u00e8 una montagna della Groenlandia di 603\u00a0m. Si trova a 65\u00b033'N 37\u00b003'O; appartiene al comune di Sermersooq."}
{"id": "1199290", "revid": "767487", "url": "https://it.wikipedia.org/wiki?curid=1199290", "title": "Sia (mitologia)", "text": "Sia era una divinit\u00e0 egizia legata alla conoscenza\nS32-A-A40 si3\nCome il suo \"compagno\" Hu si tratta di una divinit\u00e0 \"astratta\" ossia priva di un culto legato ad una certa regione o citt\u00e0.\nSia rappresentava la \"potenza del sapere\".\nSia e Hu hanno anche posto nella barca con cui il dio-sole Ra percorre il cielo.\nBibliografia.\nMario Tosi, 2004, \"Dizionario enciclopedico delle divinit\u00e0 dell'antico Egitto\", Ananke, Torino, ISBN 88-7325-064-5"}
{"id": "1199291", "revid": "1862310", "url": "https://it.wikipedia.org/wiki?curid=1199291", "title": "Taatsukajik", "text": "Il Taatsukajik \u00e8 una montagna della Groenlandia di 807\u00a0m. Si trova a 65\u00b036'N 37\u00b0\n03'O; appartiene al comune di Sermersooq."}
{"id": "1199293", "revid": "1862310", "url": "https://it.wikipedia.org/wiki?curid=1199293", "title": "Uunnguttoq", "text": "L'Uunnguttoq \u00e8 una montagna della Groenlandia di 973\u00a0m. Si trova a 65\u00b037'N 37\u00b048'O; appartiene al comune di Sermersooq."}
{"id": "1199298", "revid": "1862310", "url": "https://it.wikipedia.org/wiki?curid=1199298", "title": "Monte Vegas", "text": "Il monte Vegas (in danese: \"Vegas Fjeld\") \u00e8 una montagna della Groenlandia di 1096\u00a0m. Si trova a 65\u00b041'N 37\u00b044'O; appartiene al comune di Sermersooq."}
{"id": "1199299", "revid": "729019", "url": "https://it.wikipedia.org/wiki?curid=1199299", "title": "Stupid White Men", "text": "Stupid White Men \u00e8 il terzo libro di Michael Moore, pubblicato in Italia nel 2003 da Arnoldo Mondadori Editore.\nTematiche.\nL'elezione di George Bush.\nIn quest'opera, Michael Moore affronta molti temi scomodi per l'America di oggi, compreso il mistero mai risolto delle elezioni politiche del 2000 negli Stati Uniti: egli afferma infatti, basandosi su un'esauriente bibliografia riportata alla fine del libro, che l'elezione a presidente di George W. Bush sia stata abilmente pilotata da una serie di manovre poco chiare operate da amici e parenti del presidente stesso, che comprendevano ad esempio:"}
{"id": "1199300", "revid": "303985", "url": "https://it.wikipedia.org/wiki?curid=1199300", "title": "Monte Ymers", "text": "Il monte Ymers (danese: Ymers Bjerg) \u00e8 una montagna della Groenlandia di 830\u00a0m. Si trova a 65\u00b036'N 37\u00b046'O; appartiene al comune di Sermersooq."}
{"id": "1199303", "revid": "486946", "url": "https://it.wikipedia.org/wiki?curid=1199303", "title": "Sheikh Muhammad ibn Abd al-Wahhab", "text": ""}
{"id": "1199304", "revid": "486946", "url": "https://it.wikipedia.org/wiki?curid=1199304", "title": "Muhammad ibn-Abd-al-Wahab", "text": ""}
{"id": "1199305", "revid": "486946", "url": "https://it.wikipedia.org/wiki?curid=1199305", "title": "Mohammed Ibn Abdulwahab", "text": ""}
{"id": "1199306", "revid": "486946", "url": "https://it.wikipedia.org/wiki?curid=1199306", "title": "Muhammad Ibn 'abd Al-Wahhab", "text": ""}
{"id": "1199307", "revid": "486946", "url": "https://it.wikipedia.org/wiki?curid=1199307", "title": "Ibn Abd al-Wahab", "text": ""}
{"id": "1199308", "revid": "486946", "url": "https://it.wikipedia.org/wiki?curid=1199308", "title": "Muhammad ibn Abd al-Wahab", "text": ""}
{"id": "1199310", "revid": "486946", "url": "https://it.wikipedia.org/wiki?curid=1199310", "title": "Muhammad ibn Abd al Wahhab", "text": ""}
{"id": "1199311", "revid": "486946", "url": "https://it.wikipedia.org/wiki?curid=1199311", "title": "Muhammad ibn Abdul-Wahab", "text": ""}
{"id": "1199313", "revid": "486946", "url": "https://it.wikipedia.org/wiki?curid=1199313", "title": "Abdul Wahhab", "text": ""}
{"id": "1199315", "revid": "486946", "url": "https://it.wikipedia.org/wiki?curid=1199315", "title": "Shaykhul-Islaam Muhammad Ibn \u2018Abdul-Wahhaab", "text": ""}
{"id": "1199316", "revid": "486946", "url": "https://it.wikipedia.org/wiki?curid=1199316", "title": "Mohammad bin Abdulwahab", "text": ""}
{"id": "1199317", "revid": "486946", "url": "https://it.wikipedia.org/wiki?curid=1199317", "title": "Mohammad bin Abd-l-Wahab", "text": ""}
{"id": "1199318", "revid": "38120", "url": "https://it.wikipedia.org/wiki?curid=1199318", "title": "Monte Ejnar Mikkelsens", "text": "Il monte Ejnar Mikkelsens (danese: Ejnar Mikkelsens Fjeld) \u00e8 una montagna della Groenlandia di 3261\u00a0m, che ne fanno il 5\u00ba monte pi\u00f9 alto dell'isola dopo il monte Gunnbj\u00f8rn, il Dome, il Cone e il monte Forel. Fa parte del comune di Sermersooq."}
{"id": "1199321", "revid": "38120", "url": "https://it.wikipedia.org/wiki?curid=1199321", "title": "Monte Gunnbj\u00f8rn", "text": "Il Monte Gunnbj\u00f8rn (danese: Gunnbj\u00f8rn Fjeld o Gunnbj\u00f8rnfjeld o Hvitserk) \u00e8 la montagna pi\u00f9 alta della Groenlandia, con 3.693\u00a0m di altezza. Appartiene al comune di Sermersooq; appartiene alla catena delle Watkins Mountains. \u00c8 anche la montagna pi\u00f9 alta a nord del Circolo Polare Artico.\nL'altezza della montagna, inferiore a quella riportata sulla carta GGU 1995 1:100.000 (m. 3.708) \u00e8 stata rilevata con un sistema GPS da una spedizione francese nel 1996.\nLa prima scalata avvenne nel 1935 da parte di una spedizione anglo-danese con Courtauld, Wager, Munk ed altri; la seconda avvenne nel 1971 da parte della spedizione di Alastair Allan e altri. La prima scalata invernale avvenne nel marzo 2006 da parte di Paul Walker e altri. La prima scalata italiana avvenne nel maggio 2007 da parte della spedizione capeggiata da Paolo Gardino e Luisa Sanna."}
{"id": "1199323", "revid": "160849", "url": "https://it.wikipedia.org/wiki?curid=1199323", "title": "Sociofobia", "text": ""}
{"id": "1199325", "revid": "7336", "url": "https://it.wikipedia.org/wiki?curid=1199325", "title": "Mountainbike", "text": ""}
{"id": "1199329", "revid": "1862310", "url": "https://it.wikipedia.org/wiki?curid=1199329", "title": "Monte Rigny", "text": "Il monte Rigny (danese: Rigny Bjerg o Riguy Bjerg) \u00e8 una montagna della Groenlandia di 2385\u00a0m. Si trova a 69\u00b006'N 26\u00b015'O; appartiene al comune di Sermersooq."}
{"id": "1199331", "revid": "4175", "url": "https://it.wikipedia.org/wiki?curid=1199331", "title": "Cantacronache", "text": "Cantacronache fu un collettivo di musicisti, letterati e poeti formatosi a Torino nel 1957 con lo scopo di valorizzare il mondo della canzone attraverso l'impegno sociale.\nEra formato da Sergio Liberovici e Michele L. Straniero, fondatori, cui si aggiunsero Fausto Amodei e Margot, moglie del citato Liberovici.\nSono considerati tra i precursori del cantautorato italiano.\nAl progetto musicale parteciparono anche intellettuali dell'epoca come Gianni Rodari, Giorgio De Maria, Emilio Jona e Umberto Eco nelle vesti di autori dei testi\nStoria.\nL'attivit\u00e0 del gruppo era orientata in primo luogo alla creazione di un nuovo tipo di canzone che prendesse le distanze dai canoni della canzonetta di consumo stabilizzatasi nell'Italia nel dopoguerra e ben espressa dal nascente Festival di Sanremo. Il proposito di \"evadere dall'evasione\" per la stesura di materiali inediti trovava i suoi modelli negli \"chansonniers\" francesi, nei repertori di Bertolt Brecht e Kurt Weill, nella tradizione dei cantastorie italiani.\nBen presto il gruppo di Cantacronache si concentr\u00f2 nella produzione di testi e musiche che descrivevano, e spesso denunciavano, una realt\u00e0 molto diversa da quella fotografata dalla canzone italiana di allora e dall'industria discografica.\nNell'arco di circa cinque anni sarebbero nate decine di nuove canzoni con l'apporto, per i testi, di scrittori e intellettuali di spicco come Italo Calvino, Franco Fortini, Gianni Rodari, Umberto Eco, oltre a Straniero e ai gi\u00e0 citati Jona e De Maria. Le musiche erano perlopi\u00f9 di Liberovici e di Amodei (a sua volta cantautore in senso moderno), ma contributi non secondari furono dati da altri compositori dell'area \"colta\" quali Fiorenzo Carpi, Giacomo Manzoni, Valentino Bucchi.\nTra gli interpreti si avvicendarono Franca Di Rienzo, Pietro Buttarelli, Edmonda Aldini, Silverio Pisu, Glauco Mauri, oltre gli stessi autori Amodei, Straniero, Margot, Mario Pogliotti e Duilio Del Prete.\nIl brano forse pi\u00f9 famoso del repertorio \u00e8, ancora oggi, \"Per i morti di Reggio Emilia\", composto e inciso da Fausto Amodei all'indomani della strage di Reggio Emilia del 7 luglio 1960. Celebri anche \"Dove vola l'avvoltoio?\" e \"Oltre il ponte\", entrambe con testo di Italo Calvino e musica di Sergio Liberovici, e \"La zolfara\" (testo di Michele L. Straniero e musica di Fausto Amodei), portata contemporaneamente al successo da Ornella Vanoni.\nIl gruppo di Cantacronache si dedic\u00f2 contestualmente anche al recupero della canzone politica e della Resistenza, proponendo anche su disco brani sociali della tradizione anarchica, socialista e perfino giacobina italiana. Lavori analoghi vennero svolti sui repertori di protesta di quei paesi che nei primi anni sessanta vivevano situazioni politico-sociali fortemente critiche anche in rapporto agli equilibri mondiali (Algeria, Cuba, Spagna, Congo, Angola).\nNegli anni trionfali del Festival di Sanremo e della musica leggera, la proposta di Cantacronache fece fatica ad affermarsi al di l\u00e0 di ristretti ambienti fortemente politicizzati, e nel 1962 il gruppo si sciolse. Due dei suoi membri, Amodei e Straniero, proseguirono l'attivit\u00e0 di riscoperta del canto sociale all'interno del Nuovo Canzoniere Italiano.\nMolte delle incisioni del gruppo, realizzate tra il 1957 e il 1963 su vari 45 giri EP o singoli (prima su etichetta Italia Canta e poi su DNG), furono ristampate in quattro LP pubblicati dalla etichetta discografica Albatros della Vedette nel 1971.\nTutta la collezione dei dischi e dei libri dedicati a Cantacronache \u00e8 attualmente consultabile presso la Biblioteca Comunale delle Lame di Bologna (contenente l'enorme archivio storico-musicale del Canzoniere delle Lame).\nIl documentario storico \"Cantacronache 1958-1962: politica e protesta in musica\" narra l'esperienza culturale e artistica del gruppo, attraverso le interviste ad alcuni dei suoi componenti (Emilio Jona, Fausto Amodei, Margherita Galante Garrone) e altri testimoni (Andrea Liberovici, Giovanni Straniero, Mirco Carrattieri, Giovanna Marini). Il documentario \u00e8 stato realizzato da Michele Bentini, Sandra Cassanelli, Liviana Dav\u00ec, Elisa Dondi, Rossella Fabbri, Chiara Ferrari, Sara Macori, Alice Tonini nell'ambito del Master in Comunicazione Storica dell'Universit\u00e0 di Bologna nel 2011 in collaborazione con l'Istituto storico Parri Emilia-Romagna.\nL'eredit\u00e0 di Cantacronache.\nCantacronache \u00e8 stato, storicamente, il primo esempio di cantautorato \"impegnato\" in Italia. L'esperienza dei torinesi \u00e8 stata assorbita, di pari passo, dalla coeva generazione di cantautori (Luigi Tenco, Fabrizio De Andr\u00e9, Francesco Guccini) come lo sar\u00e0 poi da quella successiva (Francesco De Gregori).\nSia durante l'arco di tempo interessato, sia nel corso degli anni a seguire molti artisti di fama hanno ripreso il senso di quell'esperienza e proposto nuove versioni di quelle canzoni:"}
{"id": "1199334", "revid": "1862310", "url": "https://it.wikipedia.org/wiki?curid=1199334", "title": "Snebordet", "text": "Lo Snebordet \u00e8 una montagna della Groenlandia di 3150\u00a0m; \u00e8 il pi\u00f9 basso dei sei monti dell'isola che superano i 3000\u00a0m. Si trova a 68\u00b058'N 30\u00b049'O; appartiene al comune di Sermersooq."}
{"id": "1199339", "revid": "2519", "url": "https://it.wikipedia.org/wiki?curid=1199339", "title": "Gildesk\u00e5l", "text": "Gildesk\u00e5l \u00e8 un comune norvegese della contea di Nordland."}
{"id": "1199340", "revid": "767487", "url": "https://it.wikipedia.org/wiki?curid=1199340", "title": "Tratta bancaria", "text": "La tratta bancaria (in inglese \"Bank Draft\") \u00e8 un titolo di credito emesso da una banca a valere su fondi che lo stesso ente ha in deposito presso un altro ente bancario."}
{"id": "1199341", "revid": "287204", "url": "https://it.wikipedia.org/wiki?curid=1199341", "title": "Gildeskal", "text": ""}
{"id": "1199342", "revid": "599013", "url": "https://it.wikipedia.org/wiki?curid=1199342", "title": "Atsushi Yanagisawa", "text": "Carriera.\nCalciatore.\nClub.\nInizi.\nHa cominciato a giocare nel Tomaya Daiichi. Nel 1996 ha esordito in J League con il Kashima Antlers. Ha militato al Kashima Antlers fino al 2003. vincendo quattro volte il campionato (nelle stagioni 1996, 1998, 2000 e 2001), due Coppe del Giappone (nel 1997 e nel 2000), due Coppa Yamazaki Nabisco (nel 1997 e nel 2000) e tre Supercoppe del Giappone (nel 1997, 1998 e 1999). Viene inoltre nominato miglior giovane della J League nel 1997 e viene inserito nel miglior 11 della J League nel 1998 e nel 2001.\nItalia: Sampdoria e Messina.\nNel giugno 2003 viene acquistato a titolo definitivo dalla . Debutta in Serie A il 30 agosto 2003, in -, sostituendo al minuto 57 il compagno Cristiano Doni. Con la ha giocato 15 gare in campionato, senza tuttavia andare a segno.\nNel luglio 2004 passa al Messina a titolo definitivo. Debutta in Serie A coi messinesi il 26 settembre 2004, sostituendo al minuto 65 il compagno Arturo Di Napoli. Segna il suo unico gol con la maglia del Messina il 22 agosto 2004, in -Acireale, valida per la fase a gironi della Coppa Italia, segnando il gol del momentaneo 3-0. La gara termina 4-0.\nRitorno in Giappone: Kashima Antlers.\nRientrato in patria nel febbraio 2006, \u00e8 tornato a giocare nuovamente con il Kashima Antlers, in cui ha militato per due stagioni, segnando 9 gol in 42 presenze. Nel 2007 vince una J League ed una Coppa del Giappone.\nUltimi anni.\nNel 2008 passa a titolo definitivo al Kyoto Sanga. Milita al Kyoto Sanga per tre stagioni, venendo inserito nel 2008 nel miglior 11 della J League, avendo messo a segno 14 gol in 32 presenze. In totale, con la maglia del Kyoto Sanga ha ottenuto 85 presenze, andando a segno 21 volte.\nNel 2011 si \u00e8 trasferito a titolo definitivo al Vegalta Sendai. Con il Vegalta Sendai, dal 2011 al 2014, ha collezionato 66 presenze e 7 gol. Si ritira dal calcio giocato nel 2014.\nNazionale.\nCon la maglia del Giappone ha partecipato ai Mondiali Under 20 FIFA nel 1997, alla Coppa d'Asia 2000 (vinta dalla sua nazionale), alle Olimpiadi 2000 a Sydney,al Campionato mondiale di calcio 2002, alla FIFA Confederations Cup 2005 e ai Mondiali 2006.\nAllenatore.\nDal 2015 \u00e8 vice-allenatore del Kashima Antlers."}
{"id": "1199343", "revid": "1862310", "url": "https://it.wikipedia.org/wiki?curid=1199343", "title": "Monti Nunatak", "text": "I Monti Nunatak (danese: Ymer Nunatak) sono un gruppo di monti della Groenlandia, il cui picco pi\u00f9 alto raggiunge i 1096\u00a0m. Si trovano a 77\u00b027'N 24\u00b037'O; sono situati nel Parco nazionale della Groenlandia nordorientale, fuori da qualsiasi comune."}
{"id": "1199349", "revid": "767487", "url": "https://it.wikipedia.org/wiki?curid=1199349", "title": "ETCS", "text": ""}
{"id": "1199351", "revid": "2519", "url": "https://it.wikipedia.org/wiki?curid=1199351", "title": "Grane (Norvegia)", "text": "Grane \u00e8 un comune norvegese della contea di Nordland."}
{"id": "1199352", "revid": "2519", "url": "https://it.wikipedia.org/wiki?curid=1199352", "title": "Grane", "text": "Grane pu\u00f2 riferirsi a:"}
{"id": "1199357", "revid": "287204", "url": "https://it.wikipedia.org/wiki?curid=1199357", "title": "Archangel'sk", "text": ""}
{"id": "1199361", "revid": "287204", "url": "https://it.wikipedia.org/wiki?curid=1199361", "title": "Sogne", "text": ""}
{"id": "1199362", "revid": "287204", "url": "https://it.wikipedia.org/wiki?curid=1199362", "title": "Aseral", "text": ""}
{"id": "1199363", "revid": "339392", "url": "https://it.wikipedia.org/wiki?curid=1199363", "title": "Eremita della gru", "text": ""}
{"id": "1199364", "revid": "128096", "url": "https://it.wikipedia.org/wiki?curid=1199364", "title": "Infradito", "text": "Le infradito sono calzature estive, un tipo di ciabatte costituite da una suola, prevalentemente liscia (ma ne esistono anche modelli col tacco) e una stringa a forma di Y, con un doppio punto di partenza, a destra e a sinistra dalla fine del tallone e l'inizio dell'arco plantare, che si ricongiuge in un unico punto situato fra l'alluce e il secondo dito: il piede viene quindi infilato nella ciabatta separando queste due dita. Sono costruite con materiali naturali come paglia e cuoio, o sintetiche: gomma o plastica.\nStoria.\nI sandali infradito esistono da migliaia di anni, con testimonianze storiche risalenti all'antico Egitto, ca. 4.000 a.C. Ad esempio un paio di infradito in papiro sono state datate al carbonio 14 a circa 1.500 a.C.\nDiversi sono anche i materiali utilizzati: gli antichi egizi utilizzavano il papiro e foglie di palma; il popolo Maasai in Africa le costruisce con pelle animale; in India sono fatte di fibre di legno; in Cina e Giappone, con fibre di riso; foglie di sisal sono usate attorcigliate in Sud America, mentre i nativi del Messico usano lo yucca.\nNell'antica Grecia il fermo era tra il primo e secondo dito, mentre i romani usavano farlo tra il secondo e il terzo dito. In Mesopotamia si usava tra il terzo e il quarto dito del piede. In India, era d'uso comune solo un fermo non legante tra il primo e il secondo dito, i Paduka.\nLe infradito tradizionali in Giappone sono di due tipi: z\u014dri e waraji corredati da apposite calze chiamate tabi.\nSalute.\nNonostante la loro ampia diffusione i podologi ribadiscono che le infradito possono causare danni alla salute dei piedi: questo perch\u00e9 il piede ha come unico punto di aggancio alla ciabatta la stringa infradito ed \u00e8 quindi costretto ad assumere una posizione \"a tenaglia\" che lo obbliga ad un superlavoro per non perdere aderenza; inoltre le stringhe laterali causano, con il movimento, attrito sulla pelle, che pu\u00f2 provocare l'esfoliazione e tra le dita su cui insiste il laccio possono insorgere delle micosi. In ultimo i modelli completamente privi di tacco impediscono il corretto appoggio del piede, impedendo la giusta distribuzione del peso corporeo ed un'efficace circolazione del sangue procurando un senso di debolezza alle caviglie e talvolta dolore ai polpacci, mentre nei modelli con il tacco esiste un ulteriore sforzo dovuto al peso mal distribuito. Tuttavia questi danni si riscontrano solo per un uso continuo e prolungato nel tempo.\nCodice della strada.\nNel codice della strada precedente a quello in vigore dal 1992 era vietata la guida con calzature non allacciate dietro la caviglia. Tale divieto oggi non esiste, rimanendo per\u00f2 l'obbligo di porsi in condizioni di sicurezza prima di mettersi alla guida."}
{"id": "1199365", "revid": "116267053", "url": "https://it.wikipedia.org/wiki?curid=1199365", "title": "CEMSA", "text": "La CEMSA (sigla di Costruzioni Elettro Meccaniche di Saronno) \u00e8 stata un'azienda italiana di costruzioni elettromeccaniche e di locomotive a vapore ed elettriche in funzione dal 1925 al 1948.\nLa storia.\nLa CEMSA fu fondata a Saronno nel 1925 dall'ingegnere Nicola Romeo e dal Credito Italiano, negli stabilimenti della Costruzioni Meccaniche di Saronno, precedentemente acquisita. Nel 1935, dopo una serie di svalutazioni del capitale sociale, l'azienda fu acquistata dall'IRI e l'anno dopo fu venduta all'ingegnere aeronautico Gianni Caproni che gi\u00e0 controllava l'Isotta Fraschini.\nDurante la seconda guerra mondiale, la CEMSA costru\u00ec armi leggere e, alla fine del periodo bellico, l'industria cominci\u00f2 a produrre automobili grazie anche alla collaborazione dell'Ingegnere Antonio Fessia, che nel 1946 aveva lasciato la FIAT. In pochi mesi Fessia, che aveva trasformato la CEMSA in una realt\u00e0 dedicata alla costruzione di auto sportive, riusc\u00ec a progettare una vettura dalle caratteristiche tecniche innovative, la CEMSA Caproni F.11 (acronimo di Fessia 1100), che fu presentata al salone di Parigi nel 1947.\nDi tale modello furono prodotte solo 10 berline esemplari ed era prevista anche una versione cabriolet, ma non fu realizzata a causa della crisi finanziaria che la colp\u00ec nel 1948, anno della chiusura dell'azienda.\nUno dei prototipi della F.11 fu spedito negli Stati Uniti con la speranza di concludere un accordo con la rete di vendita Tucker per la distribuzione negli USA del modello. Ma il progetto non ebbe seguito a causa della chiusura di entrambe le case costruttrici.\nNel 1953, l'azienda belga Minerva, acquist\u00f2 una F.11 nel tentativo di metterla in produzione, ma anche questo progetto fall\u00ec.\nLa vettura.\nLa F.11 fu realizzata da Antonio Fessia e aveva caratteristiche tecniche rivoluzionarie: motore a 4 cilindri boxer collocato a sbalzo rispetto all'asse anteriore, cambio a presa diretta con leva al volante, sospensioni anteriori con balestra trasversale e trazione anteriore. Tutte queste soluzioni tecniche verranno poi realizzate in serie nel 1960 con la Lancia Flavia, progettata sempre da Fessia.\nIl disegno della carrozzeria fu progettata dai tecnici dell'azienda e venne stilizzata definitivamente da Bertone.\nAlla chiusura della CEMSA quasi tutti i dieci modelli vengono dispersi. Un esemplare di F.11 in ottime condizioni sopravvive in esposizione al museo Volandia.\nI rotabili ferroviari.\nLa CEMSA costru\u00ec nel tempo numerose locomotive a vapore per le MCL, 11 locomotive del gruppo R.301 FS e 22 locomotive del gruppo R.302 FS, la FSS 9 delle Ferrovie Settentrionali Sarde.\nPer le Ferrovie Nord Milano CEMSA produsse le locomotive del gruppo 280 e 290. In seguito la societ\u00e0 costru\u00ec anche numerosi esemplari di locomotive 640 e 740.\nNel 1924 una delegazione di funzionari delle FS, alla stazione di Seddin presso Berlino, in occasione di un congresso ferroviario si interess\u00f2 alle nuove Automotrici DWK costruite dalla Deutsche Werke Kiel A.G.. Si trattava di rotabili a due assi o a carrelli mossi da un motore Mercedes-Benz a 6 cilindri, alimentato a benzolo a ciclo Otto con carburatore, trasmissione composta da frizione e cambio meccanico a ingranaggi.\nLa ditta Romeo di Milano nello stesso anno ottenne la licenza di costruzione e la mise in atto nel nuovo stabilimento CEMSA di Saronno avviando la produzione di serie. Le FS ne ordinarono tre unit\u00e0, due delle quali costruite direttamente a Kiel, con alimentazione a miscela di nafta e benzina con l'applicazione di uno speciale carburatore brevettato, Aliverti. Tali unit\u00e0 furono immatricolate C.8701, poi N.8701, del tipo 1 da 160\u00a0CV e le C.8801-02 (poi N.8801-02) da 100\u00a0CV. Altre due unit\u00e0 furono acquistate dalla Societ\u00e0 Italiana Ferrovie e Tramvie e dalla CFMT - Compagnie des Chemins de Fer du Midi de Italie, esercente la ferrovia Alifana.\nSempre negli anni venti fu avviata la produzione di locomotive elettriche trifase (dei gruppi E.333, E.552 ed E.554 e a corrente continua (Locomotive FS E.626). "}
{"id": "1199366", "revid": "476256", "url": "https://it.wikipedia.org/wiki?curid=1199366", "title": "Dodompa", "text": ""}
{"id": "1199367", "revid": "476256", "url": "https://it.wikipedia.org/wiki?curid=1199367", "title": "Dodonpa", "text": ""}
{"id": "1199368", "revid": "2519", "url": "https://it.wikipedia.org/wiki?curid=1199368", "title": "Hadsel", "text": "Hadsel \u00e8 un comune norvegese della contea di Nordland, fa parte della regione madre Vester\u00e5len. \nIl centro amministrativo del comune e capoluogo della contea \u00e8 la citt\u00e0 di Stokmarknes ( abitanti - 2017). Il comune fu istituito nel 1837 ma raggiunse le dimensioni attuali nel 1936 quando parte del territorio venne scorporato e aggiunto al comune di Sortland.\nConfina a nord e nord-est con il comune di Sortland, ad est e sud-est con il comune di L\u00f8dingen e a sud con il comune di V\u00e5gan.\nGeografia.\nIl territorio del comune comprende l'intera isola di Hadsel\u00f8ya (102 km\u00b2), l'estremo meridionale dell'isola di Lang\u00f8ya (98 km\u00b2), la parte nord-orientale dell'isola di Austv\u00e5g\u00f8ya (203 km\u00b2) e la parte sudoccidentale dell'isola di Hinn\u00f8ya (150 km\u00b2) oltre a circa 300 isolotti minori e scogli.\nGran parte della popolazione vive sull'isola di Hadsel\u00f8ya dove si trovano i due centri abitati principali, Stokmarknes e Melbu ( abitanti - 2017).\nNel comune \u00e8 presente il piccolo villaggio di Fiskeb\u00f8l.\nStemma.\nIl simbolo fu ufficializzato l'11 marzo 1976. Rappresenta 4 anelli d'oro raffiguranti le quattro isole che compongono il comune: Hadsel\u00f8ya, Hinn\u00f8ya, Lang\u00f8ya, e Austv\u00e5g\u00f8y."}
{"id": "1199369", "revid": "439868", "url": "https://it.wikipedia.org/wiki?curid=1199369", "title": "Palazzo Fortuny", "text": "Il Palazzo Fortuny (cognome di origine catalana, pronuncia: ) \u00e8 un palazzo gotico di Venezia ubicato nel sestiere di San Marco. Prende il nome dall'ultimo proprietario, l'artista Mariano Fortuny y Madrazo, ed \u00e8 sede dell'omonimo museo. Il museo fa parte della Fondazione Musei Civici di Venezia. Precedentemente, l'edificio era noto come Palazzo Pesaro degli Orfei.\nStoria.\nIl palazzo fu fondato alla fine del XV secolo dai nobili Pesaro, che vi abitarono fino al XVIII secolo, prima di trasferirsi a Ca' Pesaro. Il palazzo divenne per un certo tempo sede dell'Accademia Filarmonica degli Orfei, da cui il nome Palazzo Pesaro degli Orfei, con cui fu in seguito conosciuto.\nMariano Fortuny, che lo acquist\u00f2 all'inizio del XX secolo per farne il proprio \"atelier\", fu un uomo eclettico che si occup\u00f2 di fotografia, scenografia e scenotecnica, creazioni tessili, pittura.\nDopo la sua morte, la moglie Henriette don\u00f2 il palazzo, che ancora ben conservava i tessuti e le collezioni di Mariano, al Comune di Venezia (1956) che ne fece il luogo dedicato ad occuparsi delle discipline di comunicazione visiva, particolarmente di sperimentazioni e innovazioni, in assonanza con lo spirito e la cultura del vecchio proprietario.\nDescrizione.\nPalazzo Pesaro degli Orfei si distingue per le sue tre vigorose facciate, che insistono rispettivamente su Campo San Beneto, Calle Pesaro e Rio di Ca' Michiel, e per le sue straordinarie dimensioni: non a torto, \u00e8 ritenuto uno dei palazzi pi\u00f9 grandi di Venezia tra quelli in stile gotico. \u00c8 sovente citato anche come uno dei migliori esempi di architettura gotica veneziana non affacciata sul Canal Grande, grazie alla sua compattezza e coerenza architettonica e all'armonia del suo disegno stilistico.\nParticolarmente importante \u00e8 la facciata che si affaccia sul campo, contraddistinta da due ariose eptafore centrali ad arco acuto e da altre aperture pi\u00f9 distanziate ai lati. La facciata sul rio, pi\u00f9 modesta, \u00e8 caratterizzata da tre grandi polifore centrali e da un ampio portale ad acqua circondato da finestrelle secondarie.\nCaratteristici sono anche i due smisurati portici (saloni da ricevimento posti nei piani nobili), lunghi ciascuno ben 45 metri: per permettere alla luce di illuminare tutto il vasto ambiente, fu necessario creare una grande corte interna contraddistinta da varie aperture. Tutti i poggioli sono arricchiti da decorazioni: talora da leoni scolpiti, talora da fregi raffiguranti cherubini."}
{"id": "1199370", "revid": "476256", "url": "https://it.wikipedia.org/wiki?curid=1199370", "title": "Onda Dodon", "text": ""}
{"id": "1199373", "revid": "180559", "url": "https://it.wikipedia.org/wiki?curid=1199373", "title": "Rivoluzione francese nei Castelli Romani e a Velletri", "text": "I Castelli Romani e Velletri alla fine del XVIII secolo erano governati da varie famiglie nobiliari romane o direttamente dalla Santa Sede tramite la Reverenda Camera Apostolica.\nFrascati, Castel Gandolfo, Albano e Velletri erano Possessi Inalienabili della Santa Sede, dunque gestiti dalla Camera Apostolica.\nMarino e Rocca di Papa erano invece governate dalla famiglia Colonna, mentre l'Abbazia di Grottaferrata con il suo territorio era retta dall'Abate Commendatario cardinal Ercole Consalvi.\nAriccia era un feudo dei Chigi, Genzano e Lanuvio dipendevano dagli Sforza-Cesarini, Nemi dai Braschi, Colonna dai Pallavicini, Rocca Priora dalla famiglia Savelli, e infine Monte Porzio Catone e Monte Compatri erano infeudate ai Borghese.\nQuesta la situazione quando, il 28 dicembre 1797, venne ucciso a Roma il generale Mathurin-L\u00e9onard Duphot.\nLa prima e la seconda occupazione francese.\nI precedenti all'uccisione di Duphot.\nPrima di Duphot, un altro francese era stato ucciso a Roma: Nicolas Jean Hugon de Basseville, messo francese a Roma, trucidato dal popolo mentre percorreva il Corso, il 13 gennaio 1793.\nLa sua morte era stata pagata dal Papa Pio VI quando Napoleone Bonaparte (all'epoca ancora comandante dell'Armata d'Italia) nel 1797 aveva invaso lo Stato Pontificio e dopo aver saccheggiato Loreto ed Ancona aveva imposto alla Santa Sede l'Armistizio di Bologna (poi modificato dal \"Trattato di Tolentino\" del 19 febbraio 1797). Il Trattato prevedeva, oltre al risarcimento alla famiglia Basseville, la cessione di Avignone e dintorni alla Francia (territorio pontificio gi\u00e0 occupato \"manu militari\" dai francesi), il pagamento di 36 milioni di lire alla Repubblica Francese, l'autorizzazione a trasportare circa 100 opere d'arte dai territori pontifici per portarle in Francia.\nDopo l'invasione di Napoleone degli Stati Pontifici, la tradizione vuole che molte statue ed immagini di Madonne piangessero, e tra queste vi fu anche la \"Madonna di Giani\", a Marino, oggi esposta sulla facciata di una casa su Corso Vittoria Colonna.\nL'uccisione di Duphot davanti a Villa Corsini (sede dell'Ambasciata di Francia), nell'ambito della sollevazione di una mancata sommossa giacobina, da parte di un ufficiale della Guardia Civica, costitu\u00ec il pretesto per i francesi di entrare a Roma.\nL'occupazione militare francese e la proclamazione della Prima Repubblica Romana.\nIl 9 febbraio 1798 il generale Berthier compare a Monte Mario, e nella nottata del giorno successivo entra nell'Urbe da Porta del Popolo, occupando poi Castel Sant'Angelo, il tutto senza colpo ferire. Nel frattempo da Porta San Giovanni iniziano a fuggire i primi cardinali, tra i quali Giuseppe Albani, vescovo di Velletri, che riparer\u00e0 proprio l\u00ec.\nPio VI si affrett\u00f2 ad inviare a Berthier 40 bottiglie di vino, una vitella da latte e uno storione, mentre il Berthier invia al Papa una richiesta molto perentoria: 4 milioni in contanti e 2 milioni in buoni; un risarcimento per la famiglia Duphot; lo scioglimento di tutte le forze armate pontificie tranne 500 uomini e la Guardia Svizzera, i Cavalleggeri e i Corazzieri; la cessione alla Francia di tutti i codici e di tutte le opere d'arte in possesso delle Belle Arti; due mausolei a Basseville e Duphot sul Campidoglio. Il Papa dopo aver letto queste richieste comment\u00f2: \"Non gli resta da chiedere che questo mucchio d'ossa, che ben presto si scioglier\u00e0\".\nLa mattina del 15 febbraio 1798 nel Foro alla presenza dei generali Jean Baptiste Cervoni e Gioacchino Murat, di 300 patrioti (tra cui il principe di Genzano e Lanuvio Francesco Sforza-Cesarini), e di 3 notai venne proclamata la Repubblica Romana, gemellata a quella Francese. Il giorno dopo il Cervoni annunci\u00f2 la proclamazione della Repubblica dal balcone di Montecitorio.\nAlle ore 11 del 19 febbraio Pio VI abbandon\u00f2 l'Urbe uscendo da Porta Angelica diretto a Siena.\nNascono le Repubbliche Sorelle.\nLa minoranza di borghesi filo-francesi di Albano proclam\u00f2 un'altra Repubblica. Sicch\u00e9 il 18 febbraio 1798 ad Albano si piantava l'albero della libert\u00e0 sotto Palazzo Savelli, venivano distrutti i simboli del vecchio regime, e si costituiva una Repubblica Albanense che aveva come motto: \"Libert\u00e0-Uguaglianza-Religione\".\nLo stesso giorno anche Velletri, per opera specialmente del sacerdote Don Dionisio Pagnoncelli, poi ucciso a Lanuvio da un oppositore mentre propagandava i principi rivoluzionari, costitu\u00ec la Repubblica Velletrana.\nAnche Frascati in breve proclamava, sempre il 18 febbraio, la Repubblica Frascatana e venivano piantati alberi della libert\u00e0 nelle piazze principali della cittadina.\nIl giorno successivo, 19 febbraio, le tre neonate Repubbliche si dichiararono gemellate a quella Romana.\nA Marino la Repubblica nacque solo ai primi di marzo del 1798, e venne piantato un albero della libert\u00e0 in Piazza San Barnaba.\nLe autorit\u00e0 repubblicane dovettero affrontare difficolt\u00e0 notevoli, specialmente quelle di Frascati, Albano e Velletri, dove la subitanea scomparsa della Camera Apostolica aveva lasciato le cittadine in balia di s\u00e9 stesse.\nAd Albano, dopo i primi provvediementi d'ordine pubblico (il 20 febbraio venne costituita la polizia locale), si cerc\u00f2 di accattivarsi i favori della gente con abbassamenti di tasse malviste: per la molitura del pane nelle mole di Castel Gandolfo la tassa fu ridotta da 55 a 40 baiocchi con deliberazione del 22 febbraio, ma il 5 marzo da Roma arriver\u00e0 l'ordine di riportarla a 50. La Comunit\u00e0 d'Albano evidentemente faticava molto, tanto che sempre del 22 \u00e8 una proposta di ipotecare i beni comunali, che sar\u00e0 scartata dal governo centrale di Roma.\nIl popolo, comunque, dopo l'iniziale gioia per la libert\u00e0, si accorge dei difetti della Repubblica cos\u00ec brutalmente imposta: sempre ad Albano addirittura viene emanato il divieto di vendere pane ai forestieri, mentre a Frascati si registrano problemi di ordine pubblico con sequestri e sparatorie nelle strade.\nInsurrezione generale.\nIl 25 febbraio 1798 i Trasteverini insorsero al grido di \"Viva Maria! Viva il Papa!\". Circa 300 ribelli attraversano Ponte Sisto diretti a Montecitorio, ma l'intervento della cavalleria francese li respinge all'interno delle case, da cui si spara in azioni di guerriglia.\nL'eco della sommossa arriva anche in Provincia, e Castel Gandolfo, Albano e Velletri insorgono scacciando i loro governi repubblicani.\nAi castellani conveniva pi\u00f9 il governo papale, che dal 1710 aveva concesso alla localit\u00e0 sul Lago l'ambito titolo di Villa Pontificia, con annessi titoli e privilegi. Gli albanensi erano rimasti molto delusi dalla loro Repubblica, e i velletrani erano tra l'altro sollecitati dal loro vescovo cardinal Albani.\nNon insorgeranno Ariccia, dove il clero seder\u00e0 i tumulti; Genzano e Lanuvio, rette dal principe filo-repubblicano Sforza-Cesarini; infine Marino e Frascati.\nAnzi, i marinesi appoggiarono le truppe francesi comandate da Murat venute per contrastare i ribelli.\nQuesti ultimi si organizzarono e misero in piedi un esercito dotato anche di piccoli cannoni trovati nelle armerie locali.\nNella Battaglia di Frattocchie, la notte del 28 febbraio 1798, i due contingenti si scontrarono. I francesi comandati da Murat, guidati dal frascatano Bartolomeo Bona che comandava un reparto di marinesi, aggirarono le linee nemiche sfruttando viottoli di campagna e misero in rotta i reazionari. Quindi i vincitori marciarono per snidare i rivoltosi e vi furono violenti scontri nel Palazzo Pontificio di Castel Gandolfo e sulla via Appia all'inizio e alla fine di Albano, a Villa Muti (dove si dice che un ragazzino con un trombone abbia steso 7 cavalieri francesi) e al cosiddetto Sepolcro degli Oriazi e dei Curiazi.\nQuindi Albano venne messa al sacco mentre Murat venne ricevuto con tutti gli onori a Palazzo Doria, dove gli viene offerto un pranzo dagli esponenti della Repubblica Albanense. Alle 23 del 1\u00ba marzo 1798 i francesi rientrarono in Roma portano con s\u00e9 quelle che i giornali repubblicani dell'epoca chiamano: \"le spoglie del nemico vinto\", e che altre fonti dicono fossero tegami, materassi, argenteria, poi rivenduti il giorno dopo dai militari in Piazza San Pietro.\nDel 10 marzo \u00e8 una lettera di Murat ai velletrani con cui si perdona loro la ribellione, mentre nello stesso tempo il generale Championnet scrive elogiando i marinesi che \"hanno versato il loro sangue per la Repubblica\", come avevano promesso le autorit\u00e0 locali.\nTra francesi e napoletani.\nAd Albano la Repubblica va avanti stentatamente: il 12 marzo un'Assemblea Popolare a Palazzo Savelli decide di cambiare il Presidente, mentre si procede all'arruolamento di forze di polizia: fatto interessante perch\u00e9 d\u00e0 delle cifre sulla Albano d'allora, che contava all'incirca 2500 abitanti, 430 capifamiglia e grossomodo altri 700 uomini validi tra i 18 e i 50 anni. Inoltre si stabilisce un calmiere per i prezzi della manodopera, il 17 marzo, ed uno per le merci, il 25; e vista la carenza d'olio viene requisito quello dei monaci di Santa Maria delle Grazie, che lo volevano imboscare per venderlo al prezzo giusto anzich\u00e9 ribassato.\nIl 16 marzo sempre ad Albano usciva una ordinanza sul rispetto delle feste e contro le bestemmie: d'altra parte ricordiamo che il motto della Repubblica era \"Libert\u00e0-Uguaglianza-Religione\": la citt\u00e0 vescovile rimaneva tale anche se il suo vescovo, il cardinal Luigi Valenti Gonzaga, era fuggito a Parma poich\u00e9 ammalato. Inoltre il 26 marzo la Comunit\u00e0 decise di restaurare la cadente Cattedrale di San Pancrazio spendendo 72 scudi pagati dal Capitolo.\nA Frascati si registravano invece le abituali prepotenze di facinorosi ai danni di persone ricche: loschi individui terrorizzarono due donne abbienti che risiedevano vicino alla Cattedrale piazzandosi davanti alla loro porta con dei cappi in mano, finch\u00e9 quelle non lanciarono loro del denaro.\nNel frattempo il 6 settembre arrivava a Roma la notizia che ad Abukir i francesi erano stati sconfitti dal Commodoro Nelson, che sbarc\u00f2 a Napoli, dove esort\u00f2 il re Ferdinando IV a marciare sullo Stato Pontificio per cacciarne i francesi. Il Re accett\u00f2, mettendo in campo forze coscritte: ai 20.000 uomini scelti dell'esercito borbonico si aggiunsero altre migliaia di contadini inesperti. L'armata si avvi\u00f2 dunque su Roma.\nChampionnet decide di giocare di tattica e, lasciati 400 uomini a Castel Sant'Angelo e una posterla smurata nei pressi del Castello, nel tardo pomeriggio del 27 novembre 1798 ordina di abbandonare Roma. Mentre i francesi escono per Porta del Popolo, i napoletani entrano per Porta San Giovanni dopo aver definitivamente abolito le posticce e traballanti Repubbliche Sorelle.\nIl 29 novembre entra a Roma Ferdinando, mentre il grosso dell'esercito napoletano viene accampato nelle localit\u00e0 dell'Agro: ad Albano il brigante Fra Diavolo, con le immaginabili conseguenze, e a Marino altre milizie che saccheggiano senza scrupoli salvo poi celebrare una solenne messa in suffragio dei caduti napoletani nella Basilica di San Barnaba.\nIl 7 dicembre i francesi rientrano a Roma di sorpresa per la seconda volta, cogliendo impreparate le deboli truppe napoletane, che fuggirono in disordine verso sud. Ma le Repubbliche Sorelle tacciono, non abbiamo pi\u00f9 atti in merito al loro operato.\nIl 23 gennaio 1799 i francesi entreranno a Napoli creandovi la Repubblica Partenopea, ma ben presto l'abbandoneranno sotto l'incalzare dell'orda del cardinal Ruffo di Calabria, che aveva creato un'armata di briganti in cerca di riscatto e contadini; Il 19 settembre 1799 i francesi abbandonano definitivamente Roma, e il 30 settembre i napoletani vi torneranno da vincitori in attesa di restituirla al Papa Pio VII, intanto eletto a Venezia.\nLa seconda occupazione Francese.\nIl 2 febbraio 1805 i francesi tornano a Roma da vincitori, 4 anni dopo esserne usciti da sconfitti. Il 17 maggio 1805 il territorio del Lazio venne accorpato all'Impero francese (Napoleone Bonaparte si era autoincoronato Imperatore dei Francesi il 2 dicembre 1804 a Notre-Dame alla presenza di Pio VII).\nDi conseguenza, anche i Castelli si trovarono ad essere un angolo di Francia. Albano, Marino, Frascati e Velletri furono proclamate capo-cantoni.\nNel 1808 venne abolito il feudalesimo. Di conseguenza tutte le comunit\u00e0 costituirono una Municipalit\u00e0, e Grottaferrata, feudo fino ad allora dell'Abate commendatario cardinal Ercole Consalvi, essendo troppo piccola per costituire municipio a s\u00e9 stante, fu accorpata a Marino.\nLa legge intanto imponeva al clero il giuramento allo Stato: molti religiosi si rifiutarono di prestarlo, subendo la persecuzione francese. Al ritorno di Pio VII il clero marinese fu insignito dell'ordine della Trabea Sacra proprio per aver resistito in questo modo.\nNel 1810 venne estesa ai territori dell'ex-Stato Pontificio la legge eversiva dei beni ecclesiastici: subirono la soppressione tutti i conventi dei Castelli, eccezion fatta per l'Abbazia di Grottaferrata, dove i monaci poterono rimanere, data l'antichit\u00e0 dell'istituzione.\nLa dominazione francese dur\u00f2 fino al 1814, quando dopo l'armistizio di Fontainebleau cadde l'Impero di Napoleone Bonaparte."}
{"id": "1199376", "revid": "2519", "url": "https://it.wikipedia.org/wiki?curid=1199376", "title": "Hamar\u00f8y", "text": "Hamar\u00f8y \u00e8 un comune norvegese della contea di Nordland."}
{"id": "1199378", "revid": "287204", "url": "https://it.wikipedia.org/wiki?curid=1199378", "title": "Hamaroy", "text": ""}
{"id": "1199382", "revid": "2519", "url": "https://it.wikipedia.org/wiki?curid=1199382", "title": "Hattfjelldal", "text": "Hattfjelldal \u00e8 un comune norvegese della contea di Nordland."}
{"id": "1199383", "revid": "599013", "url": "https://it.wikipedia.org/wiki?curid=1199383", "title": "Lukavica", "text": ""}
{"id": "1199384", "revid": "188402", "url": "https://it.wikipedia.org/wiki?curid=1199384", "title": "Indipendenza algebrica", "text": "In algebra astratta, un sottoinsieme formula_1 di un campo formula_2 si dice algebricamente indipendente su un sottocampo formula_3 se gli elementi di formula_1 non soddisfano nessuna equazione polinomiale non banale a coefficienti in formula_3.\nQuesto significa che per ogni sequenza finita formula_6 di elementi distinti di formula_1 e per ogni espressione polinomiale formula_8 a coefficienti in formula_3, si ha:\nformula_10.\nIn particolare, un unico elemento formula_11 \u00e8 algebricamente indipendente su formula_3 se e solo se \u00e8 trascendente in formula_3. In generale, tutti gli elementi di un insieme algebricamente indipendente su formula_3 sono necessariamente trascendenti su formula_3 stesso anche se questa non \u00e8 affatto condizione sufficiente.\nPer esempio: il sottoinsieme dei numeri reali formula_16 non \u00e8 algebricamente indipendente sull'insieme formula_17 dei razionali dal momento che l'espressione polinomiale formula_18 vale zero se si scelgono formula_19 e formula_20.\nNon \u00e8 noto se l'insieme {\"\u03c0\", \"e\"} sia algebricamente indipendente su \nformula_17.\nNel 1996 Yu Nesterenko ha dimostrato l'indipendenza algebrica di formula_22 su formula_17.\nData un'estensione di campi formula_24, si pu\u00f2 utilizzare il lemma di Zorn per dimostrare che esiste sempre un sottosinsieme massimale di formula_2 algebricamente indipendente su formula_3. Inoltre tutti i sottoinsiemi algebricamente indipendenti massimali hanno la stessa cardinalit\u00e0 nota come grado di trascendenza dell'estensione."}
{"id": "1199387", "revid": "2519", "url": "https://it.wikipedia.org/wiki?curid=1199387", "title": "Hemnes", "text": "Hemnes \u00e8 un comune norvegese della contea di Nordland."}
{"id": "1199389", "revid": "339392", "url": "https://it.wikipedia.org/wiki?curid=1199389", "title": "Religione dharmica", "text": ""}
{"id": "1199390", "revid": "33689", "url": "https://it.wikipedia.org/wiki?curid=1199390", "title": "Burmesia", "text": ""}
{"id": "1199391", "revid": "1573940", "url": "https://it.wikipedia.org/wiki?curid=1199391", "title": "Chiesa di San Francesco (Castiglion Fiorentino)", "text": "La chiesa di San Francesco \u00e8 un edificio di culto cattolico che si trova nella piazza omonima a Castiglion Fiorentino.\nDescrizione.\nLa chiesa prende avvio da una donazione del 1259. L'impianto \u00e8 quello tipico delle chiese degli ordini mendicanti: una vasta navata, con copertura a capanna, che si innesta in un breve transetto dove si aprono tre cappelle voltate a crociera. La facciata, con un semplice portale con caratteri ancora romanici, si alleggerisce nella parte superiore con la presenza di una slanciata bifora sormontata da un piccolo occhio. Alle nude pareti sono addossati altari cinque-seicenteschi. Nella cappella del Crocifisso si trova la \"Crocifissione\" (1594) di Francesco Morandini detto \"il Poppi\". Sulla sinistra della chiesa si sviluppa un chiostro di gusto rinascimentale, articolato su due ordini: quello inferiore ad arcate, con affreschi secenteschi nelle lunette, raffiguranti episodi della vita di San Francesco ed attribuiti a Pelliccione del Colle, quello superiore a loggia architravata."}
{"id": "1199394", "revid": "33689", "url": "https://it.wikipedia.org/wiki?curid=1199394", "title": "Stilzkin", "text": ""}
{"id": "1199396", "revid": "106908", "url": "https://it.wikipedia.org/wiki?curid=1199396", "title": "Aulo Postumio", "text": ""}
{"id": "1199402", "revid": "118528070", "url": "https://it.wikipedia.org/wiki?curid=1199402", "title": "Ramia", "text": "La ramia (detta anche rami\u00e8) \u00e8 una fibra vegetale usata da migliaia di anni nell'estremo oriente. \u00c8 una fibra bianca, fine e lucente. I cinesi la utilizzavano molto tempo prima che il cotone fosse introdotto in oriente. Alla fine del XX secolo si \u00e8 diffusa anche in occidente, soprattutto mista al cotone; l'utilizzo limitato in occidente \u00e8 da imputare principalmente ai costi di lavorazione, soprattutto al costo della laboriosa estrazione della filaccia.\nI maggiori produttori mondiali sono Cina, Taiwan, Corea, Brasile, Filippine.\nSi ricava dai fusti di due specie di piante della famiglia delle Urticacee: \"Boehmeria nivea\" (o ramia bianca) e \"Boehmeria utilis\" (o ramia verde).\nCaratteristiche tessili.\nLa fibra tessile \u00e8 molto lunga, circa 120\u00a0mm, con un diametro medio di 50 micron. \u00c8 morbida, lucente, uniforme, elastica e presenta una buona resistenza alla torsione.\nLe fibre grezze hanno un colore bianco grigio o verdastro, le digrezzate bianco sericeo. La ramia contiene circa il 60% di cellulosa, il resto sono sostanze gommose e incrostanti; dopo il trattamento di sgommatura, il contenuto di cellulosa pu\u00f2 arrivare sino al 95%.\nI vantaggi della ramia:\nGli svantaggi della ramia:\nUtilizzo della ramia.\nLa fibra in genere viene mescolata ad altre fibre naturali o sintetiche (soprattutto cotone, canapa, lana, seta, viscosa, acrilico) e dona maggiore resistenza e luminosit\u00e0 ai tessuti.\n\u00c8 utilizzata principalmente per tovaglie, fazzoletti, tovaglioli, ma anche per cravatte e abiti estivi. \u00c8 anche usata per reti da pesca, vele, carta moneta, carte valori e per i cappelli di paglia.\nLavaggio e manutenzione.\nI tessuti di ramia (o anche misto ramia) possono essere lavati ad acqua o a secco.\nLa stoffa di ramia pu\u00f2 essere sbiancata facilmente con candeggina o clorica e sopporta temperature superiori a 100\u00a0\u00b0C per la stiratura."}
{"id": "1199404", "revid": "1442080", "url": "https://it.wikipedia.org/wiki?curid=1199404", "title": "Beatrix", "text": ""}
{"id": "1199405", "revid": "125043131", "url": "https://it.wikipedia.org/wiki?curid=1199405", "title": "Tondo Doni", "text": "Il Tondo Doni \u00e8 un dipinto a tempera grassa su tavola (diametro 120\u00a0cm) di Michelangelo Buonarroti, databile al 1503-1504 circa e conservato nella Galleria degli Uffizi a Firenze.\nConservato nella cornice originale, probabilmente disegnata dallo stesso Michelangelo, \u00e8 l'unica opera su supporto mobile, certa e compiuta, dell'artista. Di fondamentale importanza nella storia dell'arte poich\u00e9 pone le basi per il Manierismo, il dipinto \u00e8 sicuramente tra le opere pi\u00f9 emblematiche ed importanti del Cinquecento italiano.\nStoria.\nL'opera \u00e8 segnalata in casa di Agnolo Doni sia dall'Anonimo Magliabechiano (1540) che da A. F. Doni. La vicenda della sua committenza \u00e8 narrata da Vasari attraverso un curioso aneddoto. Doni, ricco banchiere che era stato artefice della sua ricchezza, richiese all'amico Michelangelo una \"Sacra Famiglia\" in tondo, tema molto caro allora nella pittura fiorentina come ornamento soprattutto delle case private.\nProbabilmente l'occasione della commissione erano state le nozze con Maddalena Strozzi (1504), al cui stemma familiare alluderebbero le mezze lune nella cornice. Un'altra ipotesi invece lega il dipinto al 1507 circa, in occasione del battesimo (8 settembre) della loro primogenita Maria, come farebbero pensare le allusioni alla teologia battesimale. Lo stesso Giorgio Vasari si confuse dichiarandola prima anteriore al \"Bacco\" (1496-1497) nell'edizione delle \"Vite\" del 1550, e poi posteriore in quella del 1568.\nAppena pronta l'opera, l'artista invi\u00f2 un garzone per consegnarla, ma alla richiesta di settanta ducati come pagamento, il Doni, che era molto attento alle sue economie, esit\u00f2 a \"spendere tanto per una pittura\", offrendone invece solo quaranta. Michelangelo allora fece riportare indietro il dipinto e acconsent\u00ec a recapitarlo solo al prezzo raddoppiato di centoquaranta ducati.\nA parte l'aneddoto, forse un po' caricato dallo storico aretino, si tratta di un primo esempio di come un artista andasse prendendo coscienza dell'altissimo valore della sua creazione, staccandosi da quella sudditanza verso la committenza che era tipica del periodo medievale, in cui la pittura era vista come \"arte meccanica\" legata ad un lavoro essenzialmente manuale e quindi inferiore alle arti speculative o \"liberali\". In quel periodo dopotutto Michelangelo, per quanto giovane, era gi\u00e0 reduce da straordinari successi che stavano gi\u00e0 creando il mito, come l'impresa colossale del \"David\" (1501-1504). Altre opere vicine per formato e stile, sebbene bassorilievi marmoree, sarebbero il \"Tondo Pitti\" (1503-1505 circa) e il \"Tondo Taddei\" (1504-1506 circa).\nIl riferimento artistico anteriore pi\u00f9 prossimo al \"Tondo Doni\" \u00e8 probabilmente la \"Madonna col Bambino tra ignudi\" di Luca Signorelli (1490 circa), che ha alcune analogie compositive e, probabilmente, interpretative. Essa apparteneva infatti a Lorenzo di Pierfrancesco de' Medici, che in quegli anni era stato molto vicino a Michelangelo: negli anni novanta gli aveva commissionato due sculture entrambe perdute, un \"San Giovannino\" e un \"Cupido dormiente\".\nNel 1591, Bocchi ricorda l'opera ancora in casa Doni in via San Niccol\u00f2, mentre nel 1677 risulta gi\u00e0 collocata nella Tribuna degli Uffizi, quindi tra le collezioni granducali. La popolarit\u00e0 del dipinto \u00e8 testimoniata dalle numerose copie e incisioni che ne esistono. Tra i dipinti spiccano quello in formato rettangolare di un anonimo fiammingo al Fogg Art Museum di Cambridge, e una copia del Bachiacca in collezione privata fiorentina. Un'incisione dell'opera del XIX secolo si trova al Gabinetto dei Disegni e delle Stampe degli Uffizi (n. 10024).\nDescrizione e stile.\nPersonaggi principali.\nLa Sacra Famiglia \u00e8 composta come un gruppo scultoreo al centro del tondo: la Madonna in primo piano, contrariamente a tutta l'iconografia antecedente, non ha il Bambino in primo piano, ma si gira su se stessa per prenderlo da Giuseppe che glielo sta porgendo mentre \u00e8 accucciato dietro di lei. Essa, accoccolata a terra, ha appena smesso di leggere il libro che ora \u00e8 chiuso e abbandonato sul suo manto fra le gambe. \nIl piccolo Ges\u00f9 gioca con i capelli della mamma, quest\u2019ultima, ha da poco chiuso il libro che stava leggendo (il testo simboleggia probabilmente le profezie legate alla prematura morte di Ges\u00f9), per giocare con il piccolo bambino. Maria ha una corporatura molto virile e mascolina, visibile soprattutto nelle braccia.\nDegna di nota \u00e8 la torsione di Maria, la quale trasmette un senso di movimento completamente innovativo e che culmina nella testa di Giuseppe; allo stesso modo, una piramide inversa \u00e8 formata dalle teste e dalle braccia della Sacra Famiglia.\nSpostando lo sguardo in secondo piano, \u00e8 possibile notare sulla destra il piccolo San Giovanni Battista, mentre ancora pi\u00f9 dietro si trovano diversi gruppi di nudi, appoggiati a delle rocce; ad incorniciare questi gruppi c\u2019\u00e8 un ambiente naturale costituito da un lago, un prato e delle montagne.\nA proposito degli ignudi che si trovano sullo sfondo, facendo bene attenzione, \u00e8 possibile notare che la muscolatura di quest\u2019ultimi \u00e8 molto simile a quella del trittico in primo piano. Per rendere ancor pi\u00f9 vivace l\u2019intera composizione del Tondo, c\u2019\u00e8 il netto contrasto tra l\u2019andamento orizzontale in secondo piano e quello verticale della Sacra Famiglia in primo piano.\nPersonaggi secondari e sfondo.\nIn secondo piano, emergente da una cavit\u00e0 con davanti una sorta di muretto grigio, si vede il piccolo san Giovanni Battista e pi\u00f9 lontano una fascia di ignudi appoggiati a un emiciclo di rocce spezzate; sullo sfondo infine si vede un paesaggio definito sinteticamente, con un lago, un prato e montagne che sfumano in lontananza davanti a un cielo azzurrino.\nL'andamento orizzontale dello sfondo contrasta con la composizione verticale e ascendente delle figure in primo piano, bilanciandola e rendendo pi\u00f9 vivace l'insieme.\nGli ignudi citano statue antiche che l'artista pot\u00e9 vedere a Roma: il giovane in piedi ricorda ad esempio l'\"Apollo del Belvedere\", mentre nell'uomo seduto subito a destra di Giuseppe si ravvisa un richiamo al \"Gruppo del Laocoonte\", rinvenuto nel gennaio 1506 alla presenza di Michelangelo stesso, citazione che confermerebbe la datazione al 1506-1507.\nTra le figure in primo piano e gli \"ignudi\" si possono rilevare numerose consonanze figurali: tra la spalla destra di san Giuseppe, prolungata nel braccio di Maria, e l'omero del nudo retrostante; tra l'avambraccio legato di Maria e quello del nudo a sinistra, ecc.\nI colori sono audacemente vivaci, luminosi, squillanti, cangianti e \"algidi\". I corpi sono trattati in maniera scultorea, chiaroscurati e spiccati dal fondo della tavola tramite una linea di contorno netta e decisa: del resto, Michelangelo riteneva che la migliore pittura fosse quella che maggiormente si avvicinava alla scultura, cio\u00e8 quella che possedeva il pi\u00f9 elevato grado di plasticit\u00e0 possibile.\nIl paesaggio: La Verna. Guardando di fronte il Tondo Doni, si nota facilmente nella parte alta a destra un paesaggio montano che presenta una somiglianza convincente con il profilo inconfondibile della scogliera della Verna. Ricerche in tal senso ne hanno confermato la fondatezza (Simmaco Precario. Indagini sul Tondo Doni di Michelangelo. Edito da Casa Editrice Le Lettere).\nL\u2019inserimento del paesaggio di Chiusi della Verna nel dipinto non si spiega con i legami e i contatti dell\u2019Artista e della sua famiglia con i francescani e La Verna. Prima di Ludovico Buonarroti, padre di Michelangelo, erano stati Podest\u00e0 a Chiusi anche il bisavolo dell\u2019Artista Buonarrota di Simone di Buonarrota (nel 1404) e il nonno Leonardo di Simone (nel 1424). Firenze assegn\u00f2 quindi pi\u00f9 incarichi politici sempre alla famiglia Buonarotti nel contado di Chiusi e Caprese, dove si trovava il pi\u00f9 importante santuario francescano della Toscana. Probabilmente vi furono inviati poich\u00e9 la famiglia Buonarroti era radicata proprio nel quartiere francescano di Santa Croce a Firenze. Altro elemento da considerare \u00e8 che il committente dell\u2019opera, Agnolo Doni, era iscritto all\u2019Arte della Lana di Firenze, che, sin dal 1436, divenne protettrice del Santuario della Verna e intervenne pi\u00f9 volte in aiuto alla comunit\u00e0 francescana.\nLo squilibrio prospettico.\nIl punto di vista che Michelangelo scelse per rappresentare gli ignudi \u00e8 frontale e ribassato, diversamente da quello che adotta per il gruppo centrale, visto dal basso, col muricciolo orizzontale che cela il divario. Ci\u00f2 \u00e8 particolarmente evidente se si guarda agli indizi che il pittore ha tracciato per suggerire le linee prospettiche di base dell'esedra degli ignudi: l'ombra delle rocce a sinistra e l'andamento della croce di san Giovannino a destra. Guardando a tali direttrici ci si accorge chiaramente come un tale schema non sia pertinente con quello delle figure in primo piano.\nSi tratta anche di uno sconvolgente superamento dell'unit\u00e0 prospettica dell'arte quattrocentesca, segnando un punto di partenza del Manierismo.\nQuesta scelta figurativa, sicuramente voluta, \u00e8 legata alla volont\u00e0, da parte dell'autore, di conferire monumentalit\u00e0 alla \"Sacra Famiglia\", ma anche di differenziare le zone figurative contrapposte per significato. Molto probabile \u00e8 che la soluzione prospettiva fosse studiata per adattarsi alla collocazione della tavola: \"il rigore con cui notoriamente si collocavano le opere artistiche nelle dimore fiorentine rafforza l'eventualit\u00e0\".\nIpotesi dei Leonardismi.\nNonostante alcune analogie compositive con opere di Leonardo da Vinci (come la \"Sant'Anna, la Vergine e il Bambino con l'agnellino\", esposta a Firenze con un perduto cartone nel 1501), quali il forte legame e l'accentuata interazione tra le figure, la stesura pittorica denuncia invece un'esplicita e polemica opposizione allo sfumato del pittore di Vinci. Nonostante ci\u00f2 Michelangelo riesce lo stesso a raggiungere effetti atmosferici, velando ove necessario la cromia, che arriva a ricordare la lucentezza dell'acquerello.\nInterpretazione.\nIl Tondo Doni racconta la storia della religione cristiana e riprende la concezione neoplatonica di Plotino relativa all'esistenza di un'anima mundi che si presta a tutto e che ogni uomo riscopre, anche se la ha sempre avuta. Per questo l'anima e l'intelletto sono uniti nella concezione neoplatonica. Visto che questa concezione deriva dal mondo pagano, Michelangelo rappresenta sullo sfondo questo mondo che d\u00e0 origine alla nostra cultura e religione. I pagani sono raffigurati nudi per simboleggiare il sopravvento che il corpo prende sull'anima e l'intelletto. Al di l\u00e0 del muro c'\u00e8 il mondo biblico, con la Madonna e San Giuseppe che disposti a spirale portano in alto Ges\u00f9, ma non come trofeo, come Messia.\nLa cornice.\nLa cornice originale venne forse disegnata dallo stesso Michelangelo. Il raffinato intaglio \u00e8 attribuito a Marco e Francesco del Tasso.\nTra racemi vegetali intrecciati e composti in una sorta di candelabra continua, emergono cinque testine stiacciate, che guardano verso il dipinto, raffiguranti \"Cristo\" in alto al centro, profeti e sibille. Esse citano le porte del Battistero di Firenze del Ghiberti. Nel settore in alto a sinistra si riconoscono i tre crescenti dello stemma Strozzi, tra racemi, animali e maschere di satiri."}
{"id": "1199410", "revid": "697352", "url": "https://it.wikipedia.org/wiki?curid=1199410", "title": "Alexandria", "text": "Alexandria \u00e8 il nome di varie citt\u00e0 nel mondo, generalmente anglofone. In italiano \u00e8 traducibile come Alessandria."}
{"id": "1199412", "revid": "465169", "url": "https://it.wikipedia.org/wiki?curid=1199412", "title": "Nanas", "text": "Le Nanas sono delle sculture con sembianze femminili a grandezza naturale e dalla forma un po' grottesca, create ed ideate da Niki de Saint Phalle.\nIl termine spagnolo \"Nanas\" significa \"ragazzine di piccola statura\", e per creare queste splendide sculture, rese particolari grazie anche al contributo di Jean Tinguely, Niki de Saint Phalle si ispir\u00f2 alle sculture del Parco G\u00fcell di Antoni Gaud\u00ed di Barcellona. \nQueste particolari opere sono costituite all'interno da uno scheletro di ferro (come la Statua della Libert\u00e0 a New York) ottenuto da Jean Tinguely saldando varie sbarre di ferro. Lo scheletro delle statue \u00e8 ricoperto da un rivestimento in cemento o malta o calcestruzzo, rifinito da Niki de Saint Phalle con cesellature ed intarsi grazie all'utilizzo di piccoli pezzi di ceramica policroma."}
{"id": "1199414", "revid": "1610933", "url": "https://it.wikipedia.org/wiki?curid=1199414", "title": "Picchio delle ghiande", "text": ""}
{"id": "1199417", "revid": "767487", "url": "https://it.wikipedia.org/wiki?curid=1199417", "title": "Neo Turf Masters", "text": "Neo Turf Masters (il cui titolo originale giapponese \u00e8 \"Big Tournament Golf\") \u00e8 un videogioco prodotto nel 1996 dalla Nazca Corporation. Questo videogioco, che simula una gara di golf, prevede al massimo due giocatori.\nModalit\u00e0 di gioco.\nNella modalit\u00e0 \"Giocatore singolo\" (1P) si percorrono le 18 buche avendo come avversari giocatori controllati dalla CPU.\nIn \"Multigiocatore\" (2P) ci sono due diverse modalit\u00e0: in una si pu\u00f2 giocare 1 contro 1 sulle 18 buche; nell'altra ci sono anche i giocatori controllati dalla CPU. \nPersonaggi.\nNel gioco \u00e8 possibile impersonare uno tra sei diversi golfisti, ciascuno con abilit\u00e0 diverse. Nella modalit\u00e0 multigiocatore entrambi i giocatori hanno la possibilit\u00e0 di scegliere lo stesso golfista.\nCampi di golf.\nSono presenti quattro diversi campi di golf, tutti formati da 18 buche, in diverse nazioni."}
{"id": "1199419", "revid": "729019", "url": "https://it.wikipedia.org/wiki?curid=1199419", "title": "Stazione di Castellammare Cantieri", "text": "La stazione di Castellammare Cantieri era una stazione ferroviaria posta sulla linea Torre Annunziata-Gragnano, gestita dalle FS, alla periferia del comune di Castellammare di Stabia.\nStoria.\nNata intorno agli anni sessanta, non tanto per servire la popolazione della zona, all'epoca ancora scarsamente popolata, ma per le numerose industrie che fiorivano lungo la costa, in modo da permettere ai lavoratori di giungere sul luogo di lavoro in modo pi\u00f9 veloce ed evitare di prendere l'auto.\nCon la crisi degli anni ottanta la maggior parte delle industrie chiusero e la stazione di Castellammare Cantieri si ritrov\u00f2 con un'utenza ridotta all'osso: all'inizio degli anni novanta fu definitivamente chiusa.\nVi sono alcuni progetti che riguardano la riapertura della stazione con il nome di \"Marina di Stabia\", a servizio sia dalla popolazione locale, oggi fortemente in aumento sia del porto turistico Marina di Stabia.\nStrutture e impianti.\nLa stazione disponeva di diversi piccoli fabbricati, ma nessuno di questi conteneva servizi per i passeggeri; era situata in corso Alcide De Gasperi, di fronte allo stabilimento della MeridBulloni, subito dopo la foce del fiume Sarno.\nAll'interno si contano due binari passanti serviti da due banchine collegati tramite passerelle sui binari. Dalla stazione partono anche due raccordi, uno per gli ex cantieri metallurgici e l'altro per un'industria farmaceutica Novartis.\nMovimento.\nIn passato il traffico era costituito da operai. In futuro la stazione dovrebbe servire i turisti che arrivano in porto per raggiungere pi\u00f9 facilmente Napoli. Le destinazioni principali dovrebbero essere Napoli, Torre Annunziata e Castellammare di Stabia.\nServizi.\nLa stazione dispone di:\nCollegamenti esterni.\nStoria e immagini delle stazioni di Castellammare di Stabia"}
{"id": "1199421", "revid": "2519", "url": "https://it.wikipedia.org/wiki?curid=1199421", "title": "Her\u00f8y (Nordland)", "text": "Her\u00f8y \u00e8 un comune norvegese della contea di Nordland."}
{"id": "1199422", "revid": "7336", "url": "https://it.wikipedia.org/wiki?curid=1199422", "title": "Estrazione di vapore dal suolo SVE", "text": ""}
{"id": "1199423", "revid": "125463804", "url": "https://it.wikipedia.org/wiki?curid=1199423", "title": "Monumento a Giuseppe Garibaldi (Roma)", "text": "Il Monumento a Giuseppe Garibaldi \u00e8 un'imponente statua equestre situata a Roma sul Gianicolo, nel punto pi\u00f9 alto del colle. Venne realizzato da Emilio Gallori e fu inaugurato il 20 settembre 1895, in occasione del venticinquesimo anniversario della presa di Roma.\nStoria.\nIl monumento \u00e8 costituito da una statua in bronzo che raffigura l'eroe a cavallo, posta su un grande piedistallo di marmo, ai lati dei quali sono scolpite le figure allegoriche dell'Europa e dell'America, oltre ai bassorilievi rievocanti lo sbarco a Marsala, la resistenza di Boiada, la difesa di Roma e il gruppo della libert\u00e0. I gruppi in bronzo del basamento furono fusi nella fonderia Galli di Firenze, la statua equestre da Alessandro Nelli di Roma. \nSui gradini a destra del basamento Ettore Ferrari aveva creato una corona, per far ricordare che Garibaldi fu il primo maestro della Massoneria italiana. Durante il fascismo fu sostituita con simboli fascisti, e solo nel 1943 fu riposizionata, anche se non pi\u00f9 l'originale.\nIl monumento \u00e8 stato restaurato dal Comune di Roma nel 1990."}
{"id": "1199426", "revid": "38120", "url": "https://it.wikipedia.org/wiki?curid=1199426", "title": "Grand Jury (disambigua)", "text": ""}
{"id": "1199428", "revid": "33689", "url": "https://it.wikipedia.org/wiki?curid=1199428", "title": "Cid Fabool", "text": ""}
{"id": "1199429", "revid": "125709798", "url": "https://it.wikipedia.org/wiki?curid=1199429", "title": "Tonino Accolla", "text": "\u00c8 stato la voce italiana di Eddie Murphy in tutte le sue interpretazioni fino al 2009, e di Homer Simpson nelle prime ventitr\u00e9 stagioni della serie animata \"I Simpson\".\nBiografia.\nNato ad Avola, provincia di Siracusa. Attore soprattutto radiofonico e teatrale fin dai primi anni settanta, inizia l'attivit\u00e0 di doppiatore nello stesso periodo entrando alla fine del decennio nella C.D., per poi diventare nel 1982 doppiatore d'esclusiva del neonato Gruppo Trenta. A tale societ\u00e0 vengono assegnate le edizioni italiane dei primi film con Eddie Murphy, la cui voce italiana diviene da subito Accolla. Quest'ultimo, anche dopo aver lasciato il Gruppo Trenta, continuer\u00e0 a doppiare Murphy in tutta la sua filmografia fino al 2009, con il film \"Immagina che\". Accolla ha doppiato anche il personaggio di Homer Simpson nella celebre sitcom animata \"I Simpson\".\nTra gli altri attori doppiati in alcune occasioni anche Kenneth Branagh (il doppiaggio del quale, nel film Enrico V, lo porta a vincere il Nastro d'argento al miglior doppiatore 1991), Tom Hanks, Mickey Rourke, Ralph Fiennes, Jim Carrey, Ben Stiller, Tim Curry, Gary Oldman (in \"L\u00e9on\" e \"Il quinto elemento\") e Christian Bale (ne \"L'uomo senza sonno\"), nonch\u00e9 il personaggio di Timon nei film d'animazione \"Il re leone\" e \"Il re leone 3 - Hakuna Matata\", Mike Wazowski nel film \"Monsters &amp; Co.\" e Mushu nel secondo film di Mulan e nella serie House of Mouse - Il Topoclub.\n\u00c8 stato direttore del doppiaggio della maggior parte degli episodi dei \"Simpson\", oltre che di numerosi e importanti film fra cui \"Borat - studio culturale sull'America a beneficio della gloriosa nazione del Kazakistan\", \"The Island\", \"Gli occhiali d'oro\", \"Hot Shots!\", \"Il silenzio degli innocenti\", \"Braveheart - Cuore impavido\", \"Crash\", \"Titanic\" e \"Avatar\".\nIl 14 luglio 2013 muore a 64 anni al policlinico Gemelli di Roma dopo una lunga malattia. La camera ardente \u00e8 stata allestita presso la cappella dello stesso policlinico e i funerali si sono svolti il 16 luglio presso la chiesa di Santa Maria dei Miracoli di Roma.\nMassimo Lopez lo ha sostituito come voce di Homer a partire dalla stagione 24 dei \"Simpson\".\nVita privata.\nHa avuto un figlio, Lorenzo, nato nel 1984, e una nipote, Natalia, che hanno avuto entrambi alcune esperienze come doppiatori."}
{"id": "1199434", "revid": "287204", "url": "https://it.wikipedia.org/wiki?curid=1199434", "title": "Heroy (Nordland)", "text": ""}
{"id": "1199436", "revid": "36426", "url": "https://it.wikipedia.org/wiki?curid=1199436", "title": "Architettura carolingia", "text": "L'architettura carolingia si svilupp\u00f2 a partire dalle fortune dei sovrani franchi prima della dinastia dei Pipinidi (da Pipino il Breve), chiamata poi dinastia carolingia in onore di Carlo Magno.\nCarlo Magno, come ci tramanda il sovrintendente alle fabbriche imperiali Eginardo, dispose di grandi risorse economiche ed inizi\u00f2 una febbrile attivit\u00e0 edilizia che aveva due scopi principali: \nPer la prima volta dall'epoca paleocristiana si poterono iniziare edifici di dimensioni monumentali e fabbriche grandiose: in quarantasei anni di regno di Carlo vennero iniziati, e in gran parte completati, qualcosa come 75 palazzi, sette cattedrali e ben 232 monasteri. I modelli diretti di queste opere furono quindi i monumenti dell'epoca di Costantino I, adattati alle nuove esigenze ed alla nuova spiritualit\u00e0 monastica.\nAquisgrana.\nQuesta peculiarit\u00e0 si manifesta in un esempio illustre ovvero il complesso palaziale di Aquisgrana (una delle capitali favorite di Carlo Magno per la presenza delle terme) di cui facevano parte il Palazzo reale, ispirato al Palazzo del Laterano, con l'aula di rappresentanza absidata e coperta di mosaici, similmente al \"Triclinio lateranense\", e ornato della statua equestre di Teodorico, trasportata appositamente da Ravenna e usato come collegamento con la Statua equestre di Marco Aurelio, che all'epoca si trovava nelle vicinanze di San Giovanni in Laterano e che era considerata di Costantino.\nDirettamente collegata all'aula di rappresentanza vi era la Cappella palatina, impreziosita da materiali di spoglio provenienti da Roma e Ravenna, la cui planimetria (poligonale a pianta centrale e sormontata da una cupola) ricalca esempi di edifici paleocristiani (San Lorenzo a Milano), bizantini (San Vitale a Ravenna) e longobardi (Santa Maria alle Pertiche a Pavia, che ispir\u00f2 lo sviluppo in verticale del corpo centrale) modificandoli in chiave pi\u00f9 rigorosa.\nNuovi monasteri.\nNotevole e assai sviluppata, l'architettura religiosa manifesta la grande spinta costruttiva propria della politica di Carlo Magno, il quale favorisce la costruzione di numerose abbazie, che sancivano la cristianizzazione e la definitiva conquista dei territori, rappresentando quindi centri di potere e di diffusione dell'ideologia imperiale. Gli abati stessi erano scelti direttamente dal sovrano.\nAnche per i monasteri vennero ripresi ed aggiornati modelli romani: per esempio la chiesa dell'abbazia di Fulda (iniziata nel 790 e particolarmente importante per la presenza delle reliquie del protomartire di Germania San Bonifacio) alla basilica di San Pietro in Vaticano dell'epoca di Costantino; nella \"Torhalle\" (porta trionfale d'ingresso) dell'Abbazia di Lorsch (760-790) invece ci si ispir\u00f2 all'Arco di Costantino, con tre fornici divisi da semicolonne composite che emergono dalla muratura (in vivaci motivi geometrici rossi e bianchi), mentre al piano superiore, dove si trovava una sala del trono decorata da affreschi con finte architetture), sopra una cornice marcapiano paraste ioniche sorreggono una cornice a zig-zag.\nIl punto di partenza quindi era sempre l'architettura classica, anche se veniva profondamente reinterpretata come a Lorsch, ma garantiva una solenne monumentalit\u00e0 agli edifici.\nL'abbazia di San Gallo, della quale resta un originario progetto planimetrico databile tra l'816 e l'830 per l'abate Gozberto, \u00e8 un ottimo esempio di come venivano organizzati razionalmente i complessi monastici: la chiesa abbaziale era il fulcro della vita monastica e nel caso di San Gallo possedeva due absidi contrapposte per esigenze liturgiche legate ad alcune reliquie ivi conservate. Gli edifici erano disposti tutt'intorno secondo una griglia regolare che ricorda la scacchiera delle citt\u00e0 romane e che probabilmente venne usata anche da Carlo Magno per nuove citt\u00e0. Le celle dei monaci si trovavano a sud, in posizione pi\u00f9 soleggiata, attorno al chiostro dove si affacciava il refettorio; a nord era presente la cella dell'abate e la scuola; tutt'attorno, allontanandosi dal nucleo della chiesa, si disponevano gli alloggi per pellegrini, l'ospedale, i magazzini e gli ambienti di lavoro e servizio, come in una vera e propria citt\u00e0 monastica.\nUna rivoluzione fu l'introduzione della Westwerk (letteralmente \"corpo occidentale\"): un edificio a pi\u00f9 piani, collocato davanti all'ingresso della chiesa, dove per la prima volta si present\u00f2 il problema di avere una facciata monumentale che fosse nel contempo autonoma e coerente col resto dell'edificio, una problematica finora ignorata nell'architettura antica e alto-medievale.\nNel \"Westwerk\" (del quale resta un esempio praticamente integro, risalente all'855-873 presso l'Abbazia di Corvey, nella Renania Settentrionale-Vestfalia) si trovava di solito un atrio coperto da volte, dal quale si accedeva direttamente alle navate della chiesa; nei due piani superiori poteva trovarsi al centro una grande sala, dall'altezza doppia che li comprendeva entrambi e che era circondata da gallerie affacciate su di essa, dove si svolgevano la liturgia del Salvatore e le cerimonie con l'Imperatore (infatti vi era collocato il trono); nelle tribune si disponevano i monaci che intonavano inni sacri; inoltre vi venivano conservate le reliquie, che avevano un ruolo simbolico di protezione verso l'abbazia stessa\nAltri esempi di importanti opere architettoniche sono la chiesa a pianta longitudinale San Silvestro a Goldbach, le abbazie di Saint-Denis e Ratisbona, la cripta di Saint-Germain d'Auxerre ad Auxerre, ecc.\nItalia.\nItalia settentrionale e centrale.\nIn Italia, sebbene il passaggio politico dai regni barbarici all'Impero fu piuttosto repentino, non furono altrettanto veloci i cambiamenti in campo artistico, anzi l'interazione tra nuovo e consolidato fu graduale, anche perch\u00e9 la nuova classe regnante usava gli stessi maestri artefici.\nIn Italia era sempre rimasto vivo un certo retaggio dell'antichit\u00e0 e gi\u00e0 nell'VIII secolo si assiste a un crescente riuso di materiali architettonici romani (colonne, capitelli...) e dei modelli architettonici correlati, ma non si raggiunse mai un cosciente e sistematico recupero dell'antico come nei grandi centri e nelle abbazie tedesche.\nTra le opere di questo periodo dove si nota un recupero dei modelli classici restano il monastero di San Zeno a Bardolino, dove si trova una cupola impostata su colonne intuitivamente ispirate allo stile ionico tramite il disegno a rilievo di volute (seconda met\u00e0 del IX secolo), o il Sacello di San Satiro a Milano, edificato verso l'876 per il vescovo Ansperto, dove venne ricreato un gioco di pieni e vuoti dati dalle numerose nicchie impostate sulla pianta centrale, che ricordano i complessi termali romani tardo-antichi. La chiesa di San Salvatore a Spoleto rappresenta forse il miglior risultato nel IX secolo in quanto a riproduzione di modelli stilistici antichi: la monumentale struttura architettonica \u00e8 sapientemente organizzata tramite materiale di spoglio, tra le quali le maestose colonne corinzie, con tanto di trabeazione.\nRoma.\nA Roma, soprattutto dopo l'incoronazione imperiale il giorno di Natale dell'800, viene meno l'influenza bizantina, per ritrovare le proprie radici \"occidentali\" nei programmi culturali dell'Impero. L'attivit\u00e0 di Carlo Magno e dei suoi successori viaggi\u00f2 comunque su binari separati rispetto alle iniziative artistiche promosse per esempio da Papa Pasquale I (pontefice dall'827 all'834).\nSi ebbe una riscoperta dei modelli paleocristiani, con la fondazione di una basilica monumentale, la prima dai tempi di Santa Sabina (V secolo), la basilica di Santa Prassede. Ispirata alla basilica Vaticana, con un primo \"revival\" del transetto, mostra un senso spaziale di ampio respiro. Il sacello di San Zenone, nella stessa basilica, segn\u00f2 il recupero della tecnica musiva, fortemente voluto dallo stesso papa: risalgono a questo periodo anche i mosaici nell'abside e nell'arcone di Santa Prassede stessa, oltre ad opere analoghe in Santa Cecilia in Trastevere, in Santa Maria in Domnica e gli affreschi nella basilica inferiore di San Clemente.\nLa caratteristica di queste raffigurazioni \u00e8 un ritorno all'uso di ricchi colori, dopo che il mosaico nei secoli precedenti si era ridotto ad usare anche semplici sassolini colorati, che sacrificano ulteriormente, pur di ottenere vivaci accostamenti ed equilibrate aree di colore, la stesura di ombre e quindi la resa delle forme, ormai pi\u00f9 appiattite e convenzionali rispetto, per esempio, ai precedenti mosaici della basilica dei Santi Cosma e Damiano (fine del IV, inizio del V secolo)."}
{"id": "1199438", "revid": "1149807", "url": "https://it.wikipedia.org/wiki?curid=1199438", "title": "One Piece", "text": " \u00e8 un manga scritto e disegnato da Eiichir\u014d Oda, serializzato sulla rivista \"Weekly Sh\u014dnen Jump\" di Sh\u016beisha dal 22 luglio 1997. La casa editrice ne raccoglie periodicamente i capitoli in volumi formato \"tank\u014dbon\", di cui il primo \u00e8 stato pubblicato il 24 dicembre. L'edizione italiana \u00e8 curata da Star Comics, che ne ha iniziato la pubblicazione in albi corrispondenti ai volumi giapponesi il 1\u00ba luglio 2001.\nLa storia segue le avventure di Monkey D. Rufy, un ragazzo il cui corpo ha assunto le propriet\u00e0 della gomma dopo aver inavvertitamente ingerito il frutto del diavolo Gom Gom. Raccogliendo attorno a s\u00e9 una ciurma, Rufy esplora la Rotta Maggiore in cerca del leggendario tesoro One Piece e inseguendo il sogno di diventare il nuovo Re dei pirati.\n\"One Piece\" \u00e8 adattato in una serie televisiva anime, prodotta da Toei Animation e trasmessa in Giappone su Fuji TV dal 20 ottobre 1999. L'edizione italiana \u00e8 andata in onda su Italia 1 dal 5 novembre 2001 per poi continuare su Italia 2 nel 2012; inizialmente intitolata \"All'arrembaggio!\", la serie ha avuto diversi cambi di denominazione nel corso delle stagioni, fino ad assestarsi sull'originale \"One Piece\". Toei Animation ha prodotto inoltre 13 special televisivi, 14 film anime, due cortometraggi 3D, un ONA e un OAV. Svariate compagnie ne hanno tratto merchandise di vario genere, come colonne sonore, videogiochi e giocattoli.\n\"One Piece\" ha goduto di uno straordinario successo. Diversi volumi del manga hanno raggiunto record di vendite e di tiratura iniziale in Giappone. Con oltre 490 milioni di copie in circolazione al 2021, \u00e8 il manga ad avere venduto di pi\u00f9 al mondo. Il 15 giugno 2015 \u00e8 entrato inoltre nel Guinness dei primati come serie a fumetti disegnata da un singolo autore con il maggior numero di copie pubblicate: oltre 320 milioni.\nAmbientazione.\nIl mondo di \"One Piece\" \u00e8 coperto quasi interamente da oceani costellati di un numero indefinito di isole. Lungo un meridiano e il suo antimeridiano \u00e8 situato l'unico continente, la , che per\u00f2 a causa della sua inospitalit\u00e0 \u00e8 quasi completamente disabitato, mentre lungo l'equatore si trova la , una striscia di mare con correnti, condizioni climatiche e magnetismo instabili, in cui la navigazione \u00e8 particolarmente difficoltosa. La Rotta Maggiore e la Linea Rossa, incontrandosi, delimitano quattro mari: il Mare Settentrionale, il Mare Meridionale, il Mar Occidentale e il Mar Orientale. La Rotta Maggiore \u00e8 circondata da fasce di bonaccia dove \u00e8 assente ogni vento e corrente e dove sono presenti giganteschi mostri marini; a causa di queste condizioni l'unico modo per accedervi \u00e8 scalare una montagna dove l'acqua, a causa delle correnti, scorre in salita: la . La seconda parte della Rotta Maggiore, dopo l'intersezione con la Linea Rossa, viene denominata . Il mondo di \"One Piece\" \u00e8 popolato da umani e da numerose altre razze senzienti come uomini-pesce, visoni (una razza di animali antropomorfi), nani e giganti.\nIl potere \u00e8 nelle mani del , un'organizzazione che detiene il controllo di centottanta paesi del mondo. Esso \u00e8 in continua lotta con i pirati e con l', un'organizzazione che opera con l'intento di rovesciare lo status quo. La principale forza armata sotto il controllo del Governo mondiale \u00e8 la , che agisce con lo scopo di mantenere la pace e punire i criminali. Per arginare il dilagante problema della pirateria il Governo ha inoltre stretto un patto di collaborazione con sette tra i pirati pi\u00f9 potenti, dando vita alla . Nel Nuovo Mondo agiscono invece i , i quattro pirati pi\u00f9 forti e influenti che esercitano il loro potere su flotte immense e interi territori. I Quattro Imperatori, l'Armata rivoluzionaria, la Marina e la Flotta dei Sette tengono in equilibrio il mondo di \"One Piece\".\nI sono frutti misteriosi che donano poteri soprannaturali a chi li mangia, rendendoli per\u00f2 incapaci di nuotare. Di conseguenza, il contatto con l'acqua di mare o con una speciale sostanza conosciuta come agalmatolite indebolisce gli utilizzatori di frutti del diavolo e gli impedisce di controllare i loro poteri. Alcune persone sono inoltre in grado di ricorrere all', una forza spirituale che permette di avvertire la presenza di altri esseri viventi e di predirne i movimenti, di irrobustire parti del corpo e di intimidire o fare svenire le creature dotate di una debole forza di volont\u00e0.\nTrama.\nMonkey D. Rufy \u00e8 un giovane pirata sognatore che da piccolo ha involontariamente mangiato il frutto del diavolo Gom Gom, diventando cos\u00ec un uomo di gomma con la capacit\u00e0 di allungarsi e deformarsi a piacimento. Con l'obiettivo di diventare il e di ritrovare il leggendario tesoro , nascosto secondo le leggende da Gol D. Roger sull'isola di Raftel alla fine della Rotta Maggiore, Rufy si mette in mare e riunisce intorno a s\u00e9 una ciurma. Entrano cos\u00ec a far parte della : Roronoa Zoro, un tenace spadaccino dalla particolare tecnica a tre spade; Nami, una furba ladra, ma soprattutto abile navigatrice; Usop, un cecchino pavido e bugiardo; Sanji, un cuoco galantuomo con un debole per le donne; TonyTony Chopper, una renna antropomorfa e medico di bordo; Nico Robin, un'archeologa che desidera fare luce su un periodo oscuro della storia del mondo; Franky, un carpentiere cyborg; Brook, uno scheletro musicista e schermidore, e Jinbe, uomo-pesce ex membro della Flotta dei Sette ed esperto timoniere. Nel loro viaggio attraverso il Mare Orientale e la prima parte della Rotta Maggiore Rufy e compagni vivono numerose avventure, trovano alleati e affrontano avversari pirati o della Marina che intendono fermarli.\nGiunti alle Isole Sabaody attirano tuttavia l'attenzione della Marina e i membri della ciurma vengono divisi e spediti in destinazioni diverse. Rufy scopre quindi che suo fratello Portuguese D. Ace \u00e8 stato catturato dalla Marina, che intende giustiziarlo, e si prodiga per salvarlo irrompendo nella prigione di Impel Down e nella base di Marineford, pur senza riuscirci. Resosi conto di non essere in grado di proteggere i suoi amici, Rufy fa pervenire un messaggio alla ciurma in cui chiede loro di rincontrarsi dopo due anni di allenamento cos\u00ec da essere pronti per il Nuovo Mondo. Al termine di questo periodo, rincontratisi a Sabaody, Rufy e i compagni riprendono il viaggio e si avventurano attraverso l'isola degli uomini-pesce nel Nuovo Mondo, dove stringono un'alleanza pirata con la supernova Trafalgar Law che li porta a scontrarsi con due dei Quattro Imperatori.\nProduzione.\nFin dall'infanzia Eiichir\u014d Oda si interess\u00f2 alla storia della pirateria grazie alla serie anime \"Vicky il vichingo\", che adorava quando era piccolo. La lettura di biografie di pirati aument\u00f2 questo interesse, che raggiunse il culmine con la scoperta dell'esistenza di Edward Teach, noto con il soprannome di \"Barbanera\", che in seguito divenne il prototipo di uno dei cattivi principali della serie: Marshall D. Teach. Molti pirati del manga hanno nomi che traggono ispirazione da personaggi realmente esistiti: per esempio Roronoa Zoro prende spunto dal bucaniere francese Fran\u00e7ois l'Olonese. In un'intervista sul perch\u00e9 abbia deciso di scrivere un manga sulla pirateria e sul successo della serie Oda ha dichiarato:\nOltre che dalla storia della pirateria Oda \u00e8 stato influenzato da \"Dragon Ball\" di Akira Toriyama, che ancora oggi rimane uno dei suoi manga preferiti. Si \u00e8 inoltre ispirato a \"Il meraviglioso mago di Oz\", sostenendo per\u00f2 di non sopportare le storie dove la ricompensa dell'avventura \u00e8 l'avventura stessa, optando per una storia dove il viaggio \u00e8 importante ma ancora pi\u00f9 importante \u00e8 la meta.\nEgli sostiene che il suo stile artistico cominci\u00f2 a formarsi al tempo delle scuole elementari, sotto l'influenza di serie anime come \"Kinnikuman\" e \"Ken il guerriero\". Durante le scuole superiori Oda decise di elaborare una serie manga sui pirati, senza inizialmente concentrarsi sui dettagli della trama ma tenendo come punto fermo l'ambientazione base e il fatto di volere realizzare una storia lunga. Tuttavia cominci\u00f2 a lavorare al progetto solo nel 1996, quando era assistente del \"mangaka\" Nobuhiro Watsuki. Il risultato furono due storie \"one-shot\" intitolate \"Romance Dawn\" \u2014 titolo che sar\u00e0 poi utilizzato per il primo capitolo e volume di \"One Piece\". I due capitoli introducono come protagonista il personaggio di Rufy e includono molti elementi che sarebbero poi diventati parte della serie principale. La prima di queste storie \u00e8 stata pubblicata nell'agosto 1996 sulla rivista \"Akamaru Jump\" e successivamente in \"One Piece Red\". La seconda \u00e8 stata distribuita nel 41\u00ba volume di \"Weekly Sh\u014dnen Jump\" sempre nel 1996 e ristampato nel 1998 nella collezione di storie brevi di Oda \"Wanted!\".\nOda aveva inizialmente stimato che la durata di \"One Piece\" sarebbe stata di circa cinque anni e aveva gi\u00e0 pensato al finale, ma si accorse che la storia gli piaceva troppo per terminarla in quel lasso di tempo. Nel 2016, a diciannove anni dall'inizio della serializzazione, l'autore ha dichiarato che il manga ha raggiunto il 65% della storia che intende narrare. A luglio del 2018, in occasione del ventunesimo anniversario dell'opera, Oda ha dichiarato che il manga \u00e8 arrivato all'80% della trama, mentre nel gennaio 2019 ha affermato che \"One Piece\" si era avviato alla conclusione, ma che sarebbe riuscito a superare il centesimo volume. Tuttavia, Oda ha confermato che il finale \u00e8 ancora quello pensato originariamente e che \u00e8 deciso a veder completata la sua opera indipendentemente da quanti anni ci\u00f2 dovesse richiedere. In uno speciale televisivo andato in onda in Giappone ha per\u00f2 dichiarato che sarebbe disposto a modificare il finale qualora i fan dovessero riuscire a prevederlo. Ad agosto 2019 ha affermato che, secondo le sue previsioni, l'opera dovrebbe vedere la fine tra il 2024 e il 2025.\nA differenza di altri \"mangaka\" Oda, nelle sue tavole, disegna personalmente tutto quello che si muove \u2014 incluse persone, animali, fumo, nuvole e mari. In questo modo desidera mantenere una rappresentazione uniforme lasciando al suo staff solo la realizzazione degli sfondi, basati comunque su suoi schizzi. Questo carico di lavoro lo costringe a tenere dei ritmi serrati di produzione, a iniziare dalla mattina alle cinque fino alle due di notte, con brevi pause solo per i pasti. Il programma di lavoro canonico prevede i primi tre giorni della settimana dedicati alla stesura dello storyboard e il restante tempo per l'inchiostrazione definitiva delle tavole e per l'eventuale colorazione. Quando un lettore gli chiese di chi fosse innamorata Nami, Oda rispose che difficilmente ci sarebbero state storie d'amore all'interno della ciurma di Rufy. L'autore ha inoltre spiegato che evita volutamente di inserirle in \"One Piece\" poich\u00e9 la serie \u00e8 un manga \"sh\u014dnen\" e i ragazzi che leggono l'opera non sono interessati a storie d'amore.\nMedia.\nManga.\n\"One Piece\" \u00e8 serializzato dalla casa editrice Sh\u016beisha sulla rivista settimanale \"Weekly Sh\u014dnen Jump\" a partire dal 22 luglio 1997. I singoli capitoli, solitamente una decina per volta, sono poi raccolti in volumi \"tank\u014dbon\" e pubblicati a distanza di alcuni mesi, con il primo albo distribuito il 24 dicembre 1997. Ogni capitolo ha una pagina iniziale col titolo: mentre la maggior parte dei \"mangaka\" la usano per espandere il capitolo di una pagina o per inserirci un'illustrazione non legata alla storia, Oda vi disegna talvolta delle miniavventure parallele, che continuano per diversi numeri e in cui compaiono nemici sconfitti o altri personaggi minori, creando cos\u00ec una loro storia secondaria. Una volta riuniti nei volumi i capitoli vengono intervallati da una rubrica contenente una selezione di domande, commenti o semplici battute inviate a Oda dai lettori con relative risposte, che riguardano solitamente dettagli sui personaggi, come et\u00e0, compleanni, colori preferiti, o note biografiche su personaggi minori, oltre a informazioni sull'opera in generale: tali intramezzi sono noti con l'acronimo \"SBS\", stante per .\nIl manga \u00e8 esportato in pi\u00f9 di trenta Paesi nel mondo. L'opera \u00e8 tradotta in italiano e pubblicata da Star Comics nella collana \"Young\" a partire dal 1\u00ba luglio 2001 in un'edizione fedele all'originale giapponese. Dal 20 febbraio 2008 \u00e8 inoltre in corso una ristampa chiamata \"One Piece New Edition\". In Nord America Viz Media ne ha pubblicato i capitoli sull'antologia di manga \"Shonen Jump\", fin dall'inizio della sua circolazione nel novembre 2002 e, in seguito alla chiusura della testata, in formato digitale sulla rivista elettronica \"Weekly Shonen Jump\", con inizio il 30 gennaio 2012. Ogni capitolo \u00e8 pubblicato due settimane dopo la sua uscita in Giappone. Viz inoltre pubblica anche i volumi dell'opera a partire dal 2 settembre 2003. In Australia e Nuova Zelanda, l'opera \u00e8 distribuita da Madman Entertainment dal 10 novembre 2008. Nel Regno Unito, Gollancz Manga ne ha pubblicato i primi 14 volumi, poi la pubblicazione \u00e8 stata continuata da Viz Media con la stessa edizione disponibile per il mercato nordamericano. In Francia \u00e8 edito da Gl\u00e9nat a partire da luglio 2013; in Spagna da Planeta DeAgostini da ottobre 2004; in Austria e in Germania da Carlsen Comics da dicembre 2000; in Russia da Comix Art. Per quanto riguarda l'Asia, il manga \u00e8 pubblicato in Corea del Sud da Daewon C.I. dal 9 gennaio 1999; in Thailandia da Siam Inter Comics; a Taiwan da Tong Li Comics; in Cina da Zhejiang People's Fine Arts Publishing House; e a Singapore da Chuang Yi Publishing fino al fallimento dell'editore nel 2012.\nAnime.\nOAV.\nLa prima versione animata di \"One Piece\" \u00e8 l'OAV \"\", realizzato per il Jump Super Anime Tour 1998. L'episodio fu creato dallo studio Production I.G e diretto dal regista Gor\u014d Taniguchi con il character design dello stesso Oda. L'OAV del 2010 \"Episodio 0\" \u00e8 un adattamento del \"Volume 0\" del manga, che narra gli eventi precedenti e successivi alla morte di Gol D. Roger. Esso \u00e8 stato distribuito in edizione limitata a sole tremila copie in collaborazione con la marca di alimenti House Foods.\nSerie televisiva.\nUn adattamento anime del manga di \"One Piece\" \u00e8 prodotto dalla Toei Animation. La serie ha debuttato in Giappone il 20 ottobre 1999 e va in onda su Fuji TV la domenica dalle 9:30 alle 10:00. Sono stati trasmessi finora 1012 episodi che dal 207 sono in alta definizione. Per mantenere un congruo distacco degli episodi dai capitoli del manga, vengono talvolta inserite delle puntate \"filler\", solitamente raggruppate attorno a brevi archi narrativi. Sono presenti, inoltre, anche nell'anime degli episodi crossover con \"Dragon Ball\" e \"Toriko \": , l'episodio 492 andato in onda il 3 aprile 2011 e che segna il debutto dell'anime di \"Toriko\"; , l'episodio 542 andato in onda l'8 aprile 2012; e , l'episodio 590 andato in onda il 7 aprile 2013. L'anime \u00e8 reso disponibile anche per il mercato home video sempre per conto di Toei Animation. La pubblicazione del primo DVD \u00e8 iniziata il 21 febbraio 2001, con ogni nuovo disco, contenente quattro episodi, distribuito a cadenza mensile. Sebbene l'anime sia prodotto in serie e senza soluzione di continuit\u00e0, durante la pubblicazione in DVD gli episodi sono raccolti in stagioni attorno a specifici archi narrativi.\nI diritti per l'edizione italiana dell'anime sono detenuti da Mediaset, che ne commission\u00f2 il doppiaggio allo studio Merak Film. La serie \u00e8 trasmessa in televisione in maniera discontinua, poich\u00e9 le puntate vengono mandate in onda in base ai blocchi di episodi che Toei Animation fornisce a Mediaset. Le puntate in prima visione sono state trasmesse su Italia 1 da novembre 2001 a dicembre 2010, inizialmente col titolo \"All'arrembaggio!\" e poi cambiando nome in \"Tutti all'arrembaggio\". Un nuovo cambio di titolo si \u00e8 verificato nel 2008 con la denominazione che passa a \"One Piece - Tutti all'arrembaggio!\", prima di ripristinare definitivamente il titolo originale \"One Piece\". Nel 2012 la programmazione delle nuove puntate passa a Italia 2; repliche della serie sono state trasmesse, oltre che su Italia 1 e Italia 2, anche su Italia Teen Television, su Hiro e in chiaro su Boing. L'edizione televisiva italiana \u00e8 stata censurata e modificata per adattarsi a un pubblico pi\u00f9 giovanile, oscurando ad esempio il sangue e brevi scene di nudit\u00e0 o \"italianizzando\" alcuni nomi e concetti tra cui il nome del protagonista, passato da Monkey D. Rufy a Rubber. Inoltre gli episodi crossover con \"Toriko\" non sono andati in onda. A seguito della chiusura di Merak Film, nel 2021 il doppiaggio della serie viene affidato allo studio ADC Group, passando a un adattamento pi\u00f9 fedele all'originale giapponese (a cura della societ\u00e0 Bottega Animazione) e privo di censure: viene ripristinato, ad esempio, il nome Monkey D. Luffy per il protagonista e la pronuncia originale del nome di Usop, fino ad allora pronunciato \"Asop\". Gli episodi sono stati trasmessi a partire dall'ottobre 2021.\nL'anime di \"One Piece\" \u00e8 trasmesso o distribuito in molti paesi del mondo tra cui: a Taiwan su Taiwan Television; nelle Filippine su GMA Network; in Germania su RTL II prima e Prosieben Maxx poi; in Spagna su Telecinco, Fox Kids Espa\u00f1a e Boing; negli Stati Uniti da 4Kids Entertainment e in seguito da Funimation; in Canada su YTV; in Messico su Televisa Canal 5; in Brasile su SBT; in America Latina su Cartoon Network; in Medio Oriente su Space Power TV; a Singapore su E City; in Portogallo su Panda Biggs; in Africa subsahariana da StarTimes. Il 2 novembre 2013 Crunchyroll ha iniziato a trasmettere la serie in simulcast nelle regioni di Stati Uniti, Canada, Sud Africa, Australia, Nuova Zelanda e America Latina. A partire dal 22 febbraio 2020 il sito ha reso disponibili in simulcast libero gli episodi dal 921 in poi anche in Europa, Medio Oriente e Nord Africa, mentre i precedenti episodi sono stati gradualmente resi accessibili ai soli utenti premium.\nFilm.\nDal 2000 la Toei produce dei film di \"One Piece\" facendoli uscire inizialmente con cadenza annuale. Sono stati finora prodotti quindici film che rappresentano storie scollegate dalla trama del manga e dell'anime o rinarrazioni di parti di essi.\nNel 2011 la Toei Animation ha prodotto due cortometraggi di \"One Piece\" in 3D, proiettati in diverse sale giapponesi. \u00e8 un filmato di 6 minuti uscito il 5 marzo 2011; , dura invece 12 minuti ed \u00e8 stato distribuito a partire dal 1\u00ba dicembre 2011.\nSpeciali televisivi.\nA partire dal 20 dicembre 2000 sono stati trasmessi su Fuji TV tredici speciali televisivi di \"One Piece\". I primi quattro sono stati trasmessi in Italia su Italia 2 dal 12 al 15 giugno 2014.\nONA.\n\"\" fu creato per il Jump Super Anime Tour 2008 dalla Toei Animation. Esso \u00e8 tratto dalla prima versione di \"Romance Dawn\" di Oda, ma \u00e8 ambientato dopo la partenza da Thriller Bark in quanto figurano sia la Thousand Sunny che Brook. L'episodio \u00e8 stato in seguito trasmesso in streaming come ONA dal 24 novembre 2008 al 31 gennaio 2009 e pubblicato insieme a due corti di \"Dragon Ball\" e \"Letter Bee\" in un DVD disponibile unicamente su prenotazione per il mercato nipponico.\nSigle e colonne sonore.\nLa colonna sonora della serie televisiva anime \u00e8 composta da K\u014dhei Tanaka e Shir\u014d Hamaguchi. Essa \u00e8 stata pubblicata sotto forma di CD in numerose raccolte, compilation e \"character song\".\n\"One Piece\" utilizza inoltre diverse sigle di apertura e di chiusura, interpretate da artisti popolari. Al 2021 se ne contano ventitr\u00e9 di apertura e diciotto di chiusura. Le sigle finali non vengono pi\u00f9 usate dall'episodio 279 e, dall'episodio 284, le sigle di apertura hanno una durata maggiore. L'edizione italiana trasmessa su Italia 1 ha utilizzato al loro posto tre canzoni appositamente scritte, usate sia in apertura che in chiusura. Con la ripresa della messa in onda dei nuovi episodi a partire dal 509 il 7 aprile 2014, la colonna sonora giapponese \u00e8 stata mantenuta e viene utilizzata la sigla originale sia come apertura che chiusura; a quest'ultima sono applicati inoltre i crediti italiani.\nAnime comic.\nA seguito del successo di alcuni film sono state pubblicate le loro trasposizioni in versione \"anime comic\". La prima \u00e8 quella di \"One Piece - Trappola mortale\", che \u00e8 stata pubblicata in Giappone da Sh\u016beisha il 3 ottobre 2003 divisa in due parti. Successivamente \u00e8 stato pubblicato l'adattamento di \"One Piece - La spada delle sette stelle\" il 2 luglio 2004, sempre in due parti, mentre quello di \"One Piece - I misteri dell'isola meccanica\" \u00e8 in un volume unico pubblicato il 2 novembre 2006. Anche le trasposizioni dei film \"One Piece - Un'amicizia oltre i confini del mare\" e \"One Piece - Il miracolo dei ciliegi in fiore\" sono in un volume unico ciascuna e sono state pubblicate rispettivamente il 4 marzo 2008 e il 27 novembre 2009. \nLa trasposizione di \"Strong World\" \u00e8 stata distribuita divisa in due volumi il 3 dicembre 2010; in Italia i due volumi sono stati pubblicati dalla Star Comics rispettivamente il 4 settembre e il 2 ottobre 2019. In seguito, i due volumi di \"One Piece Z\" sono usciti in Giappone il 4 luglio 2013. I due volumi di \"One Piece Gold\" sono stati pubblicati in Giappone entrambi il 4 luglio 2017 e in Italia rispettivamente il 2 maggio e il 1\u00ba giugno 2018, mentre quelli di \"One Piece Stampede\" sono stati distribuiti in Giappone il 13 maggio 2020 e in Italia rispettivamente il 5 maggio e il 1\u00ba giugno 2021.\nRomanzi e \"light novel\".\nDall'opera sono stati tratti numerosi romanzi e \"light novel\", tutti pubblicati da Sh\u016beisha, che narrano sia storie originali che trasposizioni di altri media. L'adattamento dell'OAV \"\" \u00e8 stato pubblicato in Giappone il 3 giugno 1999; in Italia \u00e8 stato distribuito con il titolo \"One Piece - L'arma finale di Gunjack\" da Kappa Edizioni. Il 25 dicembre 2001 \u00e8 uscita la trasposizione degli episodi \"filler\" dal 54 al 60 intitolata , mentre quella dello speciale televisivo \"3D2Y: Ace no shi wo koete! Luffy nakama to no chikai\" \u00e8 stata distribuita il 3 ottobre 2014. Inoltre, ogni film della serie eccetto il primo ha ricevuto un adattamento in forma di romanzo; tali libri sono stati distribuiti anche in versione \"mirai bunko\", un formato particolare indirizzato principalmente ai bambini e ai ragazzi delle scuole elementari e medie.\nSono stati poi distribuiti cinque romanzi contenenti storie originali: il primo \u00e8 una \"light novel\" che riprende l'arco narrativo di Rogue Town aggiungendovi situazioni e personaggi esclusivi, pubblicato in Giappone il 17 luglio 2000; in Italia \u00e8 stato distribuito da Kappa Edizioni. Il 2 novembre 2017 \u00e8 stato pubblicato , romanzo che racconta degli avvenimenti ambientati durante alcuni archi narrativi ma estranei alla storia principale dal punto di vista dei vari membri della ciurma. Sono stati poi pubblicati due romanzi dedicati rispettivamente a Portuguese D. Ace e a Trafalgar Law: \u00e8 stato distribuito in due volumi da Shueisha in Giappone rispettivamente il 4 aprile e il 4 giugno 2018 e in Italia da Star Comics rispettivamente il 4 novembre e il 2 dicembre 2020, mentre \"One Piece novel Law\" \u00e8 uscito in Giappone il 3 aprile 2020. Il quinto romanzo \u00e8 \"One Piece Novel Heroines\", che contiene cinque storie originali ideate da Oda dedicate ad altrettanti personaggi femminili dell'opera ossia Nami, Nico Robin, Nefertari Bibi, Perona e Boa Hancock. Il romanzo, scritto da Jun Esaka e illustrato da Sayaka Suwa, \u00e8 stato distribuito in Giappone dal 4 giugno 2021.\nVideogiochi.\nIl franchise di \"One Piece\" \u00e8 stato adattato in svariati videogiochi distribuiti da societ\u00e0 controllate da Bandai e in seguito dal gruppo Bandai Namco per diverse console. I generi pi\u00f9 rappresentati sono i videogiochi di ruolo e i picchiaduro, come i titoli della serie \"Grand Battle!\". Il primo videogioco a essere pubblicato \u00e8 stato \"\", il 19 luglio 2000. Da allora sono stati sviluppati oltre trenta giochi. Personaggi e ambientazioni di \"One Piece\" compaiono inoltre nei videogiochi crossover di \"Weekly Sh\u014dnen Jump\", come \"Battle Stadium D.O.N\", \"Jump Super Stars\", \"Jump Ultimate Stars\", \"J-Stars Victory Vs\" e \"Jump Force\".\nSerie live action.\nIl 21 luglio 2017, in occasione del ventennale di debutto del manga, \u00e8 stata annunciata l'intenzione di produrre una serie televisiva live action di \"One Piece\". La serie verr\u00e0 prodotta da Tomorrow Studios, sotto la supervisione di Marty Adelstein. Il 3 settembre 2021 viene rivelato il logo della serie, confermando l'inizio della fase di produzione.\nDatabook.\nDall'opera sono stati tratti sei \"databook\" che elencano e descrivono i personaggi, le caratteristiche e le ambientazioni del mondo di \"One Piece\", oltre a contenere interviste e dichiarazioni dell'autore che rivelano dettagli sulla creazione e lo sviluppo di vari elementi dell'opera. I volumi sono stati pubblicati dalla Sh\u016beisha in Giappone e dalla Star Comics in Italia. Il primo, \"One Piece Red - Grand Characters\", \u00e8 stato pubblicato in Giappone il 5 gennaio 2002 e in Italia il 3 agosto 2003 con il titolo \"One Piece Red\"; nel volume \u00e8 contenuta anche la prima stesura di \"Romance Dawn\", capitolo autoconclusivo che sarebbe poi diventato il prototipo di \"One Piece\". In seguito sono usciti \"One Piece Blue - Grand Data File\", distribuito il 2 agosto 2002 in Giappone e il 3 ottobre 2003 in Italia, e \"One Piece Yellow - Grand Elements\", distribuito il 4 aprile 2007 in Giappone e in Italia il 17 giugno 2009. Il quarto \"databook\" \u00e8 \"One Piece - Green Secret Pieces\", pubblicato in Giappone il 4 novembre 2010 e in Italia il 1\u00ba marzo 2012: tale volume \u00e8 differente rispetto ai precedenti, perch\u00e9 non contiene informazioni sul mondo di \"One Piece\" ma raggruppa le miniavventure svoltesi fino a quel momento e riporta le bozze iniziali di alcuni personaggi. Il quinto \"databook\", \"One Piece Blue Deep - Characters World\", \u00e8 stato pubblicato in Giappone il 2 marzo 2012 per commemorare il quindicesimo anniversario della serie, mentre in Italia \u00e8 arrivato il 1\u00ba marzo 2013; il volume riporta anche il \"Capitolo 0\", scritto in occasione dell'uscita del decimo film e gi\u00e0 contenuto nello speciale \"Volume 0\". \nIl sesto costituisce un caso particolare: \"One Piece Vivre Card\", infatti, \u00e8 un volume componibile costituito da tre raccoglitori ad anelli nei quali vengono inserite delle \"carte\", ciascuna dedicata a un personaggio e riportanti informazioni e aneddoti relativi al personaggio trattato. Le carte sono suddivise in blocchi da sedici in base ai vari archi narrativi e ai gruppi ai quali i vari personaggi sono affiliati; i blocchi sono stati messi in vendita, due per volta, a cadenza mensile a partire dal settembre 2018 in Giappone.\nAltre pubblicazioni.\nNei cinema giapponesi, all'uscita di \"One Piece Film: Strong World\" (giunto in Italia con il titolo \"One Piece - Avventura sulle isole volanti\") \u00e8 stato regalato il \"Volume 0\" di \"One Piece\", realizzato da Oda: esso contiene il cosiddetto \"capitolo 0\", pubblicato anche su \"Weekly Sh\u014dnen Jump\", che narra lo scontro tra Shiki e Gol D. Roger e la successiva deportazione a Impel Down del primo, oltre a diverse pagine di immagini e informazioni riguardanti il film. Il capitolo \u00e8 stato inoltre animato e distribuito come un OAV in edizione limitata a sole copie in collaborazione con la marca di alimenti House Foods.\nSono stati realizzati vari albi che raccolgono le illustrazioni comparse nel corso del tempo come immagini d'apertura dei capitoli. La serie \"One Piece Color Walk\" comprende complessivamente nove volumi che riportano, oltre alle illustrazioni a colori, i bozzetti preparatori delle copertine, alcuni commenti di Oda e interviste effettuate da Oda ad altri \"mangaka\". Dei nove albi disponibili in Giappone solo due sono arrivati in Italia, pubblicati dalla Star Comics rispettivamente il 1 ottobre 2003 e il 24 novembre 2011. Analogamente, la serie \"One Piece Doors!\" raccoglie le tavole d'apertura in bianco e nero dei capitoli, tra cui le miniavventure dei personaggi: al dicembre 2020 la serie comprende tre volumi, pubblicati in Giappone dalla Shueisha rispettivamente il 4 giugno 2018, il 4 luglio 2018 e il 4 ottobre 2019 e in Italia dalla Star Comics il 1\u00ba novembre 2019, il 4 dicembre 2019 e il 7 gennaio 2021.\nSono stati poi distribuiti tre volumi speciali di quiz sulla serie, intitolati \"One Piece 500 Quiz Book\": i volumi, oltre a contenere pi\u00f9 di cinquecento domante a tema ciascuno, riportano anche spiegazioni e dettagli su alcuni aspetti dell'opera. I tre volumi sono usciti in Giappone rispettivamente il 4 marzo e il 4 settembre 2014, e il 2 ottobre 2020, mentre in Italia sono stati distribuiti i primi due volumi rispettivamente il 21 novembre 2018 e il 5 febbraio 2020, con il titolo \"One Piece Quiz Book\".\nA partire dal luglio 2017 \u00e8 in corso la pubblicazione di una rivista dedicata al franchise, intitolata \"One Piece Magazine\": in essa sono contenute illustrazioni originali di Oda, sessioni di domande e risposte, interviste e merchandise dedicato, oltre a opere create dagli appassionati, come ad esempio \"fan art\", e romanzi inediti con protagonisti i vari personaggi. Il magazine non ha una cadenza di uscita precisa; in Giappone al dicembre 2021 sono stati pubblicati in tutto tredici volumi.\nCrossover e spin-off.\nOda ha collaborato con Akira Toriyama alla creazione di un crossover tra \"One Piece\" e \"Dragon Ball\". Il fumetto, intitolato \u00e8 stato pubblicato nel numero del 25 dicembre 2006 di \"Weekly Sh\u014dnen Jump\". Un ulteriore crossover, questa volta tra \"One Piece\" e \"Toriko\" di Mitsutoshi Shimabukuro, \u00e8 apparso nell'edizione del 4 aprile 2011 di \"Weekly Sh\u014dnen Jump\" con il titolo .\nTra il 2010 e il 2011 esce sulla rivista \"Saikyo Jump\" uno spin-off dal titolo , scritto e illustrato da Hirofumi Takei e raccolto poi in un unico volume. L'opera racconta le avventure di Chopperman, supereroe creato da Oda per gli omake del databook \"One Piece Blue - Grand Data File\" e basato su TonyTony Chopper, alle prese con il perfido Usodabada, basato su Usop. A loro si aggiungono i vari membri della ciurma di Cappello di paglia in vari ruoli. L'edizione italiana del volume \u00e8 stata curata da Star Comics e pubblicata nell'aprile 2015. Dal personaggio \u00e8 stata tratta inoltre una serie di cinque volumi, sempre di Hirofumi Takei, pubblicata dal dicembre 2010 al gennaio 2014, mentre in Italia \u00e8 stata pubblicata dal dicembre 2015 al luglio 2016 sempre da Star Comics. Al personaggio \u00e8 stato poi dedicato un episodio \"filler\" dell'anime.\nLa serie spin-off , scritta e illustrata da Ei And\u014d in stile super deformed, ha iniziato la serializzazione a gennaio 2015 sulla rivista \"Saiky\u014d Jump\". L'edizione italiana \u00e8 curata da Star Comics e pubblicata a partire dal gennaio 2018.\nLa serie \u00e8 una commedia spin-off basata sulle avventure dei personaggi di \"One Piece\" alle prese con il mondo scolastico. L'opera \u00e8 disegnata da S\u014dhei K\u014dji ed \u00e8 stata pubblicata a partire dal 2 agosto 2019 sul periodico \"Saiky\u014d Jump\". Il titolo \u00e8 stato causa di alcuni fraintendimenti da parte dei fan, che hanno supposto che l'opera fosse in realt\u00e0 un \"crossover\" tra \"One Piece\" e il manga \"My Hero Academia\".\nAccoglienza.\nReazioni.\n\"One Piece\" \u00e8 il manga ad aver venduto di pi\u00f9 al mondo; nel febbraio 2005 aveva venduto 100 milioni di volumi \"tank\u014dbon\", ha superato la soglia dei 200 milioni nel febbraio 2011, arrivando a 450 milioni di albi in circolazione nel 2019, a 470 milioni nel 2020 e a 490 milioni nel 2021, superando il numero di copie in circolazione di \"Batman\". Il manga \u00e8 stato inoltre campione di vendite ogni anno in Giappone a partire dal 2008, quando Oricon ha cominciato a tenere traccia di questo tipo di dati fino al 2019, quando \u00e8 stato superato da \"Demon Slayer - Kimetsu no yaiba\". Nel gennaio 2011 Sh\u016beisha ha dichiarato che \"One Piece\", con oltre 200 milioni di copie vendute, aveva superato \"Kochira Katsushika-ku Kameari k\u014den-mae hashutsujo\" e \"Dragon Ball\" come serie pi\u00f9 venduta di \"Weekly Sh\u014dnen Jump\" in Giappone. Il successo del manga ha contribuito inoltre a rilanciare le vendite della rivista nel 2007, dopo un decennio di flessione. Il 15 giugno 2015 \"One Piece\" \u00e8 entrato nel Guinness dei primati come serie a fumetti disegnata da un singolo autore con il maggior numero di copie pubblicate, che all'epoca erano oltre 320 milioni. Dal 2011 \u00e8 inoltre il manga pi\u00f9 venduto in Francia. In Italia ha 18 milioni di copie in circolazione al 2021; inoltre, il 4 settembre 2021 l'edizione speciale del volume 98, pubblicata da Star Comics in occasione dell'uscita giapponese del volume 100, \u00e8 stato il primo manga a raggiungere la prima posizione della classifica settimanale dei libri pi\u00f9 venduti in Italia.\nDiversi volumi della serie hanno raggiunto record individuali. Il volume 50 ha fissato il record per il maggior numero di copie vendute in una settimana in Giappone: oltre un milione di copie. Il record \u00e8 stato migliorato dal volume 60, che, secondo i dati stilati da Oricon, ha venduto pi\u00f9 di due milioni di copie nella prima settimana e in seguito \u00e8 diventato il primo albo a vendere oltre 3 milioni di copie. Il volume 56 ha ricevuto la tiratura iniziale pi\u00f9 alta per un manga: 2,85 milioni di copie. La stampa di 3 milioni di copie del volume 57 \u00e8 stata la tiratura iniziale pi\u00f9 alta per un libro in Giappone, non soltanto manga, superando \"Harry Potter e l'Ordine della Fenice\"; un record superato varie volte da volumi successivi, fino ai 4,05 milioni del volume 67. Con l'uscita del centesimo volume il 3 settembre 2021 \u00e8 il primo manga ad avere in circolazione cento volumi da oltre un milione di copie vendute ciascuno.\nSul sito giapponese Oricon \u00e8 stato votato come il manga pi\u00f9 commovente e, in un sondaggio con un campione di et\u00e0 da 10 a 40 anni, come quello pi\u00f9 interessante del 2008. Un sondaggio stilato nel 2011 dalla rivista \"Kono manga ga sugoi!\" da esperti nel settore, ha collocato \"One Piece\" al dodicesimo posto nella lista dei manga raccomandati a un pubblico maschile; mentre in classifiche simili redatte dalla rivista \"Da Vinci\", \u00e8 stato votato al secondo, terzo e secondo posto rispettivamente nel 2012, 2013 e 2015. In un sondaggio condotto nel 2014 sui manga pi\u00f9 amati di \"Weekly Sh\u014dnen Jump\", \"One Piece\" compare al secondo posto dietro a \"Dragon Ball\". Nel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"One Piece\" si \u00e8 classificata al 1\u00ba posto.\nAnche l'anime ha avuto un buon successo in Giappone e, nonostante la sua longevit\u00e0, nei primi dieci anni di trasmissione si \u00e8 mantenuto su livelli d'ascolto costanti di circa il 10% di share, con picchi del 13,8%. I lettori di \"Animage\" hanno votato \"One Piece\" al quinto posto nella lista del 2001 degli anime che dovrebbero essere ricordati nel XXI secolo e al sedicesimo nel sondaggio del 2004 per la serie anime preferita. Un sondaggio web condotto nel 2005 dal network televisivo TV Asahi ha collocato la serie al sesto posto tra gli anime pi\u00f9 popolari, mentre l'anno successivo era scesa al 21\u00ba per il pubblico e al 32\u00ba per la redazione. A fine luglio 2008 \u00e8 stata la serie TV pi\u00f9 scaricata al mondo via BitTorrent.\nComplessivamente si tratta di uno dei franchise pi\u00f9 remunerativi di sempre, con un guadagno dato da tutti i suoi media di circa 20 miliardi di dollari stimato al 2019.\nCritica.\nLa critica ha accolto molto favorevolmente il manga. I primi revisori hanno apprezzato l'ambientazione piratesca originale e romanticizzata, e la trama avventurosa e divertente in cui si mescolano fantasia, umorismo, combattimenti e valori forti. La storia, ritenuta avvincente, trae inoltre vantaggio dalla capacit\u00e0 dell'autore di giostrare molti personaggi allo stesso tempo o di \"disseminare la narrazione di piccoli indizi che vengono risolti anche centinaia e centinaia di pagine dopo\". L'immaginazione e la fantasia di Oda sono ritenuti altri punti di forza di \"One Piece\" e si concretizzano in ambientazioni variegate, ben caratterizzate e curate nei minini particolari. Anche la veste grafica ha generalmente convinto, con la critica che la ritiene \"unica nel suo genere\", \"fantasiosa e creativa\", \"bizzarra e piena di espressivit\u00e0\". Rika Takahashi di EX Media ha lodato il tratto fresco e pulito di Oda e l'assenza di ombreggiatore dovute ai retini; Francesco Trifogli di uBC Fumetti, invece, lo ha definito approssimativo, \"inizialmente dilettantesco e quasi infantile\", salvo riconoscergli un deciso miglioramento col procedere della storia. Il sapiente uso di inquadrature dinamiche e originali rendono tuttavia lo stile \"agile e accattivante\" e conferiscono forza e personalit\u00e0 ai personaggi.\nCritiche successive hanno confermato le impressioni iniziali positive per quanto riguarda lo stile e i contenuti. Andrea Stella di Lo Spazio Bianco ha affermato che i due punti cardine della serie sono l'affiatamento e la caratterizzazione della ciurma protagonista, cos\u00ec come il senso di meraviglia che pervade il lettore nell'esplorare ambientazioni e situazioni fantasiose e ogni volta diverse; la forza del manga risiede inoltre nel fatto di essere stato in grado di rinnovarsi \u00absenza per\u00f2 dimenticare gli elementi basilari che ne hanno decretato lo straordinario successo fin dalle origini\u00bb. Parlando dell'evoluzione dell'opera nel corso del tempo, il critico ritiene che la storia abbia avuto una prima parte, fino all'ingresso nella Rotta Maggiore, lineare, in cui a ogni nuovo membro della ciurma corrisponde un nemico specifico e in cui si mescolano quindi azione e il background dei protagonisti. Con la saga di Alabasta e di Skypea, Oda avrebbe invece raggiunto la piena maturit\u00e0 artistica, dimostrata nell'introduzione di diverse sottotrame e di ambientazioni complesse con strutture sociali credibili e antefatti che influenzano gli eventi correnti. Negli archi narrativi successivi, tuttavia, vi \u00e8 stato un calo, segnato dal ripiegamento su situazioni e tematiche trite e su combattimenti che risultano frammentati ed eccessivamente caotici; momento da cui l'autore \u00e8 riuscito a riprendersi con le saghe di Impel Down e il salto temporale prima dell'ingresso nel Nuovo Mondo, che hanno rivitalizzato storia e personaggi.\nA differenza di altri manga \"sh\u014dnen\", \"One Piece\" ha saputo catturare una vasta platea femminile, merito che Fujimoto Yukari attribuisce ai personaggi femminili dell'opera, che non hanno solo un ruolo accessorio, ma agiscono alla pari con gli uomini.\nParlando della versione anime, Bradley Meek di THEM Anime Reviews ha affermato che la serie \u00e8 di grande impatto e piena di idee fantasiose che vengono ben sfruttate senza perdersi in spiegazioni prolisse o approfondite. Egli ha descritto inoltre la ciurma di Cappello di Paglia come uno dei cast di protagonisti pi\u00f9 riusciti nel panorama degli anime. Il sito Everyeye.it ha invece evidenziato il tema motivazionale della storia di inseguire i propri sogni con forza e volont\u00e0, che rende il protagonista Rufy facilmente identificabile dagli spettatori. Per quanto riguarda il comparto tecnico, Margaret Veira di Active Anime ha apprezzato l'animazione, affermando che \u00abd\u00e0 vita e si mantiene fedele allo stile e ai personaggi del manga\u00bb.\nIl sito web Goo Ranking ha intervistato lettori di \"Weekly Sh\u014dnen Jump\" tra il 19 giugno e il 3 luglio 2020 e questi hanno classificato la serie al primo posto tra quelle pi\u00f9 commoventi pubblicate dalla rivista.\nRiconoscimenti.\n\"One Piece\" \u00e8 stato finalista al premio culturale Osamu Tezuka per tre anni di fila, dal 2000 al 2002, con il record di candidature da parte del pubblico nei primi due anni. Nel 2012 ha vinto, insieme a \"Nekodarake\" di Kimuchi Yokoyama, il gran premio al 41\u00ba premio dell'associazione dei mangaka giapponesi. La prima sigla di apertura della serie anime, \"We Are!\", \u00e8 stata premiata come miglior sigla agli Animation Kobe del 2000.\nMerchandising.\n\"One Piece\" ha generato una vasta gamma di merchandising, tra cui spiccano linee di abbigliamento e di giocattoli. Le principali aziende produttrici di articoli legati alla serie sono le giapponesi Bandai e Banpresto e la statunitense Mattel. Nissan Motor e Toei Animation hanno collaborato alla decorazione di una vettura e a una campagna commerciale televisiva in stile \"One Piece\". Monkey D. Rufy, il protagonista della serie, \u00e8 apparso sulla copertina dell'edizione di gennaio 2010 della rivista giapponese di moda \"Men's Non-no\", prima volta per un personaggio dei fumetti negli oltre vent'anni di storia della rivista. Lo stesso numero ha ospitato le foto di cinque modelli somiglianti a Rufy, Nami, Robin, Zoro e Sanji e abbigliati con motivi pirateschi. Nel 2008 Toei Animation ha sponsorizzato la squadra italiana Pallavolo Modena con un'immagine di Rufy sulle divise dei due liberi Pietro Rinaldi e Edoardo Ciabattini. A Sanji invece \u00e8 dedicato il libro di ricette , pubblicato a novembre 2012 da Sh\u016beisha e scritto dall'esperto di cucina Nami Iijima con ricette ispirate a \"One Piece\". Il francihse ha poi preso parte a collaborazioni con vari marchi internazionali, tra i quali Gucci, Seiko e Fanta.\n\u00c8 stata costruita una replica della \"Going Merry\", la prima nave dell'equipaggio protagonista, la quale viene esposta durante le mostre e le esibizioni sponsorizzate da Sh\u016beisha, Toei Animation e Fuji TV a Odaiba, Tokyo. Per commemorare il decimo anniversario della serie, a Kamakura \u00e8 stata creata una speciale casa sulla spiaggia somigliante alla \"Thousand Sunny\". Una replica della nave lunga trenta metri e in grado di navigare \u00e8 stata allestita nel 2011 nel parco a tema Huis ten Bosch a Sasebo in Giappone come parte di un pi\u00f9 vasto allestimento in tema \"One Piece\". Tra i numerosi parchi divertimento e esposizioni dedicati alla serie, il One Piece Memorial Log in Lagunasia ha ricreato nel 2010 le tappe delle avventure della ciurma di Rufy, mentre nel 2015 \u00e8 stato allestito il parco a tema \"One Piece Tower\" nella Tokyo Tower, che ospita attrazioni, spettacoli, ristoranti e negozi; quest'ultimo \u00e8 stato chiuso per\u00f2 nel 2020, a seguito dell'emergenza sanitaria causata dal COVID-19. Nel 2012 \u00e8 stato inaugurato a Shibuya il One Piece Mugiwara Store, il primo negozio permanente di \"One Piece\".\nCollegamenti esterni.\nMedia franchise\nManga\nAnime"}
{"id": "1199443", "revid": "6923", "url": "https://it.wikipedia.org/wiki?curid=1199443", "title": "Cemsa", "text": ""}
{"id": "1199444", "revid": "7336", "url": "https://it.wikipedia.org/wiki?curid=1199444", "title": "Volatile organic compounds", "text": ""}
{"id": "1199445", "revid": "486946", "url": "https://it.wikipedia.org/wiki?curid=1199445", "title": "Vereenigde Oostindische Compagnie", "text": ""}
{"id": "1199448", "revid": "33689", "url": "https://it.wikipedia.org/wiki?curid=1199448", "title": "Sir Flatrey", "text": ""}
{"id": "1199449", "revid": "7336", "url": "https://it.wikipedia.org/wiki?curid=1199449", "title": "Soil vapor extraction", "text": ""}
{"id": "1199450", "revid": "1442080", "url": "https://it.wikipedia.org/wiki?curid=1199450", "title": "Gaetano de Lucretiis", "text": "Sacerdote e dotto studioso di scienze agrarie e storia naturale, pubblic\u00f2 numerosi studi, tra i quali spicca \"Della piantagione delle viti e delle cause della disposizione de' vini a corrompersi o inacidirsi nella Puglia daunia\" (Napoli, 1791). Per meriti scientifici, fu accolto nell'Accademia dei Georgofili il 3 febbraio 1797."}
{"id": "1199451", "revid": "7336", "url": "https://it.wikipedia.org/wiki?curid=1199451", "title": "Soil vapour extraction", "text": ""}
{"id": "1199452", "revid": "7336", "url": "https://it.wikipedia.org/wiki?curid=1199452", "title": "Soil venting", "text": ""}
{"id": "1199453", "revid": "767487", "url": "https://it.wikipedia.org/wiki?curid=1199453", "title": "King Kong (film 1976)", "text": "King Kong \u00e8 un film del 1976 diretto da John Guillermin. Prodotto da Dino De Laurentiis, \u00e8 il remake del classico film avventuroso-fantastico \"King Kong\" del 1933. \u00c8 interpretato da Jeff Bridges, Charles Grodin e Jessica Lange nella sua prima apparizione cinematografica.\nIl film \u00e8 uscito il 17 dicembre 1976, con recensioni contrastanti da parte della critica, ma \u00e8 stato un successo al botteghino. La pellicola \u00e8 ricordata soprattutto per gli effetti speciali animatronici di Carlo Rambaldi, premiati con un Oscar. A dieci anni di distanza, nel 1986, \u00e8 stato realizzato un sequel intitolato \"King Kong 2\" (\"King Kong Lives\"), che ha avuto per\u00f2 molto meno successo di pubblico e di critica.\nTrama.\n1976. Il paleontologo Jack Prescott si imbarca clandestinamente su una nave di un'immaginaria compagnia petrolifera, la \"Petrox\", che sta salpando dal porto di Surabaya alla ricerca di un'isola misteriosa nell'Oceano Indiano, perennemente celata da una fitta nebbia. Fred Wilson, un intraprendente dirigente della compagnia, \u00e8 convinto della presenza di un giacimento petrolifero nell'isola mentre Prescott, il quale non indugia a mostrarsi, ritiene che l'isola sia la dimora di un gigantesco animale sconosciuto. L'uomo, mentre sta per essere condotto nella stiva perch\u00e9 ritenuto una spia di una compagnia petrolifera rivale, avvista una scialuppa di salvataggio alla deriva in mare in cui giace Dwan, una giovane ragazza, unica superstite di un naufragio. Wilson effettua un controllo approfondito su Prescott sincerandosi della sua buona fede sicch\u00e9 viene arruolato quale fotografo della spedizione.\nDwan, al risveglio, dice di essere un'aspirante attrice, a bordo di uno yacht di un regista esploso improvvisamente. Tra Dwan e Jack nasce della tenera amicizia mentre la nave sbarca sull'isola. Vi sono ricchi giacimenti di petrolio ma anche un villaggio popolato da indigeni ostili, che necessitano di una donna per dei loro misteriosi riti, svolti al di l\u00e0 di una grossa fortezza. Come Prescott sospetta, l'isola \u00e8 abitata da un gigantesco gorilla chiamato Kong, cui puntualmente i locali offrono una vittima per placare la sua ferocia. Quella stessa notte gli indigeni rapiscono Dwan e la offrono in sacrificio a Kong. Il gorilla preleva una spaventata Dwan ma, una volta soli, si mostra affettuoso e premuroso.\nPrescott, con il primo ufficiale Carnahan e altri 4 marinai armati, organizza un'operazione di salvataggio per liberare la ragazza. Il gruppo, mentre sta attraversando un tronco gigantesco sospeso su di un precipizio, si ritrova faccia a faccia con Kong, il quale, pur di difendere Dwan, uccide parte della spedizione gettandola nel burrone, tra cui lo stesso Carnahan. Prescott, miracolosamente scampato alla morte insieme a Boan, continua nella ricerca. Con grande delusione di Wilson, il petrolio non \u00e8 sfruttabile sicch\u00e9 decide di catturare Kong per farne un'attrazione pubblicitaria della \"Petrox\". Nel frattempo Prescott, raggiunta la tana di Kong, riesce a mettere in salvo Dwan mentre lo scimmione si scontra con un serpente gigante. Dopodich\u00e9 Kong, infuriato giunge al villaggio e cade in una trappola con del gas al cloroformio preparata nel frattempo da Wilson.\nDurante la prima newyorchese dello spettacolo rievocativo che vede protagonisti la ragazza e l'animale, Kong si libera dalla gabbia e fugge via causando caos e morte nella metropoli. Tra le vittime vi \u00e8 anche Wilson, calpestato dal gorilla. Jack e Dwan fuggono attraverso il ponte di Queensboro in direzione di Manhattan. I due si rifugiano in un bar appena evacuato e quando lui ha un'improvvisa intuizione, telefona al sindaco per convincerlo a catturare l'animale vivo con l'ausilio di grosse reti. Prescott \u00e8 convinto che l'animale prediliga le Torri gemelle, in quanto gli ricordano l'aspetto allucinante del suo habitat naturale. Kong, braccato dalle pattuglie della Guardia Nazionale americana, riesce a trovare la ragazza, la rapisce e la porta con s\u00e9 a destinazione, per arrampicarsi sulla cima della Torre Sud. Sono ad attenderlo un gruppo di tre soldati armati di lanciafiamme, costringendolo a fuggire sulla Torre Nord.\nDopo aver ucciso i militari con un serbatoio di gas infiammabile, Kong viene attaccato da una squadriglia di elicotteri Huey, che gli sparano contro utilizzando delle mitragliatrici. Kong si difende distruggendo due velivoli ma nonostante le disperate suppliche di Dwan per salvarlo, l'animale soccombe alle ferite e precipita gi\u00f9 nella piazza del World Trade Center. Kong muore fissando il volto piangente di lei, mentre il suo cuore scandisce gli ultimi battiti. Il successo tanto agognato da Dwan \u00e8 giunto ma ad un prezzo inaccettabile. Mentre ella cerca di liberarsi dalla folla e dai fotografi, che si frappongono fra lei e Jack, egli si ferma e non la raggiunge: la morte di Kong ha distrutto anche i loro sentimenti, separandoli per sempre.\nProduzione.\nLa sceneggiatura, scritta da Lorenzo Semple Jr., \u00e8 tratta dal soggetto originale del film \"King Kong\" del 1933 di Merian C. Cooper ed Edgar Wallace e dal copione del 1933 di James Creelman e Ruth Rose.\nEffetti speciali.\nPer questo film Carlo Rambaldi vinse il premio Oscar Special Achievement Award, creando un pupazzo telecomandato (animatrone) alto 12 metri. Il robot gigante venne tuttavia usato in poche scene: nella maggior parte delle inquadrature in cui si vede il gorilla nella sua interezza, esso \u00e8 impersonato da Rick Baker con un costume, attore per il quale furono anche realizzate delle maschere in grado di esprimere le pi\u00f9 comuni emozioni di King Kong. Rambaldi realizz\u00f2 inoltre un braccio meccanico e una zampa posteriore a grandezza naturale di King Kong da usare per le riprese ravvicinate con Jessica Lange.\nIl doppiatore veterano Peter Cullen realizz\u00f2 i versi mostruosi del gorilla gigante. Cullen si infortun\u00f2 gravemente nello sforzare la propria gola per produrre versi tanto potenti e inumani, arrivando a sputare sangue nella cabina di registrazione. Tuttavia, non fu inserito nei titoli di coda.\nAccoglienza.\nBotteghino.\nIl film riscosse un buon successo commerciale. Con un costo di produzione stimato di 24 milioni di dollari, il film ne ricav\u00f2 circa il doppio nelle sale solo negli Stati Uniti (oltre 7 milioni nel primo fine settimana), per un totale di 90 milioni di dollari in tutto il mondo. Al termine, la pellicola occup\u00f2 la 7\u00aa posizione della classifica dei maggiori incassi statunitensi della stagione 1976/1977 e 1\u00aa posizione in quelli italiani.\nRisposta critica.\nNon corrispose il favore della critica, che mise in luce le pecche del film confrontandolo alla versione originale del 1933 - considerata un capolavoro della storia del cinema - a cominciare dalla scelta di ambientare la storia nel presente:\nSul sito Rotten Tomatoes il film detiene un 53% di gradimento, basato su 43 recensioni e con un voto medio di 5/10; il consenso critico recita che \"King Kong rappresenta un significativo aggiornamento visivo rispetto all'originale, ma \u00e8 inferiore al suo classico predecessore praticamente sotto ogni altro aspetto\".\nAlcuni critici diedero invece al film un giudizio positivo, come Pauline Kael in \"The New Yorker\", Richard Schickel in \"Time\" e Roger Ebert nel \"Chicago Sun-Times\".\nScene eliminate.\nCome nel 1933, nel film sono state eliminate delle scene, le quali sono state aggiunte nel DVD come contenuti extra:\nDVD.\nDall'Angelo Pictures ha distribuito il DVD in Italia."}
{"id": "1199454", "revid": "113686", "url": "https://it.wikipedia.org/wiki?curid=1199454", "title": "Corrispondenza bigettiva", "text": ""}
{"id": "1199455", "revid": "1632387", "url": "https://it.wikipedia.org/wiki?curid=1199455", "title": "Killing Machine (Judas Priest)", "text": "Killing Machine \u00e8 il quinto album in studio del gruppo heavy metal Judas Priest. Negli USA fu pubblicato con il titolo Hell Bent for Leather, nell'anno successivo, perch\u00e9 la label Columbia/CBS non gradiva quello utilizzato per la stampa inglese. Fu con questo album che i Judas Priest adottarono il loro look composto da giubbotti di pelle e borchie, un look che contager\u00e0 l'attitudine di molte altre metal band (Iron Maiden, Venom, Slayer, Mayhem per citare qualche esempio).\nQuesto album contiene altri classici dei Priest come \"Delivering The Goods, Hell Bent For Leather, Running Wild\" e la ballad \"Before The Dawn\". Da menzionare anche \"The Green Manalishi\" (inizialmente inclusa solo nella versione americana), cover dei Fleetwood Mac, pezzo che il gruppo suona spesso dal vivo.\nL'edizione rimasterizzata del 2001, contiene altri due pezzi: \"Fight For Your Life\" \u00e8 la prima versione di \"Rock Hard Ride Free\" (Defenders of the Faith) mentre \"Riding on the Wind\" (presente su Screaming for Vengeance) viene suonata dal vivo."}
{"id": "1199456", "revid": "113686", "url": "https://it.wikipedia.org/wiki?curid=1199456", "title": "Corrispondenza biettiva", "text": ""}
{"id": "1199457", "revid": "767487", "url": "https://it.wikipedia.org/wiki?curid=1199457", "title": "Cavalcando col diavolo", "text": "Cavalcando col diavolo (\"Ride with the Devil\") \u00e8 un film del 1999 diretto da Ang Lee ambientato durante la guerra di secessione americana.\nTrama.\nDurante la guerra civile, Jake Roedel, Jack Bull Chiles e l'ex-schiavo Daniel Holt si uniscono alla banda di Quantrill che combatte i Nordisti lungo il confine tra il Missouri e il Kansas, compiendo incursioni fulminee e attacchi a sorpresa. Sganciato dall'esercito regolare confederato, il gruppo trasformatosi ormai in un'orda di sbandati, mette in atto azioni sempre pi\u00f9 feroci. \nLa banda di Quantrill (\"Quantrill's Raiders\") attacca la cittadina di Lawrence, che viene devastata e incendiata.\nDopo la morte di Jack Bull Chiles, ha inizio una nuova vita: Jake Roedel, assieme alla nuova famiglia, decide di trasferirsi in California, mentre Daniel Holt, da uomo libero, parte per il Texas alla ricerca della madre perduta da tempo.\nAccoglienza.\nIl film fu un flop al botteghino: a fronte di un \"budget\" di 38,000,000 di dollari, l'incasso mondiale fu di appena 635,000 dollari."}
{"id": "1199459", "revid": "180972", "url": "https://it.wikipedia.org/wiki?curid=1199459", "title": "Luc de Clapiers", "text": ""}
{"id": "1199462", "revid": "1272592", "url": "https://it.wikipedia.org/wiki?curid=1199462", "title": "Garland", "text": ""}
{"id": "1199465", "revid": "113686", "url": "https://it.wikipedia.org/wiki?curid=1199465", "title": "Bigezione", "text": ""}
{"id": "1199467", "revid": "486946", "url": "https://it.wikipedia.org/wiki?curid=1199467", "title": "Supermaschio", "text": ""}
{"id": "1199468", "revid": "7336", "url": "https://it.wikipedia.org/wiki?curid=1199468", "title": "Estrazione con vapore dal suolo", "text": ""}
{"id": "1199469", "revid": "599013", "url": "https://it.wikipedia.org/wiki?curid=1199469", "title": "Xyy", "text": ""}
{"id": "1199477", "revid": "1439131", "url": "https://it.wikipedia.org/wiki?curid=1199477", "title": "Simca-Fiat 11CV", "text": "La 11CV era un'autovettura di fascia alta prodotta dal 1934 al 1937 dalla Casa automobilistica italo-francese Simca-Fiat.\nStoria e profilo.\nPresentata in anteprima l'11 giugno 1934 ad un concorso d'eleganza, e ufficialmente al Salone di Parigi nell'autunno dello stesso anno, la 11CV altro non era che la Fiat 518 \"Ardita\" con marchio Simca. In realt\u00e0, tale vettura, che in Italia fu introdotta l'anno prima, fu prodotta su licenza inizialmente dalla SAFAF, l'azienda affiliata alla Fiat dalle cui ceneri, di l\u00ec a pochissimo, sarebbe nata la Simca, sempre legata alla Casa torinese fino al 1950. \nLa 11CV era disponibile come berlina a 5 o 7 posti e come cabriolet, riprendeva praticamente del tutto il corpo vettura originale Fiat ed era equipaggiata da un motore a 4 cilindri in linea da 1944 cm\u00b3 di cilindrata, con distribuzione a valvole laterali. La testata poteva essere in ghisa o in lega di alluminio, perci\u00f2 la potenza massima variava a seconda dei due casi. Nel caso della testata in ghisa si arrivava a 45 CV a 3600 giri/min, mentre nel caso della testata in alluminio si arrivava a 54 CV a 3800 giri/min.\nLa trazione era posteriore, con frizione monodisco a secco, ed il cambio era manuale a 4 marce, con terza e quarta sincronizzate.\nLa velocit\u00e0 massima era di 115 km/h.\nPer queste caratteristiche, la 11CV dovette confrontarsi con vetture assai pi\u00f9 moderne nel look e nelle soluzioni tecniche, come per esempio la Citro\u00ebn Traction Avant. Ma per chi voleva (e poteva permettersi) una vettura di fascia alta impostata in maniera tradizionale, la 11CV poteva essere una buona soluzione.\nNel novembre 1934, nacque la Simca, per cui la 11CV, lanciata pochi mesi prima con il marchio SAFAF, cambi\u00f2 marchio e divenne una Simca.\nLa Simca-Fiat 11CV fu prodotta in circa 2200 esemplari fino al 1937."}
{"id": "1199478", "revid": "9495397", "url": "https://it.wikipedia.org/wiki?curid=1199478", "title": "Volpe grigia delle isole", "text": ""}
{"id": "1199479", "revid": "1305772", "url": "https://it.wikipedia.org/wiki?curid=1199479", "title": "Come tu mi vuoi (disambigua)", "text": ""}
{"id": "1199485", "revid": "68012", "url": "https://it.wikipedia.org/wiki?curid=1199485", "title": "Cupramarittima", "text": ""}
{"id": "1199487", "revid": "56818", "url": "https://it.wikipedia.org/wiki?curid=1199487", "title": "Errori statistici", "text": ""}
{"id": "1199488", "revid": "767487", "url": "https://it.wikipedia.org/wiki?curid=1199488", "title": "Come tu mi vuoi (film 1932)", "text": "Come tu mi vuoi (\"As You Desire Me\") \u00e8 un film del 1932 diretto da George Fitzmaurice, tratto dall'omonimo dramma di Luigi Pirandello.\nTrama.\nA Budapest Zara \u00e8 corteggiata da molti uomini ma lei vive con il romanziere Carl Salter. Un giorno si presenta Tony che afferma di conoscere la donna con il nome di Maria e che la stessa \u00e8 la moglie del suo migliore amico Bruno, vittima di amnesia a causa della guerra.\nZara pur non ricordando nulla parte con Tony, lasciando sgomento Carl Salter.\nBruno accoglie la donna nella sua tenuta, cercando di farle ritrovare i ricordi del passato ma senza successo.\nAd un certo punto Salter dice di aver trovato una donna a Trieste che potrebbe essere la vera Maria. Tutti allora sono alla ricerca disperata della verit\u00e0.\nProduzione.\nProdotto da Metro-Goldwyn-Mayer, il film \u00e8 stato girato negli studios della compagnia, al 10202 di W. Washington Blvd., a Culver City.\nSi tratta dell'unico film in cui Greta Garbo appare con i capelli biondo platino. Avendo una durata di soli 70 minuti \u00e8 anche il film pi\u00f9 corto fra quelli interpretati dalla \"divina\".\nDistribuzione.\nDistribuito dalla Metro-Goldwyn-Mayer (MGM), il film \u00e8 uscito nelle sale cinematografiche statunitensi il 28 maggio 1932.\nPremi e riconoscimenti.\nNel 1932 il film \u00e8 stato indicato tra i migliori dieci film dell'anno dal National Board of Review of Motion Pictures."}
{"id": "1199493", "revid": "68012", "url": "https://it.wikipedia.org/wiki?curid=1199493", "title": "Portocivitanova", "text": ""}
{"id": "1199496", "revid": "1458600", "url": "https://it.wikipedia.org/wiki?curid=1199496", "title": "Creazione di Adamo", "text": "La Creazione di Adamo \u00e8 un affresco (280x570 cm) di Michelangelo Buonarroti, databile al 1511 circa e facente parte della decorazione della volta della Cappella Sistina, nei Musei Vaticani a Roma, commissionata da Papa Giulio II. Si tratta dell'episodio pi\u00f9 celebre e conosciuto della Sistina e una delle icone pi\u00f9 note e celebrate dell'arte universale, oggetto di innumerevoli citazioni, omaggi e parodie.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. A met\u00e0 del lavoro, nel 1510, il ponteggio venne smontato nella prima met\u00e0 della cappella e ricostruito, entro l'autunno del 1511, nell'altra met\u00e0. La \"Creazione di Adamo\" (Genesi ) fa quindi parte della prima fase del secondo blocco. In queste scene si nota come le figure inoltre divennero pi\u00f9 grandi e monumentali, con un apparato compositivo pi\u00f9 sintetico, la gestualit\u00e0 pi\u00f9 essenziale e perentoria.\nPer l'affresco furono necessarie sedici \"giornate\", a partire dal gruppo dell'Eterno e degli angeli, per i quali il disegno del cartone venne trasferito con lo spolvero, tranne la tunica, oggetto di incisioni dirette. Adamo, la cui figura venne studiata con cura, venne invece riportato sull'intonaco con la sola incisione diretta.\nLa scena ricevette unanimi apprezzamenti fin dall'epoca della scopritura. I contemporanei dell'artista, in particolare, vi leggevano la materializzazione di uno dei pi\u00f9 alti ideali della cultura rinascimentale, quello della dignit\u00e0 umana, specchio \"a immagine e somiglianza\" di Dio. La bellezza del corpo umano era vista come una diretta emanazione delle facolt\u00e0 spirituali e come il punto pi\u00f9 alto della creazione divina.\nGiorgio Vasari scrisse: \u00ab[Nella] Creazione di Adamo, [Michelangelo] ha figurato Dio portato da un gruppo di Angioli ignudi e di tenera et\u00e0, i quali par che sostenghino non solo una figura, ma tutto il peso del mondo, apparente tale mediante la venerabilissima maiest\u00e0 di quello [Dio] e la maniera del moto, nel quale con un braccio cigne alcuni putti, quasi che egli si sostenga, e con l'altro porge la mano destra a uno Adamo, figurato di bellezza, di attitudine e di dintorni di qualit\u00e0 che par fatto di nuovo dal sommo e primo suo creatore pi\u00f9 tosto che dal pennello e disegno d'uno uomo tale\u00bb.\nDescrizione e stile.\nSu uno sfondo naturale spoglio e poco caratterizzato, simboleggiante l'alba del mondo sta semidistesa la figura giovane e atletica di Adamo, che da un pendio erboso, quasi sul ciglio di un abisso, fa per sollevarsi da terra, tendendo un braccio verso l'Eterno, che si avvicina in volo entro un nimbo angelico. Dio, con la veste purpurea, \u00e8 circondato, secondo la tradizione iconografica, da un gruppo d'angeli, ma al posto degli stereotipati serafini e cherubini (sebbene vengano rappresentati in modo diverso dalla Bibbia, infatti i Serafini hanno 6 ali e invece i Cherubini hanno sembianze animalesche), Michelangelo rappresent\u00f2 delle figure reali, impegnate in uno sforzo come per sollevare il nimbo e composte in varie attitudini e atteggiamenti, con un trattamento differenziato in termini di illuminazione e nitidezza che amplifica, per contrasto, quelle in primo piano.\nStraordinaria \u00e8 l'invenzione degli indici alzati delle braccia protese, un attimo prima di entrare in contatto, come efficacissima metafora della scintilla vitale che passa dal Creatore alla creatura forgiata, di straordinaria bellezza che riflette la perfezione e la potenza divina, ridestandola. Tale gesto fu forse ispirato dalla fiorentina \"Annunciazione di Cestello\" di Sandro Botticelli. Il momento cos\u00ec immortalato acquistava un valore eterno e universale, sospeso in un trepidante avvicinamento che non avviene, ma \u00e8 gi\u00e0 perfettamente intellegibile. Alcuni pensano che il contatto che non avviene tra le due dita sia voluto, per sottolineare l'irraggiungibilit\u00e0 della perfezione divina da parte dell'uomo.\nAdamo, dal corpo definito con notevole perizia anatomica, poggia il braccio sul ginocchio piegato, in un perfetto effetto di risveglio: solleva lentamente il corpo e alza il dito ancora incerto verso quello assolutamente fermo di Dio. La figura del primo uomo presenta morbidi trapassi chiaroscurali, che per\u00f2, tramite il ricorso a tonalit\u00e0 brillanti, rendono un forte risalto scultoreo. Il suo volto, di profilo e leggermente ruotato all'indietro, \u00e8 quello di un adolescente, senza un'espressione definita, che si contrappone all'intenso ritratto di Dio Padre, maturo e carico d'energia, con la capigliatura grigia e una lunga barba con baffi fluttuante nell'aria. L'occhio di Adamo non \u00e8 dipinto, ma \u00e8 ricavato direttamente \"rialzando\" l'intonaco ancora fresco, cos\u00ec da creare un gioco di ombre. Per l'Adamo, Michelangelo si ispir\u00f2, come fece per la Creazione di Eva, alla formella scolpita da Jacopo della Quercia per la Porta Magna della Basilica di San Petronio a Bologna. La posa di Adamo venne studiata in un foglio a carboncino nero e sanguigna, oggi al British Museum di Londra.\nSotto la gamba di Adamo sporge la mano di uno degli Ignudi, i giovani che siedono agli angoli dei pannelli narrativi.\nIl gruppo divino \u00e8 inserito in un grande manto rossastro, gonfio di vento, che abbraccia l'Eterno e gli angeli con una curva dinamica, che per alcuni studiosi ricorda la forma di un cervello umano, che sottolineerebbe il concetto di \"idea\" divina, per altri una conchiglia. Un gruppo di ricercatori italiani, in un lavoro recentemente pubblicato sulla rivista \"Mayo Clinic Proceedings\", ha accostato la sagoma del \"mantello\" raffigurato nell'affresco con una sezione anatomica di utero post-partum, ottenendo una suggestiva sovrapposizione.\nLa corrispondenza dei dettagli anatomici, sorprendente per l'esattezza, non pu\u00f2 essere ritenuta casuale, ma si spiegherebbe solo in virt\u00f9 della profonda conoscenza anatomica che Michelangelo aveva acquisito attraverso una consolidata esperienza di dissezioni su cadavere praticate durante il periodo trascorso presso la Basilica di Santo Spirito a Firenze. Gi\u00e0 Adrian Stokes nel 1955 aveva parlato di \"uterine mantle\" e il Professor Andrea Tranquilli aveva intuito che il mantello fosse la rappresentazione di un organo cavo di colore rosso deputato alla \"creazione\".\nSecondo altre interpretazioni l'immagine che comprende il gruppo di Angeli con Dio al centro sarebbe una sezione anatomica dell'emisfero destro del cervello umano , tale raffigurazione anatomica potrebbe avere un significato riconducibile alle concezioni neoplatoniche concernenti l'unit\u00e0 dell'uomo con Dio .\nRestauro.\nPrima del restauro concluso nel 1994 la scena era molto scurita per effetto delle colle animali stese a pi\u00f9 riprese per compattare la superficie e per le pesanti ridipinture che in gran parte avevano annullato l'effetto di ampio respiro che caratterizza la scena, appiattendo la gamma cromatica e i contrasti come quelli tra la sfolgorante veste del Creatore e la cavit\u00e0 in ombra del mantello rosso."}
{"id": "1199497", "revid": "68012", "url": "https://it.wikipedia.org/wiki?curid=1199497", "title": "Portorecanati", "text": ""}
{"id": "1199500", "revid": "7969", "url": "https://it.wikipedia.org/wiki?curid=1199500", "title": "Cantone di Posavina", "text": ""}
{"id": "1199501", "revid": "7969", "url": "https://it.wikipedia.org/wiki?curid=1199501", "title": "Cantone di Erzegovina-Narenta", "text": ""}
{"id": "1199502", "revid": "7969", "url": "https://it.wikipedia.org/wiki?curid=1199502", "title": "Cantone di Una-Sana", "text": ""}
{"id": "1199503", "revid": "547034", "url": "https://it.wikipedia.org/wiki?curid=1199503", "title": "Popolazione statistica", "text": "In statistica per popolazione (o collettivo statistico o aggregato) si intende l'insieme degli elementi che sono oggetto di studio, ovvero l'insieme delle unit\u00e0 (dette \"unit\u00e0 statistiche\") sulle quali viene effettuata la rilevazione delle modalit\u00e0 con le quali il fenomeno studiato si presenta. Tali unit\u00e0 presentano tutte almeno una caratteristica comune, che viene accuratamente definita al fine di delimitare il loro insieme; ad esempio con \"italiani\" si pu\u00f2 intendere sia le persone di nazionalit\u00e0 italiana, anche se residenti all'estero, sia le persone residenti in Italia, indipendentemente da quale sia la loro nazionalit\u00e0.\nUna popolazione statistica va definita anche rispetto al tempo; ad esempio si possono considerare gli italiani che risultano residenti in Italia alle ore 12 di un dato giorno (popolazione definita secondo una caratteristica riferita ad un \"istante\" di tempo), oppure quelli nati dal 1\u00ba gennaio al 31 dicembre di un dato anno (popolazione definita secondo una caratteristica riferita ad un \"periodo\" di tempo).\nUna popolazione statistica, peraltro, non \u00e8 sempre un insieme biologico; costituisce una popolazione anche l'insieme delle lampadine prodotte da un'azienda in un dato periodo di tempo, l'insieme delle nazioni del continente europeo in un dato anno o l'insieme degli anni di un dato secolo.\nTipi di collettivo statistico.\nI collettivi statistici, o popolazioni, possono essere distinti in:\noppure in:\no ancora tra:"}
{"id": "1199505", "revid": "21075", "url": "https://it.wikipedia.org/wiki?curid=1199505", "title": "Dumb Land", "text": ""}
{"id": "1199508", "revid": "100912230", "url": "https://it.wikipedia.org/wiki?curid=1199508", "title": "Lemma fondamentale di Neyman-Pearson", "text": "In statistica, il lemma fondamentale di Neyman-Pearson asserisce che, quando si opera un test d'ipotesi tra due ipotesi semplici \"H\"0: \u00a0\"\u03b8\"=\"\u03b8\"0 e \"H\"1: \u00a0\"\u03b8\"=\"\u03b8\"1, il rapporto delle funzioni di verosomiglianza che rigetta formula_1 in favore di formula_2 quando\nrappresenta il test di verifica pi\u00f9 potente a livello di significativit\u00e0 \u03b1 per una soglia \"k\". Se il test \u00e8 il pi\u00f9 potente per tutti i formula_4, si dice che \u00e8 quello \"uniformemente pi\u00f9 potente\" (in inglese UMP) tra le alternative del set.\nIl lemma deve questo nome ai suoi formulatori, Jerzy Neyman e Egon Pearson."}
{"id": "1199509", "revid": "125281057", "url": "https://it.wikipedia.org/wiki?curid=1199509", "title": "Lukas Hottinger", "text": "Ha pubblicato numerosissimi lavori riguardanti la biologia e paleobiologia dei macroforaminiferi. \u00c8 stato uno dei maggiori esperti mondiali di macroforaminiferi sia attuali che fossili. Si \u00e8 occupato degli alveolinidi del Paleogene e dell'Eocene, ha studiato le comunit\u00e0 bentoniche del Golfo di Aqaba e Mauritius, \u00e8 stato responsabile del progetto IGCP 286 (Early Paleogene Benthos) ed ha organizzato corsi internazionali COMETT sui macroforaminiferi dal 1993 al 1996. Dal 1959 al 1964 ha lavorato in Marocco per il Servizio Geologico elaborando la carta geologica del Marocco, sotto la direzione di Georges Choubert e Anne Faure-Muret.\nNel 1997 \u00e8 stato insignito del Cushman Award dalla Cushman Foundation for Foraminiferal Research.\nSpecie e Generi dedicati a Lukas Hottinger.\nHinte J.E. van 1966. \"Orbitoides hottingeri\" n.sp. from Northern Spain. Proc. Konink. Neder. Akad. Wet. Serie B, 69, 388\u2013402.\nRahhali I. 1970. Foraminif\u00e8res benthoniques et p\u00e9lagiques du Cr\u00e9tac\u00e9 sup\u00e9rieur du synclinal d'El Koubbat (Moyen Atlas Maroc). Notes et M\u00e9moires du Service g\u00e9ologique du Maroc, 30 (225), 51\u201398.\nDrobne K. 1975. \"Hottingerina lukasi\" n. gen., n. sp. (Foraminiferida) iz srednjega paleocena v severozahodni Jugoslaviji (\"Hottingerina lukasi\" n. gen., n. sp. (Foraminiferida) du Pal\u00e9oc\u00e8ne moyen provennant du Nord-Ouest de la Yougoslavie). Razprave , 4.razr. Slovenska akademija znanosti in umetnosti SAZU 18, 242\u2013253, 10 pls, Ljubljana.\nDrobne K. 1977. Alv\u00e9olines pal\u00e9og\u00e8nes de la Slov\u00e9nie et de l'Istrie. Schweizerische Palaontologische Abhandlungen 99, 1\u2013132.\nCaus E. 1979. \"Fabularia roselli\" n.sp., et \"Pseudolacazina\" n.gen., foraminiferes de I'Eocene moyen du Nord-Est de I'Espagne. Geobios, 12, 29\u201345.\nSchaub H.P. 1981. Nummulites et Assilines de la T\u00e9thys Pal\u00e9og\u00e8ne: taxonomie, phylog\u00e9n\u00e8se et biostratigraphie. Schweiz Palaeontol Abhand 104\u2013106: 1\u2013236.\nRahaghi A. 1983. Stratigraphy and faunal assemblage of Paleocene-Lower Eocene in Iran. Ministry of Oil, National Iranian Oil Companies, Geological Laboratoires, 10, 1\u201373.\nLanger M.R. 1992. New Recent foraminiferal genera and species from the lagoon at Madang, Papua New Guinea. Journal of Micropalaeontology, 11(1): 85\u201393.\nJohnson E. 1993. Some imperforate larger foraminifera from the Paleogene of Jamaica and the Nicaragua rise. Journal of Foraminiferal Research, 23, 47\u201365.\nSirel E. 1997. The species of \"Miscellanea\" Pfender, 1935 (Foraminiferida) in the Thanetian-Ilerdian sediments in Turkey. Revue de Paleobiologie, 16(1), 77\u201399.\nWhite M.R. 1997. A new species of \"Somalina\" (\"Somalina hottingeri\") with partially vacuolate lateral walls from the Middle Eocene of Oman. Micropalaeontology, 16, 131\u2013135.\nSirel E. 1999. Four new genera (\"Haymanella\", \"Kayseriella\", \"Elaziella\" and \"Orduella\") and one new species of \"Hottingerina\" from the Paleocene of Turkey. Micropaleontology, 45 (2), 113\u2013137."}
{"id": "1199515", "revid": "599013", "url": "https://it.wikipedia.org/wiki?curid=1199515", "title": "Corie Blount", "text": "Carriera.\nEra un'ala grande di colore che ha frequentato la high school nella citt\u00e0 natale di Monrovia, California, ed in seguito il college alla University of Cincinnati.\nNel draft NBA 1993 \u00e8 stato scelto al primo giro con il numero 25 dai Chicago Bulls, con i quali ha giocato due sole stagioni. Si \u00e8 ritirato dopo aver giocato 11 stagioni nella NBA totalizzando una media 3,55 punti a partita."}
{"id": "1199516", "revid": "125872444", "url": "https://it.wikipedia.org/wiki?curid=1199516", "title": "Giudizio universale (Michelangelo)", "text": "Il Giudizio universale \u00e8 un affresco di Michelangelo Buonarroti, realizzato tra il 1536 e il 1541 su commissione di Papa Clemente VII per decorare la parete dietro l'altare della Cappella Sistina, una delle pi\u00f9 grandiose rappresentazioni della parusia, ovvero dell'evento dell'ultima venuta alla fine dei tempi del Cristo per inaugurare il Regno di Dio, nonch\u00e9 uno dei pi\u00f9 grandi capolavori dell'arte occidentale.\nL'opera segn\u00f2 la fine di un'epoca e costitu\u00ec uno spartiacque della storia dell'arte e del pensiero umano: all'uomo forte e sicuro dell'Umanesimo e del primo Rinascimento, che Michelangelo stesso aveva esaltato negli Ignudi della volta, subentra una visione caotica e angosciata che investe tanto i dannati quanto i beati, nella totale mancanza di certezze che rispecchia la deriva e le insicurezze della nuova epoca.\nStoria.\nClemente VII.\nNel 1533 Michelangelo lavorava a Firenze a vari progetti in San Lorenzo, per papa Clemente VII. Il 22 settembre di quell'anno l'artista si rec\u00f2 a San Miniato al Tedesco per incontrare il papa diretto in Francia e pare che proprio in quell'occasione il pontefice manifest\u00f2 il desiderio di fargli affrescare la parete dietro l'altare della Sistina con un monumentale \"Giudizio Universale\", un tema che avrebbe degnamente concluso le storie bibliche, evangeliche e degli apostoli della Cappella.\nIl desiderio di papa Clemente era dovuto in tutta probabilit\u00e0 alla volont\u00e0 di legare anche il proprio nome all'impresa della Sistina, come avevano fatto i suoi maggiori predecessori: Sisto IV e le \"Storie di Mos\u00e8 e di Cristo\" dei pittori fiorentini quattrocenteschi (1481-1482), Giulio II e la volta di Michelangelo stesso (1508-1512), Leone X e gli arazzi di Raffaello (1514-1519 circa). Pur di figurare in questo prestigioso elenco, Clemente VII era disposto a chiudere un occhio sulle opere fiorentine a cui Michelangelo stava lavorando, ormai sempre pi\u00f9 stancamente e con un ricorso sempre maggiore di allievi.\nNon si sa quando l'artista accett\u00f2 l'incarico ufficialmente, ma nel settembre del 1534 egli part\u00ec da Firenze per Roma per attendere alla nuova opera (e occuparsi anche di altri lavori precedenti, come la tomba di Giulio II). Una prima idea dell'artista per gli affreschi mostrava la cornice dell'immagine esistente su quella parete (l\"Assunta con Sisto IV inginocchiato\" di Perugino) e alcune citazioni di essa nella posa di qualche personaggio, a testimoniare che Michelangelo non aveva nessuna intenzione di intaccare il lavoro del suo predecessore, che era anche la pala d'altare della cappella e quindi la rappresentazione pi\u00f9 sacra in essa contenuta. Tuttavia apprese presto che Clemente aveva gi\u00e0 fatto abbattere l'affresco di Perugino col ritratto del suo predecessore, fatto che \u00e8 stato letto come una tardiva vendetta personale del papa, al secolo Giulio de' Medici, contro Sisto IV, responsabile dell'assassinio di suo padre Giuliano de' Medici nella congiura dei Pazzi.\nPochi giorni dopo il papa mori: pensando che la commissione fosse destinata a cadere nel vuoto, Michelangelo tralasci\u00f2 il \"Giudizio\" e si dedic\u00f2 ad altre cose.\nPaolo III.\nIl nuovo papa, Paolo III Farnese, conferm\u00f2 invece l'incarico a Michelangelo, il quale, incalzato dagli eredi di Giulio II affinch\u00e9 lavorasse alla sepoltura di quest'ultimo, cerc\u00f2 prima di distogliere il papa, poi di allontanare con ogni mezzo l'inizio dei lavori.\nIntanto doveva essere sistemata la parete: dovevano essere tamponate due finestre e doveva essere costruita una \"scarpa\" di mattoni che fosse inclinata leggermente verso l'interno (si arriva a una pendenza di mezzo braccio alla sommit\u00e0, circa 38\u00a0cm), in modo da creare un po' di pendenza che evitasse il depositarsi di polvere e altri inconvenienti in fase di dipintura. Il \"Giudizio\" rappresent\u00f2 il primo intervento \"distruttivo\" nella storia della Cappella, stravolgendo l'originale impostazione spaziale e iconografica, che si era delineata nei precedenti apporti fino ad allora sostanzialmente coordinati: sulla parete si trovavano infatti tre affreschi quattrocenteschi di Perugino (\"Nascita e ritrovamento di Mos\u00e8\", \"Assunta con Sisto IV inginocchiato\" e \"Nativit\u00e0 di Cristo\"), alcuni \"Papi\" della serie tra le finestre, nonch\u00e9 due lunette dipinte da Michelangelo stesso pi\u00f9 di vent'anni prima (\"Abramo, Isacco, Giacobbe, Giuda\" e \"Fares, Esrom e Aram\"). Di queste opere restano fonti iconografiche solo per le lunette e la pala centrale dell\"Assunta\" sopra l'altare.\nLa distruzione dovette essere una decisione tormentata, come testimonia la presenza ancora delle cornici originarie nei primi disegni preparatori, ma alla fine necessaria per disporre interamente della parete e annullarla nell'astrattezza spaziale del cielo sconfinato.\nQuando la superficie fu pronta scoppi\u00f2 un'aspra controversia tra il Buonarroti e Sebastiano del Piombo, fino ad allora suo amico e collaboratore. Per ragioni di natura tecnica, ma soprattutto per preoccupazioni legate alla capacit\u00e0 dell'ormai sessantenne maestro di imbarcarsi nella difficile e fisicamente faticosa tecnica dell'affresco, Sebastiano, con l'appoggio del papa, aveva infatti fatto preparare un'\"incrostatura\" su cui dipingere a olio. Ma Michelangelo defin\u00ec il colorire a olio \"da donna e da persone agiate e infingarde come fra' Bastiano\" e and\u00f2 su tutte le furie rifiutandosi di dipingere se non a fresco. Fece cos\u00ec distruggere la preparazione gi\u00e0 eseguita e rifare un arriccio adatto all'affresco. I documenti d'archivio confermano questi passaggi preparatori, tra il gennaio e il marzo del 1536. L'inizio del lavoro venne ulteriormente ritardato di qualche mese per l'acquisto di colori, in particolare il pregiato blu oltremarino, che soddisfacessero pienamente l'artista.\nAlcuni schizzi (uno al Museo Bonnat di Bayonne, uno a Casa Buonarroti e uno al British Museum) chiariscono la genesi dell'opera. Michelangelo part\u00ec dallo studio di precedenti iconografici tradizionali distaccandosene rapidamente: il motivo dell'ascesa dei beati si svilupp\u00f2 infatti in un groviglio di corpi come in una violenta lotta, simile alla zuffa dei dannati che, nella zona inferiore, vengono spediti in Inferno. Agli ordinati \"Giudizi\" della tradizione, egli oppose una composizione estremamente pi\u00f9 dinamica, basata su moti concatenati o contrastanti, sia di singole figure che di gruppi. Ci\u00f2 \u00e8 evidenziato anche dalla decisione di eliminare le cornici e le partizioni che dominano il resto delle pareti, spalancando lo spazio dipinto verso una \"seconda realt\u00e0\" incommensurabilmente vasta.\nMontati i ponteggi, Michelangelo vi sal\u00ec nell'estate del 1536. Nel novembre di quell'anno il pontefice, per liberare Michelangelo dagli impegni con gli eredi Della Rovere, in particolare Guidobaldo d'Urbino, emise un \"motu proprio\", che aveva efficacia per tutta la durata necessaria a completare il \"Giudizio\". Nel 1540, una volta abbassati i ponteggi per dipingere la parte pi\u00f9 bassa, Michelangelo cadde facendosi male e richiedendo un riposo di un mese per la guarigione.\nMichelangelo lavor\u00f2 all'intera opera da solo, con i semplici aiuti per i lavori manuali di preparazione dei colori e stesura dell'arriccio, nonch\u00e9 un solo fedele assistente, l'Urbino, che probabilmente si occup\u00f2 di colorire lo sfondo. Come gi\u00e0 sperimentato ai tempi della volta, egli non si fidava degli aiuti in pittura, preferendo lavorare da solo, come confermano anche i saggi critici che, a parte le aggiunte successive delle \"braghe\", non rilevano alcuna pennellata estranea al maestro. L'affresco richiese in tutto circa quattrocentocinquanta \"giornate\", svolte in ampie fasce orizzontali, dall'alto al basso come di consueto, che seguivano la forma dei ponteggi, via via abbassati.\nL'opera venne terminata nel 1541 e scoperta la vigilia di Ognissanti, la stessa nottata in cui, nel 1512, erano stati rivelati gli affreschi della volta.\nElogi e critiche.\nAncora prima che l'affresco fosse completato iniziarono a registrarsi reazioni contrastanti: da una parte una sconfinata e incondizionata ammirazione, dall'altra bersaglio di aspre critiche, scandali e addirittura invettive, sia sul piano morale che formale.\nLe accuse di oscenit\u00e0, di mancanza di decoro, di tradimento della verit\u00e0 evangelica, di errori dottrinali piovvero su Michelangelo sia dall'interno che dall'esterno della corte papale. In particolare si pronunciarono contro i \"reverendissimi Chietini\", il cerimoniere pontificio Biagio da Cesena, Pietro Aretino, Ambrogio Catarino, Andrea Gilio, nonch\u00e9 un numero imprecisato di accuse anonime. Ben presto si arriv\u00f2 ad adombrare, in maniera pi\u00f9 o meno scoperta e minacciosa, anche l'imputazione di eresia per l'artista, mentre ricorrevano istigazioni a distruggere l'affresco.\nFinch\u00e9 fu in vita Paolo III, ma anche il suo successore Giulio III, le critiche non ebbero alcun effetto. Ma la situazione mut\u00f2 ai tempi di Paolo IV e Pio IV quando il Buonarroti corse seriamente il rischio di finire davanti al Santo Uffizio.\nSul piano formale l'opera venne di volta in volta esaltata o criticata: Vasari, nella prima edizione delle Vite (1550) la descrisse come \u00aboltra a ogni bellezza straordinaria [...], s\u00ec unitamente dipinta e condotta, [...] e nel vero la moltitudine delle figure, la terribilit\u00e0 e grandezza dell'opera \u00e8 tale, che non si pu\u00f2 descrivere, essendo piena di tutti i possibili umani affetti et avendogli tutti maravigliosamente espressi.\u00bb; segu\u00ec poco dopo il \"Dialogo della Pittura\" di Ludovico Dolce (1557) che, facendo proprie le critiche mosse dall'Aretino e da ampi settori dell'ambiente artistico soprattutto veneto, defin\u00ec l'opera del Buonarroti come mancante \u00abdi una certa temperata misura e certa considerata convenevolezza, senza la quale niuna cosa pu\u00f2 aver grazia n\u00e9 istar bene\u00bb, in contrapposizione con gli ideali di armonia, grazia e variet\u00e0 della pittura di Raffaello.\nLa rappresentazione del corpo umano in movimento in infinite pose, per Vasari il massimo segno della \"perfezzion dell'arte\", veniva bollata come una monotona esibizione di virtuosismo anatomico: \u00abChi vede una figura di Michelangelo le vede tutte.\u00bb\nNella seconda edizione delle \"Vite\" (1568) Vasari allora rispose alle critiche, mettendo maggiormente in risalto la prepotente plasticit\u00e0 e la particolare visione dei moti e delle attitudini delle figure come in un'unitaria architettura di personaggi e sentimenti.\nCensura e restauro.\nIl 21 gennaio 1564 la Congregazione del Concilio di Trento dispose infine la copertura di ogni oscenit\u00e0 nel \"Giudizio\", compito che venne affidato a Daniele da Volterra che per l'occasione si guadagn\u00f2 il soprannome di \"Braghettone\". Il suo intervento, che prese il via poco dopo la morte di Michelangelo nel 1565, fu massimamente discreto, quale grande ammiratore dell'arte del suo maestro, limitandosi rivestire con panni svolazzanti le nudit\u00e0 di alcune figure, con la tecnica della tempera a secco. Unica eccezione fu la coppia di \"San Biagio\" e \"Santa Caterina d'Alessandria\", oggetto delle critiche pi\u00f9 scandalizzate poich\u00e9 rappresentati in una posizione che poteva ricordare la copula. \nScrisse il Gilio al papa: \u00abPer meglio fare le persone ridere, l'ha fatta chinare [santa Caterina] dinanzi a san Biagio con atto poco onesto, il quale, standole sopra coi pettini, par che gli minacci che stia fissa, et ella si rivolta a lui in guisa che dice \"che farai?\" o simil cosa\u00bb. Di essi Daniele rifece interamente, e a fresco scalpellando via l'originale, le vesti e la testa di Biagio, non pi\u00f9 girata minacciosa verso la santa prona davanti a lui, ma rivolta verso il Salvatore. L'opera di censura venne poi continuata, dopo la morte di Daniele, da Girolamo da Fano e Domenico Carnevali. Gli interventi moralizzatori non esaurirono comunque le critiche, n\u00e9 le minacce di distruzione del \"Giudizio\", che in seguito sub\u00ec nuove e pi\u00f9 drastiche censure, anche nel XVIII secolo ad opera di Stefano Pozzi (quando la superficie venne anche ripassata da una vernice a colla) e nel 1825.\nNel 1572-1585 l'affresco sub\u00ec uno scorciamento di circa 70\u00a0cm nella zona inferiore, per via dell'innalzamento del pavimento. Primi tentativi di restauro si registrarono nel 1903 e nel 1935-1936, quest'ultimo sotto la supervisione di Biagio Biagetti, direttore dei Musei Vaticani.\nIn occasione del restauro concluso nel 1994 dopo tre anni, tutte le \"braghe\" tarde sono state asportate, mentre sono state mantenute quelle cinquecentesche, testimonianza storica della Controriforma.\nCon il termine dei lavori e la scopertura dello stupefacente risultato, finalmente privo dello sporco di secoli, Giovanni Paolo II disse, quasi a porre una pietra sopra le annose polemiche sui nudi rappresentati, che il \"Giudizio\" \u00e8 \u00abil santuario della teologia del corpo umano\u00bb.\nDescrizione e stile.\nIl \"Giudizio\", sebbene volutamente strutturato evitando la tradizionale composizione dell'immagine in ordini sovrapposti, \u00e8 comunque divisibile, per comodit\u00e0 di trattazione, in tre zone fondamentali: \nCi sono poco pi\u00f9 di quattrocento figure, con altezze che variano dai 250\u00a0cm e pi\u00f9 per i personaggi delle zone superiori, fino ai 155 per quelli delle zone inferiori.\nLa figura prevalente \u00e8 la figura ellittica, come la mandorla di luce in cui \u00e8 inscritto il Cristo, i gruppi angelici o il risultato complessivo delle spinte di salita e di discesa, salvo alcune eccezioni, come lo schema piramidale dei santi ai piedi di Cristo giudice.\nDallo stile appare una visione grandiosa dell'umanit\u00e0, un'idea di \"uomo-eroe\" che grandeggia anche nel peccato. Michelangelo si richiama quindi al concetto di antropocentrismo proprio del Rinascimento. A questo proposito nota Giulio Carlo Argan: \"Il peccato ha rotto il sodalizio tra l'uomo ed il resto del creato; l'uomo \u00e8 ormai solo nella sua impresa di riscatto; ma la causa della sua disgrazia, la superbia davanti a Dio (la \u03cd\u03b2\u03c1\u03b9\u03c2, [\u00fcbris] classica) \u00e8 anche la sua grandezza\".\nAngeli con gli strumenti della Passione.\nLe due lunette superiori sono occupate da altri gruppi angelici che recano i simboli della Passione di Cristo, simboleggianti il suo sacrificio e il compiersi della redenzione umana. Essi marcano il punto di inizio della lettura dell'affresco e preannunciano i sentimenti che dominano l'intera scena.\nSi tratta di angeli apteri, cio\u00e8 senza ali, che il Vasari chiam\u00f2 semplicemente \u00abfigure ignude\u00bb, composti in scorci estremamente complessi, affiorando in primo piano sullo sfondo luminoso del cielo blu oltremarino. Gli scorci sono arditissimi, i contrasti luminosi accentuati. Gli angeli sono forse tra tutte le figure dell'affresco quelle pi\u00f9 vicine agli ideali di bellezza, vigore anatomico e canone proporzionale delle sculture del maestro, nonch\u00e9 quelle che sembrano riuscire nella fusione tra la bellezza impareggiabile degli Ignudi della volta con l'impeto dei personaggi della \"Battaglia di Cascina\". Nelle loro espressioni, ora tese nello sforzo, ora con gli occhi spalancati come quando si riceve una sconvolgente rivelazione, si anticipa uno dei motivi pi\u00f9 nuovi e inquietanti della rappresentazione della fine dei tempi di Michelangelo: la compartecipazione dei beati all'ansia, alla turbata trepidazione, allo smarrimento interiore e opprimente dell'animo, cos\u00ec radicalmente diversa dalla tradizionale esultanza, quiete spirituale e radianza interiore delle raffigurazioni anteriori.\nDa un lato le lunette, con la loro ineguagliabile vitalit\u00e0, ricevettero grande ammirazione, dall'altro furono al centro di critiche per l'eccesso di virtuosismo nell'esibizione anatomica. Scrisse G.A. Gilio nel 1564: \u00abIo non lodo gli sforzi che fanno gli angeli nel Giudizio di Michelagnolo, dico quelli che sostengono la Croce, la colonna e gli altri sacri misteri, i quali rappresentano piuttosto mattaccini e giocolieri che angeli\u00bb.\nDue figure opache assecondano il profilo del peduccio sotto \"Giona\".\nLunetta sinistra.\nLa lunetta di sinistra mostra il tradizionale motivo dell'innalzamento della Croce al cospetto di Cristo giudice, risolto come un groviglio di corpi atletici travolti da un'impetuosa bufera.\nSpiccano, tra gli angeli che reggono fisicamente la Croce, quello di schiena, in alto, quello con il corpo nudo posto trasversalmente, in primo piano, e quello in basso, inginocchiato, con lo sguardo verso lo spettatore e la testa rovesciata; seguono poi per importanza un angelo biondo vestito di verde, che abbraccia il sacro legno, e uno concentratissimo poco sopra che sembra manifestare tutto lo sforzo del trasporto; dietro di questi due angeli sembrano dirigere il trasporto, dei quali spicca soprattutto quello dal corpo massiccio e nudo, rappresentato in tutta lunghezza; dietro ancora, verso l'estremit\u00e0 superiore, la luce si fa pi\u00f9 incidente, regalando profili violentemente illuminati, tra cui quello di un ragazzo ricciuto dai brillanti occhi spalancati; altre sette tra figure e volti si intravedono nell'ombra, per un totale di sedici figure, a cui vanno aggiunte le quattro principali e cinque di contorno (undici), che a destra compongono una sorta di mandorla di panneggi gonfiati dal vento, occupati a trasportare la corona di spine, mentre altri tendono le mani in avanti come per raccogliere qualcosa che uno di loro sta per far cadere: si tratta, con tutta probabilit\u00e0, dei chiodi della Passione o dei dadi con cui venne disputata la veste di Cristo.\nUn gruppo di tre figure opache si trova a ridosso del peduccio.\nLunetta destra.\nNella lunetta destra alcuni angeli tentano di innalzare la colonna della flagellazione, librandosi nel cielo solcato da qualche nube, in pose da acrobati, dinamicamente intrecciati, con un andamento simmetrico a quello della lunetta opposta. I principali attori del trasporto sono questa volta cinque, a cui si aggiungono alcune figure in ombra e altri angeli che stanno accorrendo in volo. Dall'alto si vedono un giovane che sembra seduto e che regge il capitello della colonna, accanto a uno che tiene il fusto in spalla, piegandosi di spalle e mostrando, nella penombra, un volto rovesciato dagli occhi spalancati. Segue un ragazzo biondo, dal fisico possente, che la abbraccia e uno, sulla destra, che la avvolge con un panno, mentre un ragazzo nudo, accovacciato poco sotto, ha il difficile compito di tenere la base.\nA destra accorrono altri angeli, due avvolti da panneggi dagli sguardi intensi, e due nudi tra cui spicca quello biondo che appare sfolgorante reggendo il bastone in cui fu posta la spugna con l'aceto per Ges\u00f9. Pi\u00f9 indietro si intravede la scala usata per deporre Cristo dalla Croce. In totale si contano dieci figure in primo piano, ben delineate, e almeno sette sfocate sullo sfondo, che si perdono in macchie dalla forma di teste.\nCristo giudice.\nCristo e Giona.\nIl fulcro dell'intera composizione \u00e8 la figura di Cristo giudice con accanto la Vergine, rappresentato in un nimbo al centro di una folla di apostoli, profeti, patriarchi, sibille, eroine dell'Antico Testamento, martiri, vergini e santi che tutt'intorno formano una doppia e turbinosa corona di corpi.\nSopra l'immagine di Cristo, nel punto dove inizia la volta della Cappella Sistina, \u00e8 affrescato il profeta Giona su un ampio trono architettonico su peduccio. Il nesso tra volta e parete della Sistina corrisponde ai periodi storico-religiosi antecedente e successivo alla nascita di Ges\u00f9, e come miglior raccordo simbolico fra questi due periodi viene considerato Giona, prefiguratore della risurrezione di Ges\u00f9 poich\u00e9 come lui dopo tre giorni torn\u00f2 alla vita fuoriuscendo dal ventre del pesce che l'aveva inghiottito. Ci\u00f2 \u00e8 anche detto esplicitamente nel \"Vangelo secondo Matteo\" (): \u00abnessun segno le sar\u00e0 dato [a questa generazione], se non il segno di Giona profeta. Come infatti \"Giona rimase tre giorni e tre notti nel ventre del pesce\", cos\u00ec il Figlio dell'uomo rester\u00e0 tre giorni e tre notti nel cuore della terra\u00bb.\nGi\u00e0 il Vasari e Ascanio Condivi ammirarono la straordinaria torsione corporea del personaggio di Giona: piegato all'indietro dal busto allo sguardo e additante Ges\u00f9 glorioso, svolge la sua funzione di raccordo fra Antico e Nuovo Testamento anche iconograficamente, indicando alle figure dipinte sulla volta il loro ruolo di precursori di Cristo, del Cristianesimo e del cristocentrismo.\nCristo e Maria.\nNelle versioni tradizionali del Giudizio, Cristo veniva rappresentato su un trono, come riporta il \"Vangelo di Matteo\", da cui dirigeva la separazione dei giusti dagli empi. Frequente, soprattutto nelle scene pi\u00f9 vicine nel tempo al Giudizio di Michelangelo (come in Beato Angelico alla Cappella di San Brizio o in Melozzo da Forl\u00ec negli affreschi gi\u00e0 in Santi Apostoli a Roma), \u00e8 la disposizione sollevata del braccio destro oltre il capo, in segno d'imperio, oppure a significare la chiamata degli eletti (mano sollevata) e la condanna dei reprobi (mano abbassata), ma anche come stratagemma per mostrare le ferite della Passione. Michelangelo recuper\u00f2 solo in parte questa iconografia, raffigurando Cristo sullo sfondo di nubi, non vestito da giudice divino ma seminudo e nell'atto di sorgere e avanzare. Alcuni vi hanno visto anche rimandi classici, come il tipo del Giove saettante o del Febo: nella sua figura traspare infatti la volont\u00e0 del Buonarroti di gareggiare con i modelli antichi nella raffigurazione del nudo eroico, con la bellezza fisica che appare come manifestazione della gloria. Particolarmente scultoreo \u00e8 il panneggio di Ges\u00f9: esso ricorda i panni tesi e elastici delle \"Piet\u00e0\" senili, come la \"Piet\u00e0 Bandini\" o la \"Piet\u00e0 di Palestrina\".\nIl suo gesto, imperioso e pacato, sembra al tempo stesso richiamare l'attenzione e placare l'agitazione circostante: esso d\u00e0 avvio alla fine dei tempi e, da un punto di vista iconografico, all'ampio e lento movimento rotatorio in cui sono coinvolte tutte le figure. Ma pu\u00f2 anche essere letto come un gesto minaccioso, sottolineato dal volto concentrato (sebbene impassibile, che non mostra ira o furore), come rilev\u00f2 anche Vasari: \u00ab\u00e8vvi Cristo il quale sedendo con la faccia orribile e fiera ai dannati si volge maledicendoli\u00bb.\nLa nudit\u00e0 di Cristo fu tra le pi\u00f9 criticate della volta, nonch\u00e9 quella che richiese all'artista pi\u00f9 tempo, ben dieci giornate d'affresco, con indizi di vari pentimenti. Inoltre fece discutere la fisionomia imberbe, che in numerose copie venne sostituita dal pi\u00f9 tradizionale volto barbato.\nAccanto a Cristo c'\u00e8 la Vergine, che volge il capo in un gesto di rassegnazione: ella infatti non pu\u00f2 pi\u00f9 intervenire nella decisione, ma solo attendere l'esito del Giudizio. Maria osserva gli eletti al regno dei cieli, bilanciando la direzione dello sguardo di Cristo. Non c'\u00e8 misericordia nel suo volto, n\u00e9 piet\u00e0 verso i dannati o giubilo per i beati: la nuova venuta del Cristo si \u00e8 compiuta, il tempo degli uomini e delle passioni \u00e8 tramontato; le dinamiche del mondo mortale lasciano spazio al trionfo dell'eternit\u00e0 divina.\nIl primo anello.\nSempre secondo l'iconografia tradizionale, l'anello di beati pi\u00f9 vicino a Cristo era in genere riservato agli Apostoli sui troni delle dodici trib\u00f9 d'Israele, elemento eliminato da Michelangelo che sintetizz\u00f2 anche la \"Deesis\" (la Vergine e san Giovanni che intercedono ai lati di Cristo) nella sola Vergine.\nAttorno alle due figure centrali si dispone una prima, turbinosa corona di santi, patriarchi e apostoli, composta da innumerevoli figure che sono collegate l'un l'altra in una fitta sequenza di gesti e scorci, fino a perdersi in profondit\u00e0 nell'orizzonte. Non si tratta per\u00f2 di giustapposizioni casuali, ma tutto si ricollega a ritmi precisi, fatti di simmetrie interpretate con libert\u00e0 e dinamismo.\nTutte le figure principali partecipano attivamente ed emotivamente al Giudizio, con le espressioni del volto, con gesti delle mani e delle braccia, che affiorano in primo piano ora per affermare o interrogare o implorare, oppure ripiegate al petto e al volto a manifestare angoscia, timore o sconvolgimento davanti al compiersi del destino dell'umanit\u00e0, coinvolgendo sommamente lo spettatore all'immane catastrofe. Gi\u00e0 Vasari annot\u00f2 la ricchezza e la profondit\u00e0 delle espressioni dell'animo rappresentate, cos\u00ec come l'insuperabile talento nel rappresentare il corpo umano \u00abnegli strani e diversi gesti di giovani, vecchi, maschi e femmine\u00bb.\nAlcune figure lontane, non previste nei cartoni, vennero aggiunte a secco con uno stile rapido e compendiario, che crea semplici abbozzi, evidenziando la scansione spaziale delle figure: quelle pi\u00f9 vicine sono investite dalla luce e quindi nitide, quelle pi\u00f9 lontane sono invece scure e sfocate.\nIn posizione predominante, ai piedi di Cristo, si trovano san Lorenzo (con la graticola) e san Bartolomeo, forse in relazione al fatto che la cappella, oltre che all'Assunta, era dedicata anche a loro due. Bartolomeo in particolare, riconoscibile dal coltello, tiene in mano l'attributo della sua pelle, nel quale si \u00e8 riconosciuto un autoritratto dell'artista: alcuni vi hanno letto un'allegoria della privazione del peccato. Il volto di Bartolomeo invece \u00e8 stato indicato come un possibile ritratto di Pietro Aretino, nemico giurato di Michelangelo che tanto aveva detto male di lui per punirlo di non averlo accettato quale consulente nella realizzazione del \"Giudizio\".\nTutt'intorno si vedono alcuni santi facilmente riconoscibili ed altri senza attributi su cui sono state fatte alcune ipotesi contrastanti che, come \u00e8 facile intuire, non sono districabili.\nA destra di Cristo si vedono sant'Andrea, nudo di spalle con la croce in mano, san Giovanni Battista, in posizione predominante riconoscibile dal manto di pelo di cammello nel cui materiale Daniele da Volterra dipinse anche il perizoma, vicino a un ragazzo di difficile identificazione e davanti a un vecchio barbuto sdraiato, forse un patriarca. Andrea, le cui natiche sono state liberate nel corso del restauro, dal panno che le copriva, si volta a coinvolgere una donna, difficilmente interpretabile, forse Rachele.\nNel gruppo di sinistra spicca san Pietro, con le due chiavi del Paradiso che vengono ripresentate al suo unico possessore (mentre nell'affresco del Perugino nella stessa cappella Sistina Cristo le aveva consegnate all'apostolo) perch\u00e9 non serviranno pi\u00f9 ad aprire e chiudere le porte dei cieli. Accanto a lui l'altra figura dev'essere san Paolo, con un panno rosso, mentre \u00e8 indistinguibile il giovane nudo pi\u00f9 vicino a Ges\u00f9, in via ipotetica un apostolo, forse Giovanni evangelista. Spicca su questo lato la figura di un giovane che emerge e si sporge con la mano distesa come per attirare l'attenzione di Cristo e chiedergli qualcosa. La figura inginocchiata dietro Pietro, che sporge col viso all'altezza della coscia, \u00e8 stata dubitativamente indicata come san Marco.\nIn tutta la corona sono contabili 53 teste, pi\u00f9 la pelle di Bartolomeo.\nIl secondo anello a sinistra.\nLa seconda corona \u00e8 composta da martiri, confessori della Chiesa, vergini e altri beati.\nNel gruppo di sinistra si vedono quasi esclusivamente donne, le vergini, le sibille e le eroine dell'Antico Testamento. Spicca la monumentale donna in primo piano col seno scoperto, che ha un gesto protettivo verso un'altra che le si avvicina abbracciandole i fianchi; esse sono state identificate come la personificazione della Chiesa misericordiosa e una devota. Tra le numerose figure di questa schiera sono scarse e poco documentabili le proposte di identificazione. Si coglie soprattutto un senso dinamico delle figure, con alcune della fascia inferiore che vengono aiutate a salire in quella superiore, proseguendo quel moto ascensionale che, nella fascia inferiore, riguarda da questo lato i beati. I volti sono caratterizzati intensamente, mentre i gesti e le attitudini mostrano un'eccitazione ben maggiore rispetto alle figure della corona centrale.\nTra le migliori figure, quelle di donne nude al centro, tra cui una rivolta indietro a conversare, e quella della vecchia, in alto a sinistra, che si copre il capo con un velo che lascia invece scoperti i seni avvizziti e cadenti.\nIn tutto si possono contare in questa sezione cinquanta teste.\nIl secondo anello a destra.\nIl gruppo di destra \u00e8 composto da martiri, confessori e altri beati, con una preponderanza di figure maschili. Sull'estrema destra fa mostra di s\u00e9 un uomo possente, che regge una croce aiutato da altri e poggiandola illusionisticamente sulla cornice della parete laterale. Egli \u00e8 stato identificato come il cireneo che aiut\u00f2 Cristo sulla via del Calvario, oppure come Disma, il buon ladrone.\nSotto di lui sorge, inginocchiato e con un piede appoggiato su una nuvola, san Sebastiano, che tiene le frecce del suo martirio con il braccio sinistro disteso in avanti, mentre con la mano destra si indica il petto: la sua posizione fiera e monumentale \u00e8 sicuramente un omaggio dell'artista al nudo eroico classico.\nPoco pi\u00f9 a sinistra sono presenti due delle figure pi\u00f9 controverse dell'intero ciclo: san Biagio, con i pettini chiodati con cui fu martirizzato, e santa Caterina d'Alessandria, con la ruota dentata spezzata. Inizialmente i due erano stati dipinti nudi la posizione prona della santa davanti all'uomo, che originariamente la guardava con uno sguardo cupo, venne letta come un'imbarazzante rappresentazione di \"atto poco onesto\", richiedendo un massiccio intervento di Daniele da Volterra che scalpell\u00f2 via l'originale per ridipingere completamente a fresco l'intera figura di san Biagio (col viso questa volta rivolto al Redentore) e tutta la veste di Caterina, ricoperta da un peplo verde in modo da celare qualsiasi ricordo di nudit\u00e0.\nA questa stessa altezza si allineano, procedendo verso sinistra, san Filippo, con la croce, Simone Zelota, con la sega, e Longino, di spalle. Pi\u00f9 in alto si scorge un vecchio barbuto a tutta figura, che incede con accanto una donna: forse si tratta di Adamo ed Eva, oppure di Abramo o di Giobbe con la moglie. L'uomo barbuto del quale si vede solo il busto, all'estrema destra, \u00e8 poi forse Mos\u00e8. Pi\u00f9 in lontananza, tra le figure scure che si perdono nello sfondo, una coppia di giovani con curiosi cappelli verdi sono forse i santi Cosma e Damiano. Nella variet\u00e0 di atteggiamenti, due santi sono rappresentati in un bacio, altri due mentre si abbracciano.\nIn questo gruppo si contano almeno ottanta personaggi.\nFine dei tempi.\nLa fascia sottostante \u00e8 a sua volta suddivisibile in cinque parti: al centro gli angeli con le trombe e i libri che annunciano la fine dei tempi, il risveglio dei morti, in basso a sinistra, la salita degli eletti, in alto a sinistra, la cacciata dei dannati, in alto a destra e l'inferno in basso a destra.\nL'insieme \u00e8 quindi governato da un doppio vortice verticale, ascendente e discendente, che continua anche nei gruppi soprastanti delle schiere paradisiache. Il rarefarsi della folla di corpi, rispetto alla zona soprastante, fa s\u00ec che i vari gruppi si staglino pi\u00f9 drammaticamente sullo sfondo azzurro, generando la sensazione di uno spazio immenso.\nLa parte inferiore dell'affresco venne dipinta dopo che il ponteggio fu appositamente abbassato nel dicembre 1540, con un'interruzione nel marzo 1541 a causa di un incidente che coinvolse l'artista, del quale d\u00e0 notizia Vasari: \u00abVenne in questo tempo che egli casc\u00f2 di non poco alto dal tavolato di questa opera e fattosi male a una gamba, per lo dolore e per la c\u00f2llora da nessuno non volle essere medicato. Per il che trovandosi allora vivo maestro Baccio Rontini fiorentino, amico suo e medico [...], venendogli compassione di lui gli and\u00f2 un giorno a picchiare a casa, e non gli essendo risposto dai vicini n\u00e9 da lui, per alcune vie segrete cerc\u00f2 tanto di salire, che a Michelagnolo di stanza in stanza pervenne, il quale era disperato. Laonde maestro Baccio fin che egli guarito non fu, non lo volle abandonare gi\u00e0 mai, n\u00e9 spicarsegli d'intorno\u00bb.\nLa prima descrizione di questa zona degli affreschi venne pubblicata nella biografia del Buonarroti di Ascanio Condivi: \u00ab[Si vedono] i sette Angioli scritti da San Giovanni nel Apocalipse, che colle trombe \u00e0 bocca, chiamano i morti al giuditio dalle quattro parti del mondo, tra i quali ne son due altri con libro aperto in mano, nel quale ciascheduno leggendo, et riconoscendo la passata vita, habbia quasi da se stesso a giudicarsi. Al suono di queste trombe, si vedeno in terra aprire i monumenti [...]. Qui \u00e8 dilettevol cosa, \u00e0 vedere alcuni con fatica et sforzo, uscir fuor della terra, et chi colle braccia tese, al cielo pigliare il volo, chi di gi\u00e0 haverlo preso, elevati in aria, chi pi\u00f9 chi meno, in vari gesti et modi\u00bb.\nTra le fonti usate da Michelangelo per rappresentare demoni e dannati ci furono le stampe tedesche e fiamminghe e, sicuramente, la \"Divina Commedia\" di cui fu appassionato lettore. La sua rappresentazione dell'inferno non \u00e8 comunque una pedissequa illustrazione di Dante, dal quale si distacca con numerose licenze.\nAnnuncio della fine dei tempi.\nSotto la figura di Cristo giudice si vedono undici angeli, ancora privi di ali, che, composti in uno spazio per lo pi\u00f9 ovale, annunciano la fine dei tempi, risvegliando i morti con le trombe dell'Apocalisse e mostrando all'umanit\u00e0 che si risveglia i libri profetici delle Sacre Scritture che si avverano oppure i libri in cui sta scritta la vita passata di ognuno. Molto note sono queste figure di idealizzata bellezza, rese con estrema espressivit\u00e0 soprattutto quelli che suonano: hanno infatti le guance gonfie di fiato e strabuzzano gli occhi per la fatica.\nResurrezione dei corpi.\nPi\u00f9 sotto si vede un antro popolato di figure diaboliche. A sinistra di esso avviene la resurrezione dei corpi in una landa desolata; essi escono dai sepolcri e recuperano la propria corporeit\u00e0, in atteggiamenti che ben esprimono un faticoso risveglio dal torpore degli abissi e ritorno alla coscienza. Si vedono uomini che affiorano dalla terra, altri che spingono su i lastroni di roccia che coprono il sepolcro, altri ancora che escono da crepacci, talvolta vestiti, talvolta nudi, talvolta a met\u00e0 della trasformazione composti ancora dal solo scheletro.\nSulla destra alcune figure in volo fanno da raccordo con la zona superiore. Si vedono in particolare due corpi disputati tra angeli e diavoli usciti dall'antro: uno \u00e8 raccolto all'incontro e tenuto per le gambe da un angelo, mentre un diavolo cornuto cerca di strapparlo gi\u00f9 tirandogli i capelli; un altro \u00e8 sollevato mentre la mano di un diavolo gli ha legato un serpente alle caviglie che lo trattiene.\nStraordinaria \u00e8 la ricchezza inventiva nelle singole composizioni: alcuni risorti diventano subito soccorritori per gli altri, sollevando al cielo chi non ha ancora riacquistato piena coscienza, con una serie di atteggiamenti che richiamano temi iconografici come le \"Deposizioni\" o i \"Compianti su Cristo morto\".\nSono state fatte varie proposte di identificazioni di ritratti nel gruppo dei risorti, non accettate da tutta la critica. A sinistra ad esempio nel gruppo dell'uomo barbuto davanti a un uomo col capo coperto \u00e8 stato indicato come un autoritratto di Michelangelo e un profilo di Dante. L'uomo col cappuccio che al centro sorge da un crepaccio \u00e8 stato visto come Girolamo Savonarola.\nLa posizione dell'inquietante caverna abitata da presenze demoniache si situa proprio al centro, dietro l'altare. Tale scelta \u00e8 stata talvolta spiegata come una polemica anticuriale, ma forse \u00e8 da leggere come la manifestazione del demonio e dell'Anticristo prima della fine dei tempi.\nIn questa zona, compreso l'antro infernale e i due gruppi disputati tra angeli e demoni, si contano almeno cinquanta figure visibili.\nSalita degli eletti.\nLa parte soprastante \u00e8 occupata da un gruppo di eletti che ascendono verso le schiere dei santi. Alcuni volano, altri sembrano sospinti o rapiti da una forza incontrollabile, altri ancora sono aiutati da angeli e altri beati in vari modi: trascinati in volo, spinti, caricati, tirati per le braccia, issati con corde, che qualcuno ha letto come un rosario, simbolo antiluterano di preghiera. Uno dei due personaggi tirato con le corde \u00e8 di colore.\nNella rappresentazione dei corpi in movimento Michelangelo attinse a tutta la sua inarrivabile fantasia, scegliendo attitudini dinamiche sempre diverse, con scorci che mostrano tutte le \"difficolt\u00e0 dell'arte\". Le critiche dei detrattori si appigliarono per\u00f2 anche a questo, come scrisse Ludovico Dolce: \u00ab[Michelangelo \u00e8] stupendo e veramente miracoloso e sopra umano [...] ma in una maniera sola, ch'\u00e8 fare un corpo nudo muscoloso e ricercato, con iscorti e movimenti in fieri [per cui...] chi vede una sola figura di Michelangelo le vede tutte\u00bb.\nIn questa zona si contano trenta figure.\nDiscesa dei dannati.\nSul lato opposto la scena \u00e8 bilanciata dalla parte dei dannati che, lottando contro la loro condanna, sono respinti inesorabilmente verso l'inferno. Si tratta di uno dei punti pi\u00f9 dinamici e violenti dell'intera rappresentazione, con grappoli di figure che sono in lotta ora affiorando nel primo piano, investiti da una luce incidente, ora scompaiono nello sfondo in penombra. Gli angeli picchiano coi pugni i reprobi, mentre i demoni li trascinano verso l'abisso con ogni modo.\nIn alcuni casi alcuni attributi manifestano la colpa: cos\u00ec ad esempio l'uomo al centro del gruppo a testa in gi\u00f9 mostra appesi al mantello una borsa con denari e due chiavi, simbolo dell'attaccamento ai beni terreni fino all'ultimo, mentre quello a destra, un dannato col capo coperto che \u00e8 preso per i testicoli, \u00e8 un simbolo del peccato di lussuria.\nIsolato a sinistra si trova il gruppo con un dannato seduto che si copre il volto, mentre i diavoli lo trascinano in basso. Egli \u00e8 probabilmente un emblema della disperazione. Un serpente mostruoso lo morde, simbolo del rimorso, e un perfido demone gli stringe le gambe, col corpo colorato di blu e rosso: un omaggio probabile ai diavoli di Luca Signorelli nella Cappella di San Brizio a Orvieto. Accanto ad esso, un demonio appena visibile \u00e8 fatto in forma di vapore.\nIn questa zona si arrivano a contare ventisei figure.\nInferno.\nIn basso a destra, infine, si trova la rappresentazione dell'Inferno, sullo sfondo di un cielo rosso di fiamme. A sinistra Caronte a colpi di remo insieme ai demoni percuote e obbliga a scendere i dannati dalla sua imbarcazione per condurli davanti al giudice infernale Minosse, con il corpo avvolto dalle spire del serpente. \u00c8 evidente in questa parte il riferimento all'Inferno della \"Divina Commedia\" di Dante.\nLa brutalit\u00e0 dei demoni, la tragedia dei peccatori, innescano un culmine di intensit\u00e0 e violenza. I demoni sono rappresentati con varie sfumature, dall'orrido al grottesco, dal caricaturale al beffardo: in essi si possono cogliere le sfumature comiche dei Malebranche danteschi, spesso come nelle figure che fanno le smorfie. Tali figure vennero elogiate nel \"Trattato dell'arte della pittura\" di Giovan Paolo Lomazzo (1584): \u00ab[Michelangelo fece] in loro secondo i suoi atti il corpo con facce sdegnose e fiere [...] facendole di colore ebano e con le ali di tignola, et altri con le corna e denti fuora della bocca e con le ugne sorte in fuori a' piedi et alle mani, fatti in diverse forme d'animali\u00bb.\nDalla barca di Caronte i dannati, ora terrorizzati ora inebetiti come bestie, vengono trascinati gi\u00f9 dai demoni con gli arpioni e scaraventati tra i diavoli grotteschi. Sul remo di Caronte si trova la firma di Domenico Carnevali e la data 1566, apposta in seguito a un restauro che tampon\u00f2 alcune lesioni.\nAncora una volta l'artista concentra la propria attenzione sul corpo umano, sulla sua perfezione celeste e sulla sua deformazione tragica. Indescrivibile \u00e8 il tumulto, il groviglio di corpi, la disperata gestualit\u00e0 e i volti esterrefatti, come maschere bestiali e raccapriccianti.\nAllontanandosi dalla tradizione iconografica tuttavia, nel rappresentare l'inferno Michelangelo evit\u00f2 la rappresentazione diretta delle pene materiali, soffermandosi piuttosto sul tormento, il rimorso, la disperazione, la paura e l'angoscia interiore di ciascun dannato, spaventato da un annientamento pi\u00f9 psichico che fisico.\nSecondo Vasari, nella figura di Minosse Michelangelo ritrasse il Maestro di Cerimonie del Papa, Biagio da Cesena, che, da \"persona scrupolosa\", dopo aver osservato l'opera in corso di completamento, rimase sconvolto dal turbinio di corpi nudi e contorti che \"s\u00ec disonestamente mostran le loro vergogne\" e li defin\u00ec adatti \"da stufe (bagni termali) e d'osterie\" piuttosto che la cappella pontificia. Michelangelo, che come si sa non praticava volentieri il ritratto, fece allora un'eccezione effigiandolo nel giudice infernale, per di pi\u00f9 con orecchie da asino e con una serpe che, invece di aiutarlo nel giudizio dei dannati, lo punisce mordendogli l\u2019organo sessuale. Biagio, umiliato, se ne lament\u00f2 col papa che replic\u00f2 di non avere alcuna autorit\u00e0 sull'Inferno, disinteressandosi alla questione.\nIn questa zona si arrivano a contare sessanta figure.\nInterpretazione.\nLa critica, soprattutto quella moderna, ha proposto numerose letture del significato del \"Giudizio\", spesso contrastanti e mai del tutto convincenti. C'\u00e8 chi ha parlato di un'immagine allineata alle dottrine ufficiali della Chiesa, un \"memento\" alla fragilit\u00e0 della natura umana e della sua inclinazione al peccato, oppure, in maniera opposta, un manifesto anticlericale che adombra motivi savonaroliani, o di Juan de Vald\u00e9s o addirittura luterani. Un'analisi stringente e globalmente coerente, a partire da precisi presupposti dottrinari, si \u00e8 rivelata impossibile, poich\u00e9 affiorano continuamente ambiguit\u00e0 e contraddizioni.\nL'opera \u00e8 piuttosto una trasposizione su un piano universale dei dubbi e dei tormenti personali dell'artista di fronte alla terribile crisi della Cristianit\u00e0 che stava minando le radici e i presupposti dell'arte rinascimentale, analogamente a quanto si pu\u00f2 leggere anche nelle \"Rime\". Sicuramente i rapporti di Michelangelo con personaggi dei circoli romani in cui circolavano dottrine riformate, come Vittoria Colonna o il cardinale Reginald Pole, ebbero un peso nell'elaborazione dell'immagine complessiva, indirizzandolo verso particolari scelte iconografiche e formali: essi auspicavano una riconciliazione fra cristiani dopo una riforma interna della Chiesa stessa.\nDal tradizionale schema iconografico, impostato a un ordinato svolgersi del Giudizio, senza esitazioni e dubbi, Michelangelo pass\u00f2 a un sistema basato sul caos, l'instabilit\u00e0 e l'angosciosa incertezza di una catastrofe immane e soverchiante, che provoca disagio ancora oggi e tanto pi\u00f9 dovette provocarlo agli occhi dei contemporanei scioccati. L'impatto violento dell'opera in un certo senso giustifica e rende pi\u00f9 comprensibili gli esasperati attacchi che essa sub\u00ec, ma anche i numerosi tentativi di darle interpretazioni e letture unilaterali, che la riportassero a uno schema ordinato e razionale, che non le appartiene.\nPer De Vecchi il significato pi\u00f9 profondo dell'immagine \u00e8 \u00abla visione del naufragio di un'umanit\u00e0 dolente cui, dopo il crollo degli ultimi rifugi intellettuali e morali, non resta che attendere con trepidazione il compiersi della promessa della \"resurrezione dei giusti\"\u00bb. La tempesta umana e il caos del dipinto si prestano infatti bene a rappresentare la tormentata religiosit\u00e0 di quegli anni, caratterizzati da contrasti, sia di natura teologica che politica, fra Cattolici e Protestanti e la soluzione di Michelangelo non nasconde il senso di profonda angoscia nei confronti dell'ultima sentenza."}
{"id": "1199517", "revid": "253269", "url": "https://it.wikipedia.org/wiki?curid=1199517", "title": "Barry Sullivan", "text": "Biografia.\nSullivan fu interprete teatrale a Broadway, prima di debuttare sul grande schermo all'inizio degli anni trenta.\nUno dei suoi ruoli cinematografici pi\u00f9 noti \u00e8 quello del regista Fred Amiel ne \"Il bruto e la bella\" (1952) di Vincente Minnelli.\nNel 1960 Sullivan interpret\u00f2 lo sceriffo Pat Garrett (antagonista di Clu Gulager, che interpretava Billy the Kid) nella serie televisiva western \"The Tall Man\", prodotta dal 1960 al 1962. \nApparve anche in un cameo nella trasposizione cinematografica della serie, diretta da Sam Peckinpah e intitolata \"Pat Garrett e Billy Kid\" (1972), nel ruolo di John Chisum, ma la sua scena venne tagliata nell'edizione cinematografica.\nFu diretto anche da alcuni registi italiani come Mario Bava in \"Terrore nello spazio\" (1965), Antonio Margheriti in \"La parola di un fuorilegge... \u00e8 legge!\" (1975) e Umberto Lenzi: per quest'ultimo interpret\u00f2 il ruolo di \"'O Generale\" in \"Napoli violenta\" (1976)."}
{"id": "1199518", "revid": "88812", "url": "https://it.wikipedia.org/wiki?curid=1199518", "title": "Apodittico", "text": ""}
{"id": "1199520", "revid": "20090", "url": "https://it.wikipedia.org/wiki?curid=1199520", "title": "Suor Margherita Marchione", "text": ""}
{"id": "1199521", "revid": "124005036", "url": "https://it.wikipedia.org/wiki?curid=1199521", "title": "Produzione industriale", "text": "La produzione industriale, nella macroeconomia, \u00e8 l'insieme delle attivit\u00e0 relative alla trasformazione di materie prime, energie ed informazioni in beni di consumo ossia la combinazione di fattori di produzione (input) per la realizzazione di prodotti (output) ovvero beni a valore aggiunto.\nDescrizione.\nOgni trasformazione per essere compiuta richiede una tecnologia, vale a dire una macchina in grado di implementare il tutto. La produzione di un prodotto complesso richiede un insieme correlato e finalizzato di processi (tecnologie, macchinari, ecc\u2026) che costituisce un sistema di produzione. Il concetto di \"trasformazione di materie prime\" \u00e8 parzialmente limitativo e risente dell'originale derivazione; pertanto, deve essere inteso in senso molto ampio: processi di assemblaggio di semilavorati o montaggio di componenti finiti, trattamenti e lavorazioni di manufatti e prodotti complessi, costruzione di opere, rientrano nella definizione di produzione industriale.\nLe moderne attivit\u00e0 produttive sono altamente diversificate, si possono oggi identificare pi\u00f9 di 450 tipologie di attivit\u00e0 manifatturiere, i cui prodotti si possono classificare in circa 20 gruppi principali: aerospaziale, automobilistica, elettronica.\nApplicazione.\nContesto sociale.\nSi riferisce soprattutto a quelle che sono le mode, le tendenze: basti pensare al \"design\" che determina forti cambiamenti nella progettazione del prodotto al fine di soddisfare i gusti del cliente.\nContesto tecnologico.\nIl livello raggiunto dalle conoscenze tecnologiche consente di concepire e realizzare: nuovi modi di produrre e nuovi modi di organizzare, integrare e gestire le imprese. Questo insieme di innovazioni, strettamente correlato al contesto (economia e societ\u00e0), porta al realizzarsi di nuovi paradigmi tecnologici industriali.\nRicordiamo che i tre stadi della Rivoluzione Industriale sono:\nIl contesto esprime nel tempo una curva di domanda di qualit\u00e0 sostenibile a cui l'impresa deve rispondere con appropriate soluzioni tecnologiche (prodotti, processi, sistemi). \u2013 L'evoluzione nel tempo della curva obbliga l'azienda a mutare la propria soluzione tecnologica, attivando dei processi (programmi) di ricerca, innovazione e formazione, interni o esterni alla azienda, sia in ambito locale nazionale o internazionale."}
{"id": "1199522", "revid": "56818", "url": "https://it.wikipedia.org/wiki?curid=1199522", "title": "Anomalia cariotipica", "text": ""}
{"id": "1199527", "revid": "36426", "url": "https://it.wikipedia.org/wiki?curid=1199527", "title": "Notre-Dame des Cyclistes", "text": ""}
{"id": "1199529", "revid": "180832", "url": "https://it.wikipedia.org/wiki?curid=1199529", "title": "Philadelphia Sixers", "text": ""}
{"id": "1199531", "revid": "486946", "url": "https://it.wikipedia.org/wiki?curid=1199531", "title": "BMG Records", "text": ""}
{"id": "1199533", "revid": "767487", "url": "https://it.wikipedia.org/wiki?curid=1199533", "title": "Toni Verde", "text": "Carriera.\nNel 1966, appena dodicenne, inizia la sua carriera, dopo un periodo di formazione musicale divisa fra studi classici di pianoforte e chitarra e studi di armonia e composizione.\nCome musicista e compositore.\nI \"Saint Just\".\nNel 1969 avviene l'incontro con Jenny Sorrenti e assieme a musicisti come Robert Fix e con il supporto di Tony Esposito, fonda i \u201c\"Saint Just\"\u201d, gruppo folk-rock-progressive che esordisce nel 1973 con il primo album.\nLe musiche dei brani contenuti nell'omonimo album sono composte e arrangiate da Verde, mentre i testi sono scritti da Sorrenti.Il lavoro proposto \u00e8 una sorta di folk attualizzato con sfumature classiche che scava nella cultura italiana (e non) dei secoli scorsi, guardando con occhio particolare il medioevo, e pu\u00f2 essere ricollegato a quello di artisti inglesi quali Pentangle, Third Ear Band, Steeleye Span. \"Saint Just\" \u00e8 accolto con interesse e viene pubblicato con la storica etichetta inglese Harvest.Anche i brani del secondo album, \u201c\"La casa sul lago\"\u201d, vedono la collaborazione Verde-Sorrenti per la musica e i testi. In questo album c'\u00e8 una profonda ricerca classica, come nel brano \u201c\"Nella vita, un pianto\"\u201d, eseguito da un'orchestra completa. Gli arrangiamenti di archi e fiati sono curati da Vince Tempera. Anche questa seconda produzione viene pubblicata dalla EMI-Harvest.Nel corso della loro carriera, i Saint Just, parteciparono a concerti e raduni rock, tra i quali il concerto alla Mostra d\u2019Oltremare di Napoli e l'evento storico \u201cRe Nudo\u201d nel 1975 al Parco Lambro di Milano, riscuotendo un buon successo.Sono inoltre innumerevoli i concerti eseguiti in tutta Italia con i movimenti politici per sostenere le cause politiche di allora, tra cui il referendum sul divorzio.\nCome solista.\nNel 1977, dopo l'esperienza dei \"Saint Just\" ed aver collaborato successivamente con Alan Sorrenti e Pino Daniele, si trasferisce a Londra per registrare l'album da solista \u201c\"Calypso\"\u201d. Assistito da musicisti quali il noto jazzista Lol Coxhill, il pianista Vincent Crane (Atomic Rooster) e David Vorhaus (White Noise e ingegnere del suono dello staff Virgin), realizza un album completamente strumentale, una miscela di vari stili, con episodi di sperimentazione tra musica elettronica ed acustica. Viene ricordato come fra i primi esempi di acid jazz fusione tra musica progressive, elettronica, soul, jazz e ritmi centro americani. L'album \u00e8 pubblicato su etichetta EMI\u00a0\u2013 Harvest.\nAltre esperienze e il periodo americano.\nNegli anni successivi si divide tra Roma, Londra e Los Angeles. In questo periodo avviene l'incontro artistico con il mondo teatrale e l'amicizia con Giorgio Albertazzi. Sono diverse le collaborazioni con l'attore per la realizzazione di musiche di scena per alcune tra le pi\u00f9 particolari rappresentazioni teatrali in Italia.In seguito decide di fermarsi qualche anno negli USA, per completare gli studi nella citt\u00e0 di Los Angeles, dove con Penny Brown scrive brani pop per il mercato internazionale. Nel lungo periodo americano, oltre a perfezionare la tecnica di composizione, affronta gli studi anche come produttore discografico.\nIl rientro in Italia.\nAlla met\u00e0 degli anni ottanta ritorna in Italia e con Andy Luotto collabora alla trasmissione cult RAI \u201c\"Quelli della Notte\"\u201c di Renzo Arbore, scrivendo il brano musicale \u201c\"Eat la pizza pie\"\u201d cantato dallo stesso Luotto, che viene inserito nella compilation cd della trasmissione.Realizza poi le musiche di scena per la rappresentazione teatrale dissacrante e ironica di Andy Luotto che lo vedr\u00e0 in tourn\u00e9e per tutta l'Italia; scrive, sempre per la Rai, la colonna sonora di uno dei film della serie \u201cChe fai ridi?...\u201d interpretato da Andy Luotto.Alla fine degli anni '80 fonda, con il fratello Ciro Verde, l'etichetta discografica ACV Records.\nCompone e produce numerosi brani appartenenti alla cosiddetta \u201cDance made in Italy\u201d. Successivamente entra a far parte dell'ACV Daniela Fusco; sar\u00e0 lei a dare l'immagine grafica all'etichetta.\nCome produttore.\nLa creazione di suoni elettronici, spesso con ritmi hard house e la ricerca del suono come sperimentazione artistica suscita interesse per la ACV; come produttore conquista il mercato mondiale della musica elettronica portando al successo artisti come Robert Armani, Dave Clarke, Steve Poindexter, Paul Johnson e K-Alexi. Collabora con i maggiori DJ europei quali, Dave Angel, Joe Beltram e Sven V\u00e4th.Produce oltre 1500 brani di musica techno, elettronica, house con tantissimi artisti in Europa, USA e Giappone, divenendo cos\u00ec, in Italia, il padre della musica techno.Nel 1994 inizia a produrre musica pop-dance, riuscendo a raggiungere tutti i primi posti delle classifiche dei network nazionali pi\u00f9 importanti come Radio Deejay, RDS , Radio 105, etcc... oltre ai magazine come Tv Sorrisi e Canzoni alla classifica ufficiale FIMI - Federazione Industria Musicale Italiana ; con produzioni come Blackwood, grazie al quale gli viene assegnato il Disco di platino per i brani \"Ride on the Rhythm\" e \"Peace\" e il Disco D'oro per il brano \"My love for you\".Nel 1997 gli viene assegnato il Disco D'oro con Chase per i brani \"Obsession\" e \"Stay with me\" e con Gate per il brano \"Somebody to love\".\nCome Direttore Artistico.\nNel 2000 crea con Daniela Fusco l'emittente satellitare musicale \"\"Count Down Television\", con la quale nel 2001 gli viene assegnato il premio \u201cHot Bird TV Awards \u201d come miglior canale musicale Europeo.Da questo momento si sussegue una lunga serie di collaborazioni, come Direttore Artistico, con diverse emittenti televisive nazionali.Nel 2005 i brani \u201cBambina\u201d e \u201cFiume inondo\u201d, pubblicati all'interno degli album dei \"Saint Just\", vengono scelti dalla produzione Cecchi Gori Group per la colonna sonora del film \u201cCannabis Rock\u201d di Franco Fornaris, mentre, nel 2006 il brano \u201cFiume inondo\u201d viene scelto anche dal regista Andrea Camerini per \u201c\"GrezzoFilm\"\u201d, di produzione sempre Cecchi Gori.\nGli anni 2000.\nIl ritorno alla composizione.\nNegli anni 2000 \u00e8 tornato a comporre, concentrandosi su uno stile a detta sua \u201cPop Sinfonico\u201d. Incide l'opera \"Le Stagioni dell'Amore\"\", che fonde lo stile sinfonico alle melodie pi\u00f9 pop.\nVita privata.\nIl 9 gennaio 2003 sposa la pittrice Daniela Fusco.\nIl musical fantasy L'Arca di giada.\nDal 2010 \u00e8 impegnato con il kolossal teatrale \"L'Arca di giada\", nel duplice ruolo di regista e compositore delle musiche. Il progetto \u00e8 un musical fantasy in 3D, che trae ispirazione dall'omonimo romanzo scritto e illustrato da Daniela Fusco; questo musical racconta una storia d'amore e di magia ambientata nell'epoca medioevale.\nLe composizioni musicali, scritte e arrangiate da Verde, sono state incise da un'orchestra di 60 elementi che egli ha diretto. Verde guida anche il numeroso cast di oltre 30 elementi tra cantanti, ballerini e acrobati che si esibiscono, grazie all'utilizzo di proiezioni di ultima generazione, tra realt\u00e0 e virtuale.\nIl musical ha debuttato a dicembre 2010 al \"Teatro Palladium\".\nThe World to Come.\nNel settembre del 2013 esce l'album \u201cThe world to come\u201d, che contiene 23 brani e prende il nome dall'omonimo singolo contenuto nella raccolta. Il progetto nasce da un viaggio introspettivo da parte dell'artista e dalle sue visioni romantiche.\nIl cd si pone l'obiettivo di avvicinare il mondo giovanile alla musica \u201ccolta\u201d attraverso la mescolanza di pi\u00f9 generi musicali reinterpretati in chiave classica, creando un punto di incontro generazionale tra classico e moderno.\n\"The World to Come\" si posiziona, in Italia, ai primi posti della classifica iTunes di musica classica per 16 settimane , in USA nella Top 20 e in Uk nella Top 10.\nCircus in the Sky.\nMarzo 2014, esce '\"Circus in the Sky\", il primo di una serie di episodi che precederanno la pubblicazione dell'album Unity e comprende quattro brani: Circus in the Sky, Princess of the Desert, Planet of the white Rabbit , Dreaming.\nUnity.\nIl 21 giugno 2014, in contemporanea con l'uscita dell'album \"Unity\" e, in occasione della 20\u00aa Festa Europea della Musica, \u00e8 stato rappresentato nella cornice di Piazza di Spagna a Roma un Epic Live Set. L'album \"Unity\" nasce dalla fusione di pi\u00f9 generi musicali e metaforicamente s'ispira all'unione dell'essere con il proprio universo per la creazione di una nuova dimensione.\nThe Dragon's Empire.\nNel gennaio 2015 esce The Dragon's Empire, un album \"Cinematic\" che riscuote interesse negli Stati Uniti e si posiziona nelle classifiche dei Digital Store nel genere Soundtrack.\nHeroes of Galaxy &amp; Solo Piano.\nA maggio 2015 continua la pubblicazione del genere \"Cinematic\" con Heroes of Galaxy e nello stesso mese viene anche prodotto l'album \"Solo Piano\", che raggiunge i primi posti della classifica iTunes in Italia e la Top10 in Francia.\nFrames.\nA luglio del 2015 viene pubblicato l'album \"Frames\".\nIn Frames Verde riesce ad usare l'elettronica futurista, attingendo atmosfere ed echi dalle sue radici mediterranee.\nReminiscences.\nNel marzo del 2016 esce l'album \"Reminiscences\", un progetto che racchiude la sua eclettica espressione musicale.\nDepartures.\nNel dicembre 2016 viene pubblicato \"Departures\", un album che racconta, come in un diario di viaggio, le esperienze culturali vissute in giro per il mondo.\nInspiring.\nNel dicembre 2017 viene pubblicato \"Inspiring\", un album solo piano dallo stile Jazzy.\nDuality.\nAd aprile 2019 viene pubblicato \"Duality\", un album per scoprire la dualit\u00e0 dei suoni che vanno dal classicismo al modernismo.\nI riconoscimenti.\nNel 1994 gli viene assegnato il Disco di platino (per i brani Ride on the Rhythm e Peace) e il Disco d'oro (per il brano My love for you) e appena tre anni dopo, nel 1997, vince il secondo Disco d'oro (con Chase per i brani \"Obsession\" e \"Stay with Me\" e con Gate per il brano \"Somebody to love\"). Ha ricevuto poi nel corso della sua carriera autorevoli recensioni, articoli e specials su tutti i pi\u00f9 importanti giornali d'Europa. La Tv inglese ITV ha realizzato uno special dedicato all'ACV che era l'etichetta cult del momento e il londinese \"DJ Magazine\" la defin\u00ec \u201ccome la pi\u00f9 ambiziosa etichetta dai tempi della Motown\u201d; ma non \u00e8 tutto poich\u00e9 \u00e8 stata l'unica etichetta italiana entrata al quarto posto nell'ambitissima classifica vendite del settimanale \"Melody Maker\" e del \"New Musical Express\". \u00c8 stata la prima label dance elettronica ad approdare in Russia organizzando un evento all'interno del palazzo dello sport di Mosca ed a partecipare alla Love Parade in Germania, oltre a numerosi eventi nei pi\u00f9 importanti club del mondo."}
{"id": "1199534", "revid": "295403", "url": "https://it.wikipedia.org/wiki?curid=1199534", "title": "Miguel \u00c1ngel Ferrer", "text": "\u00c8 soprannominato \"El Murcielago\" (in lingua italiana \"il pipistrello\").\nCarriera.\nTenuto in grande considerazione da Rafael Ben\u00edtez, il quale lo ha allenato sia al Castilla (la squadra delle riserve del ) sia al Tenerife, in quest'ultima squadra \u00e8 stato protagonista insieme a Curro Torres e Luis Garc\u00eda della promozione in Primera Divisi\u00f3n nel 2001.\nSuccessivamente ha firmato per il Valencia (dove \u00e8 stato nuovamente allenato da Rafa Ben\u00edtez), con cui ha vinto la Primera Divisi\u00f3n per due volte, la Coppa UEFA e la Supercoppa europea.\nDal 2006 al 2008 ha giocato per l'Atl\u00e9tico Madrid, prima di accasarsi al Deportivo La Coru\u00f1a. Chiude la sua carriera nel Toronto FC, ritirandosi all'et\u00e0 di 32 anni il 14 agosto 2011.\nAllenatore.\nIl 3 dicembre 2015 ritorna nell'ambiente valenciano, diventando allenatore delle giovanili della selezione cadete A, sostituendo il suo ex compagno Angulo passato nello staff della prima squadra.\nL'11 febbraio 2020 viene annunciato come primo tecnico dell', nuova squadra canadese di propriet\u00e0 dell'.\nNazionale.\nCon la Spagna ha giocato solo due partite. Ha debuttato il 26 marzo 2005 nella partita contro la Cina vinta per 3 a 0."}
{"id": "1199537", "revid": "92723", "url": "https://it.wikipedia.org/wiki?curid=1199537", "title": "Giuseppe Avossa", "text": "Studi\u00f2 musica al Conservatorio dei Poveri di Ges\u00f9 Cristo di Napoli, dove fu allievo di Gaetano Greco e Francesco Durante. Terminati gli studi fu attivo come maestro di cappella e anche come insegnante di canto in varie chiese e monasteri. Nel 1749 divent\u00f2 direttore del teatro municipale di Pesaro. Successivamente, verso il 1758, torn\u00f2 a Napoli, dove rimarr\u00e0 sino alla morte.\nAvossa \u00e8 ricordato principalmente per l'opera buffa \"La pupilla\", data al Teatro dei Fiorentini durante il carnevale del 1763. Compose inoltre musica sacra, comprendente lavori per coro (in stile concertato) e per voce solista. A causa dell'affinit\u00e0 del suo cognome con quello di Girolamo Abos, \u00e8 stato spesso confuso con costui, portando quindi all'errata attribuzione di parecchi suoi lavori."}
{"id": "1199538", "revid": "7336", "url": "https://it.wikipedia.org/wiki?curid=1199538", "title": "Prodigy BBs", "text": ""}
{"id": "1199539", "revid": "7336", "url": "https://it.wikipedia.org/wiki?curid=1199539", "title": "Prodigy BBS", "text": ""}
{"id": "1199540", "revid": "2102060", "url": "https://it.wikipedia.org/wiki?curid=1199540", "title": "Anodizzazione", "text": "L'anodizzazione (detta anche ossidazione anodica) \u00e8 un processo elettrochimico mediante il quale uno strato protettivo di ossido si forma sulla superficie del metallo da trattare.\nIl processo viene denominato anodizzazione in quanto i pezzi da trattare vengono collegati al polo positivo di una cella elettrolitica, denominato anodo. Il processo avviene per immersione in una soluzione denominata elettrolita e la corrente catodica viene applicata a un materiale conduttore, denominato catodo, immerso in tale soluzione.\nL\u2019anodizzazione viene effettuata per incrementare le caratteristiche superficiali, sia tecniche che estetiche.\nI trattamenti di anodizzazione vengono utilizzati soprattutto per proteggere le leghe di alluminio, ma esistono processi attuanti anche su titanio, magnesio e zinco.\nAnodizzazione dell\u2019alluminio.\nL\u2019alluminio \u00e8 un metallo che si ossida facilmente, anche in ambienti non particolarmente aggressivi. Necessita quindi di una protezione che inibisca la sua ossidazione e corrosione. L\u2019anodizzazione \u00e8 il principale trattamento protettivo dell\u2019alluminio che conferisce inoltre un ottimo aspetto estetico, grazie alla possibilit\u00e0 di essere colorata mediante pigmenti che penetrano nello strato.\nL\u2019anodizzazione dell\u2019alluminio forma uno strato superficiale di ossido di alluminio molto duro e compatto, che permette di incrementare le caratteristiche superficiali di resistenza a corrosione, resistenza a usura, durezza e isolamento dielettrico.\nIl primo processo di anodizzazione dell\u2019alluminio \u00e8 stato sviluppato nel 1923 da Bengough e Stuart e impiegava acido cromico come elettrolita.\nIl processo pi\u00f9 utilizzato industrialmente \u00e8 quello con acido solforico, introdotto nel 1927 da Gower e O'Brien.\nPossono essere identificati due tipi di ossidazione anodica in acido solforico che si differenziano per le caratteristiche e il processo di produzione:\nI principali standard nazionali e internazionali che regolano i processi e i rivestimenti di anodizzazione sono: ISO 7599, ISO 10074, UNI 10681, UNI 7796, MIL-A-8625, ISO 7583.\nSpessore.\nLa crescita dello strato di ossido di alluminio \u00e8 proporzionale alla corrente applicata e al tempo di trattamento ed \u00e8 possibile quindi effettuare il rivestimento con spessori calibrati.\nLa norma ISO 7599 relativa alla anodizzazione decorativa identifica 5 spessori tipici di anodizzazione: 5\u00b5m, 10\u00b5m, 15\u00b5m, 20\u00b5m, 25\u00b5m. Con l\u2019aumentare dello spessore aumenta proporzionalmente\nL\u2019anodizzazione dura ha solitamente uno spessore di 30-50\u00b5m, come identifico dalle norme ISO 10074 e MIL-A-8625. In funzione di specifiche esigenze \u00e8 possibile effettuare l\u2019anodizzazione dura a spessori inferiori di 30\u00b5m soprattutto quando si hanno delle tolleranze strette.\nAlcune leghe non riescono a raggiungere spessori elevati, come per esempio le leghe della serie 2000 che contengono molto rame o le leghe ad alto contenuto di silicio.\nPre-trattamenti.\nPer ottenere una corretta anodizzazione \u00e8 necessario che la superficie del pezzo da trattare sia completamente pulita ed esente da impurit\u00e0. Vengono quindi effettuati dei trattamenti preliminari all\u2019anodizzazione allo scopo di sgrassare, pulire a attivare la superficie.\nAlcuni dei pretrattamenti pi\u00f9 utilizzati sono:\nProcesso di anodizzazione.\nIl processo di anodizzazione in acido solforico avviene per immersione in una soluzione di acido solforico al 20% circa.\nAl pezzo da trattare viene applicata la corrente anodica, mentre la corrente catodica viene applicata al catodo che \u00e8 solitamente in alluminio o piombo.\nApplicando corrente alla cella elettrolitica vengono rilasciati ioni ossigeno sulla superficie dell\u2019anodo, che si combinano con gli atomi di alluminio, formando ossido di alluminio.\nLa soluzione di trattamento deve essere mantenuta a temperatura costante di circa 20\u00a0\u00b0C per l\u2019anodizzazione naturale e circa 0\u00a0\u00b0C per l\u2019anodizzazione dura, mediante l\u2019utilizzo di impianti di raffreddamento.\nLa struttura dello strato di ossido di alluminio \u00e8 formata da microscopiche colonne di forma esagonale disposte a nido d\u2019ape, con un buco centrale detto poro. I pori hanno una dimensione di circa 50-100nm con l\u2019anodizzazione naturale e circa 20-40nm con l\u2019anodizzazione dura.\nPost-trattamenti.\nLe porosit\u00e0 dello strato di ossido hanno la caratteristica di poter inglobare al loro interno alcune sostanze, le cui molecole sono di dimensione inferiore al diametro del poro.\nColorazione.\nLo strato poroso si presta facilmente a essere colorato mediante appositi pigmenti che penetrano nel poro. L\u2019anodizzazione decorativa, con basso spessore e pori grandi, si presta facilmente ad essere colorata con una molteplicit\u00e0 di colori. L\u2019anodizzazione dura, con spessori pi\u00f9 elevati e pori pi\u00f9 piccoli, assume gi\u00e0 dopo anodizzazione una colorazione grigio scuro e quindi il colore pi\u00f9 utilizzato \u00e8 il nero che permette di uniformare le diversit\u00e0 di colore delle varie leghe.\nFissaggio.\nLe porosit\u00e0 dello strato anodico sono i primi inneschi di corrosione. Al fine di migliorare la resistenza a corrosione viene effettuato un processo denominato fissaggio che pu\u00f2 differenziarsi in:\nI composti del nichel sono considerati cancerogeni e il nichel \u00e8 un allergene; per tale motivo viene molto spesso preferito il fissaggio a caldo. Su particolari destinati al settore alimentare non \u00e8 possibile utilizzare il fissaggio a freddo.\nPTFE.\nDopo anodizzazione pu\u00f2 essere applicato un rivestimento a base di PTFE mediante immersione in una soluzione di PTFE o mediante spruzzatura. Lo spessore di tale rivestimento \u00e8 pari a qualche micron e conferisce scorrevolezza e potere distaccante. Le particelle di PTFE non penetrano nel rivestimento poich\u00e9 sono pi\u00f9 grandi delle porosit\u00e0 dello strato di ossido."}
{"id": "1199542", "revid": "76963", "url": "https://it.wikipedia.org/wiki?curid=1199542", "title": "Hank Medress", "text": "Biografia.\nNel 1953, presso la \"Lincoln High School\" di Brooklyn, Hank Medress fond\u00f2 il gruppo musicale pop dei Lino-Tones, con la collaborazione di Neil Sedaka, che per\u00f2 lo abbandon\u00f2 presto per intraprendere una carriera autonoma. Facevano parte dei Lino-Tones anche Jay Siegel, Mitch e Phil Margo.\nNel 1958 Medress diede vita ai The Tokens e nel 1961 pubblic\u00f2 \"The Lion Sleeps Tonight\", canzone derivante da una melodia popolare africana, \"Wimoweh\".\nCon questa canzone rimase in vetta alle classifiche delle vendite negli USA per svariati mesi.\nLa sua incisione ha oltrepassato i confini ed \u00e8 diventata famosa in tutto il mondo e popolare fra i giovani delle varie generazioni che si sono succedute. Ancora oggi viene trasmessa per radio e televisione.\nNegli anni '70 abbandon\u00f2 la carriera di cantante e divenne produttore musicale di gruppi quali The Chiffons (che nel 1963 portarono in classifica il brano \"He's So Fine\") e Tony Orlando and Dawn, in co-produzione con Dave Appell.\nAi primi degli anni '90 \u00e8 stato alla presidenza della \"EMI Music Publishing\" del Canada. In seguito ha ricoperto il ruolo di consulente per la societ\u00e0 \"no-profit Sound Exchange\".\nAfflitto da un tumore ai polmoni, \u00e8 scomparso a Manhattan, New York, all'et\u00e0 di 68 anni."}
{"id": "1199553", "revid": "767487", "url": "https://it.wikipedia.org/wiki?curid=1199553", "title": "Pat Cummings", "text": "Carriera.\nDopo aver frequentato la high school nella natia Johnstown, Pennsylvania, ed in seguito il college alla University of Cincinnati, Cummings \u00e8 stato scelto nel draft NBA 1978 al terzo giro con il numero 15 dai Milwaukee Bucks, con i quali ha giocato le prime tre stagioni della sua carriera, proseguita con un'apparizione nel campionato italiano nella stagione 1990-91, a Varese.\nSi \u00e8 ritirato dopo aver giocato complessivamente per 12 stagioni nella NBA, totalizzando una media 9,56 punti a partita.\nHa inoltre giocato 8 partite nel campionato spagnolo con Saragozza, per poi chiudere la carriera con tre stagioni nella CBA."}
{"id": "1199556", "revid": "1305772", "url": "https://it.wikipedia.org/wiki?curid=1199556", "title": "Discografia dei Sum 41", "text": "La discografia dei Sum 41, gruppo musicale canadese attivo dal 1996, si compone di sette album in studio, una raccolta, due album dal vivo e ventotto singoli."}
{"id": "1199560", "revid": "404449", "url": "https://it.wikipedia.org/wiki?curid=1199560", "title": "Fortezza Orsini", "text": "La fortezza Orsini \u00e8 un imponente complesso fortificato e residenziale situato nella parte alta del borgo di Sorano, nella provincia di Grosseto, in posizione dominante rispetto a tutto l'abitato e al territorio circostante.\nStoria.\nLa fortificazione sorse come rocca aldobrandesca nel corso del XII secolo.\nDopo essere passata nella contea di Sovana a seguito della spartizione dei beni della famiglia Aldobrandeschi, il complesso venne ereditato dagli Orsini alla fine del Duecento, che la fecero diventare una delle loro pi\u00f9 importanti residenze e il centro del potere della loro contea assieme al Palazzo Orsini di Pitigliano.\nL'imponente struttura riusc\u00ec a resistere, rimanendo indenne, a tutti gli assedi che vennero condotti dagli Orvietani (XIV secolo), dai Senesi (1416-17 e 1454-55) e dalle truppe dello Stato Pontificio che, in epoche diverse, tentarono pi\u00f9 volte la conquista di Sorano per annetterlo al loro territorio.\nNel corso del Cinquecento, furono effettuati una serie di lavori che ampliarono il complesso, rendendolo ancor pi\u00f9 possente. Tuttavia, la successiva caduta politica della Contea degli Orsini e la conseguente annessione di tutti i suoi territori al granducato di Toscana determinarono la trasformazione della fortezza in presidio militare mediceo, fino alla dismissione avvenuta nella prima met\u00e0 del Settecento.\nNei secoli successivi, il complesso and\u00f2 incontro ad un lungo periodo di declino che ha compromesso alcuni punti della struttura; fortunatamente, una serie di interventi di restauro condotti a cavallo tra la fine del secolo scorso e gli inizi del nuovo millennio, ha permesso di riportare la fortezza agli antichi splendori.\nDescrizione.\nLa fortezza Orsini di Sorano si presenta come una struttura architettonica molto complessa, raggiungibile dalla parte bassa attraverso una porta, originariamente munita di ponte levatoio.\nDalla porta ha inizio una rampa di scale parzialmente coperta che collega due cortili su differenti livelli, disposti attorno alla zona pi\u00f9 antica del complesso.\nIl castello \u00e8 il nucleo originario della fortificazione e comprendeva l'antica residenza padronale; il fossato e le cortine murarie a picco erano l'ulteriore dispositivo di difesa del castello. Al suo interno, grazie agli ultimi restauri, sono venuti alla luce alcuni affreschi di scuola senese del Cinquecento; alcuni di questi, voluti da Niccol\u00f2 IV degli Orsini, raffigurano la celebre canzone di Giovanni Boccaccio \"Io mi son giovinetta\" (\"Decamerone\", IX giornata).\nL'area pi\u00f9 antica comprende anche una torre a sezione circolare, che era parte integrante dell'antica rocca aldobrandesca.\nLa parte cinquecentesca della fortezza \u00e8 costituita da un edificio, ristrutturato in stile neoclassico, che si trova nella seconda parte del complesso lungo il lato occidentale delle mura, in gran parte compromesso dal degrado dei secoli scorsi. Il fabbricato \u00e8 collegato a due bastioni angolari a punta, quello di San Marco a est e quello di San Pietro a ovest, dove \u00e8 collocato anche un grande stemma d'angolo.\nL'intero complesso \u00e8 adibito ad area museale dove ha sede il Museo del Medioevo e del Rinascimento, all'interno del quale oltre ad esposizioni e mostre di notevole prestigio \u00e8 conservata la interessante collezione di ceramiche medievali provenienti dalla famiglia Giorgio ed Erica Bartolomeo.\nStemmi.\nIl fastoso stemma, raffigurante i leoni rampanti e le barre, le rose e l'orso araldico, rappresenta sia la famiglia Aldobrandeschi che quella degli Orsini che eredit\u00f2 successivamente il complesso.\nIl simbolo degli Aldobrandeschi era infatti rappresentato dai leoni rampanti, mentre le barre, le rose e l'orso araldico raffiguravano la casata degli Orsini."}
{"id": "1199562", "revid": "14691", "url": "https://it.wikipedia.org/wiki?curid=1199562", "title": "Bao la Kiarabu", "text": ""}
{"id": "1199564", "revid": "287204", "url": "https://it.wikipedia.org/wiki?curid=1199564", "title": "Honningsvag", "text": ""}
{"id": "1199566", "revid": "1543377", "url": "https://it.wikipedia.org/wiki?curid=1199566", "title": "Segno di Simmonds-Thompson", "text": "Il test o segno di Simmonds-Thompson (alle volte indicato solo con l'uno o con l'altro eponimo), \u00e8 una manovra semeiologica dell'esame obiettivo dell'arto inferiore che, se positiva, indica una rottura completa del tendine achilleo.\nIl segno deve il suo nome a Franklin Adin Simmonds (1911-1983), chirurgo ortopedico del Rowley Bristow Hospital (nel Surrey), ed a Theodore Campbell Thompson (1902-1986), direttore del The Hospital for Special Surgery di New York, i quali lo descrissero in maniera indipendente, nel 1957 e nel 1962 rispettivamente.\nTecnica.\nL'esaminatore comprime tra le dita il polpaccio del paziente, disteso in posizione prona con i piedi oltre il bordo del lettino; in condizioni normali la spremitura delle masse muscolari provoca la flessione plantare del piede, mentre quando vi \u00e8 una soluzione di continuo a tutto spessore delle strutture tendinee calcaneari posteriori essa evoca dolore intenso senza alcun movimento del piede."}
{"id": "1199568", "revid": "56818", "url": "https://it.wikipedia.org/wiki?curid=1199568", "title": "Test di Simmonds Thompson", "text": ""}
{"id": "1199569", "revid": "56818", "url": "https://it.wikipedia.org/wiki?curid=1199569", "title": "Segno di Simmonds Thompson", "text": ""}
{"id": "1199571", "revid": "56818", "url": "https://it.wikipedia.org/wiki?curid=1199571", "title": "Test di Simmonds-Thompson", "text": ""}
{"id": "1199572", "revid": "56818", "url": "https://it.wikipedia.org/wiki?curid=1199572", "title": "Test di Simmonds", "text": ""}
{"id": "1199573", "revid": "56818", "url": "https://it.wikipedia.org/wiki?curid=1199573", "title": "Segno di Simmonds", "text": ""}
{"id": "1199574", "revid": "56818", "url": "https://it.wikipedia.org/wiki?curid=1199574", "title": "Test di Thompson", "text": ""}
{"id": "1199576", "revid": "56818", "url": "https://it.wikipedia.org/wiki?curid=1199576", "title": "Segno di Thompson", "text": ""}
{"id": "1199578", "revid": "256896", "url": "https://it.wikipedia.org/wiki?curid=1199578", "title": "Rookie of the Month", "text": "Rookie of the Month \u00e8 un termine gergale usato nello sport statunitense, che significa letteralmente \"matricola del mese\".\nNella leghe professionistiche \u00e8 il premio che viene dato mensilmente al miglior giocatore fra quelli al primo anno di militanza nella lega, indipendentemente dall'et\u00e0 del giocatore stesso.\nNella stagione 2006/2007 della NBA Andrea Bargnani \u00e8 stato il primo giocatore italiano a ricevere tale riconoscimento."}
{"id": "1199580", "revid": "1123126", "url": "https://it.wikipedia.org/wiki?curid=1199580", "title": "Abate mitrato", "text": "Si definisce abate mitrato il monaco il cui potere di ordine e giurisdizione \u00e8 stato solennemente riconosciuto con la \"benedizione abbaziale\" conferita da un vescovo incaricato dalla Santa Sede. L'abate eletto otteneva allora il diritto di indossare le seguenti insegne episcopali: la mitra, la croce pettorale (simbolo della fede), il pastorale (contrassegno di giurisdizione) e l'anello (legame con la Chiesa). Gli abati mitrati, a volte titolari di potere temporale, potevano celebrare una messa pontificale al pari di un vescovo consacrato. Anche alcune donne hanno avuto questo prestigioso rango, soprattutto in Italia, Spagna, Germania, Inghilterra e Francia.\nIn araldica gli abati mitrati presentavano uno stemma sormontato da un galero di colore nero con sei fiocchi dello stesso colore per ciascun lato; dietro lo scudo vi era la croce o il pastorale con il velo.\nOrigini del termine.\nL'uso delle insegne pontificali, mitria, pastorale, croce pettorale, anello, guanti e sandali, \u00e8 uno dei pi\u00f9 antichi privilegi concessi agli abati. Non si sa con certezza quando questo privilegio fu introdotto, ma intorno al 643 l'abbazia di Bobbio (gi\u00e0 \"nullius dioecesis\") nella veste dell'abate san Bobuleno, ottenne dal papa Teodoro I le costituzioni che confermavano tale privilegio concesso da Onorio I; successivamente ebbe la carica di abate-vescovo. In Inghilterra, le insegne pontificali furono assegnate per la prima volta all'abate di Sant'Agostino a Canterbury nel 1063 e quasi cento anni pi\u00f9 tardi all'abate di Sant'Alban. In Italia papa Eugenio III concesse l'uso delle insegne pontificali all'abate di Sansepolcro nel 1148. Il privilegio fu gradualmente esteso alle altre abbazie fino a che, alla fine del Medioevo, ogni casa monastica di una certa importanza fu presieduta da un abate mitrato.\nIl diritto degli abati di celebrare pontificali \u00e8 regolato da un decreto di papa Alessandro VII. In base ai termini di tale norma, un abate pu\u00f2 pontificare per tre giorni l'anno. L'uso del candeliere eptabraccio, normale in un pontificale solenne, gli \u00e8 precluso. La mitra dell'abate deve essere confezionata con materiale meno costoso rispetto a quella del vescovo, e il pastorale deve avere un ciondolo di panno bianco. L'abate non pu\u00f2 avere un trono permanente nella sua chiesa monastica, ma gli \u00e8 permesso, solamente quando celebra un pontificale, usare un trono movibile con due gradini ed un semplice baldacchino. Ogni qualvolta le funzioni rituali lo richiedano, ha anche il privilegio di usare mitria e pastorale. Come segno di distinzione speciale, alcuni abati sono autorizzati dalla Santa Sede ad utilizzare la cappa magna, e tutti gli abati \"nullius\" possono indossare la berretta viola e lo zucchetto.\nAlcuni monasteri femminili benedettini, inoltre, situati soprattutto nei paesi nord-europei e nel regno di Napoli (in particolare a Conversano), erano caratterizzati dalla presenza e autorit\u00e0 di un'abbadessa mitrata, detentrice di vari privilegi, anche di natura temporale, eccezionali per una donna.\nLe abbadesse mitrate (denominate anche \"episcopae\") esercitavano un potere (\"ius regendi communitatem\") quasi episcopale (\"ad instar episcoporum\"). La prima badessa del monastero di San Benedetto (Conversano), detto \"Monstrum Apuliae\", Dameta Paleologa, era titolare di una simile giurisdizione in seguito alla nomina nel 1266 da parte del papa Clemente IV. Durante la cerimonia dell'insediamento erano rivestite con gli abiti e le insegne del proprio stato e veniva posata la mitria sul loro capo, per questo sono ricordate come le \"abbadesse mitrate\". Furono assai influenti e autorevoli, anche in campo politico, specialmente sul clero di Castellana fino al 1810 quando un decreto del re di Napoli Gioacchino Murat ne stabil\u00ec la definitiva soppressione.\nLe abbazie territoriali.\nCon la riforma del diritto canonico \u00e8 stata introdotta la dizione abbazia territoriale per indicare le abbazie nullius; sono le uniche ad essere guidate, attualmente, da un abate mitrato e sono:\nGli altri abati mitrati.\nLa consuetudine di considerare abati mitrati \u00e8 rimasta tuttora per alcuni ecclesiastici italiani, ad esempio a Milano per l'abate di Sant'Ambrogio e per l'arciprete del duomo di Monza. Il tesoriere della Reale cappella del Tesoro di san Gennaro nel duomo di Napoli \u00e8 un abate mitrato. Anche varie abbazie benedettine hanno goduto del privilegio, come l\u2019abate di San Nicol\u00f2 la Rena di Catania, ed altri ne godono tutt\u2019oggi, come l'abate di San Martino alle Scale di Monreale. Infine, l'abate di San Paolo fuori le mura, a Roma, ha diritto alle insegne tipiche dell'abate mitrato, pur essendo stato soppresso il carattere territoriale dell'abbazia da papa Benedetto XVI, nel 2005."}
{"id": "1199583", "revid": "56818", "url": "https://it.wikipedia.org/wiki?curid=1199583", "title": "Tendine d'Achille", "text": ""}
{"id": "1199584", "revid": "56818", "url": "https://it.wikipedia.org/wiki?curid=1199584", "title": "Tendine achilleo", "text": ""}
{"id": "1199586", "revid": "1439131", "url": "https://it.wikipedia.org/wiki?curid=1199586", "title": "Simca-Fiat 6CV", "text": "La 6CV \u00e8 un'autovettura di fascia medio-bassa prodotta dal 1932 al 1937 dalla casa automobilistica italo-francese SIMCA-FIAT.\nStoria.\nSi trattava in pratica della Fiat 508 Balilla prodotta su licenza in Francia; questa vettura, la prima ad essere prodotta dalla SIMCA su licenza accordata dalla FIAT, in realt\u00e0 all'inizio della sua carriera non era neppure marchiata SIMCA semplicemente perch\u00e9 l'azienda non esisteva ancora essendo stata fondata ufficialmente nel novembre del 1934.\nL'azienda da cui la Simca derivava si chiamava inizialmente SAFAF, ossia \"Soci\u00e9t\u00e9 Anonyme pour la fabrication en France des Automobiles Fiat\" - Societ\u00e0 Anonima per la Fabbricazione delle Automobili Fiat in Francia -. Le prime 6CV furono pertanto prodotte da tale azienda.\nDella Balilla italiana, la 6CV riprendeva la meccanica, il telaio e le carrozzerie disponibili.\nLe varie parti della 6CV erano prodotte separatamente in diverse localit\u00e0 e da vari produttori per evitare copie abusive, per poi essere assemblate in un secondo momento nella cittadina di Suresnes.\nAll'inizio della sua produzione, la 6CV era disponibile come berlina, coach, coup\u00e9 e roadster.\nIl motore era lo stesso della Balilla, vale a dire un 4 cilindri in linea da 995 cm\u00b3, con distribuzione a valvole laterali. La potenza massima era di 20 CV a 3400 giri/min.\nLa trazione era posteriore ed il cambio era a 3 marce. La velocit\u00e0 massima era di 80\u00a0km/h, ma le versioni roadster erano pi\u00f9 potenti e disponevano di 30 CV, poi divenuti anche 34 CV, con velocit\u00e0 massime di 110 e 115\u00a0km/h.\nAlla fine del 1933, la 6CV fu ristilizzata ed adott\u00f2 una linea pi\u00f9 morbida ed aerodinamica. Meccanicamente fu invece introdotto un nuovo cambio a 4 marce in luogo del vecchio cambio a 3 marce. Anche il motore fu leggermente rivisto e pass\u00f2 a 24 CV a 3600 giri/min, con velocit\u00e0 massima di 85\u00a0km/h.\nNel novembre 1934 nacque la Simca e la 6CV fu prodotta con questo nuovo marchio, non pi\u00f9 a Suresnes, ma a Nanterre, sede della nuova casa automobilistica.\nAlla fine del 1935, la berlina fu nuovamente ridisegnata in chiave ancor pi\u00f9 aerodinamica e successivamente anche il resto della gamma si adegu\u00f2 a tale nuovo disegno. Nel frattempo, il marchio Simca divenne sempre pi\u00f9 evidente nel logo, lasciando sempre pi\u00f9 in secondo piano quello della Fiat.\nLe vendite della 6CV continuarono a buon livello anche dopo la presentazione della pi\u00f9 economica Simca 5 nel 1936; fu tolta di produzione nel 1937 e fu rimpiazzata dalla Simca 8."}
{"id": "1199587", "revid": "65322493", "url": "https://it.wikipedia.org/wiki?curid=1199587", "title": "Polpaccio", "text": ""}
{"id": "1199588", "revid": "339392", "url": "https://it.wikipedia.org/wiki?curid=1199588", "title": "Aeroporto di Honningsvag", "text": ""}
{"id": "1199598", "revid": "56818", "url": "https://it.wikipedia.org/wiki?curid=1199598", "title": "Muscoli gemelli", "text": ""}
{"id": "1199600", "revid": "24823", "url": "https://it.wikipedia.org/wiki?curid=1199600", "title": "Soleo", "text": ""}
{"id": "1199601", "revid": "1305772", "url": "https://it.wikipedia.org/wiki?curid=1199601", "title": "Fokino", "text": "Fokino \u00e8 il toponimo di due citt\u00e0 della Russia:"}
{"id": "1199602", "revid": "767487", "url": "https://it.wikipedia.org/wiki?curid=1199602", "title": "Il selvaggio (film 1953)", "text": "Il selvaggio (\"The Wild One\") \u00e8 un film drammatico del 1953 diretto da L\u00e1szl\u00f3 Benedek con protagonista Marlon Brando.\nTrama.\nUna banda di motociclisti, chiamata Banda dei Ribelli Motociclisti (\"Black Rebel Motorcycle Club\" nell'originale, abbreviato in BRMC), disturba una gara motociclistica entrando nel circuito e importunando gli spettatori. La banda viene allontanata, ma uno dei suoi membri riesce a rubare il secondo premio, un trofeo, e lo d\u00e0 al loro capo, Johnny.\nQuindi la banda si dirige verso la cittadina di Wrightsville, dove i motocicilisti si fermano schiamazzando e gareggiando tra loro, con grande disappunto e fastidio dei cittadini. L'unico ad accoglierli calorosamente \u00e8 il padrone del bar locale, che, pregustando un guadagno tanto pi\u00f9 lauto quanto pi\u00f9 i motociclisti si tratterranno, vanifica i gi\u00e0 fiacchi sforzi dello sceriffo di accompagnarli fuori dalla citt\u00e0 e disinnescare cos\u00ec la situazione.\nLa banda, ormai in procinto di andarsene verso nuove avventure, sar\u00e0 per\u00f2 costretta a restare in citt\u00e0 a causa di un incidente accaduto ad uno di loro. Inoltre, Johnny si innamora di una barista, peraltro figlia dello sceriffo, e tenta in ogni modo di sedurla e di farsi bello di fronte a lei.\nL'arrivo in citt\u00e0 di una banda rivale, i Beetles, capitanata da Chino, non fa che peggiorare la situazione. Per una lite tra i due capibanda, un tempo compagni, nasce una violenta discussione che culmina con l'arresto di Chino. Presi dalla collera, i compagni semineranno il disordine nella citt\u00e0 a bordo delle loro motociclette, innescando cos\u00ec la reazione dei cittadini che, offesi e irati, chiedono vendetta.\nI cittadini identificheranno come capo dei nemici e capro espiatorio Johnny, totalmente perso nell'amore per la bella barista, e completamente innocente per tutta la baraonda nata nel paese. Nel tentativo di scappare dai suoi persecutori, Johnny viene colpito da un attrezzo scagliato dalla folla inferocita e la moto, ormai senza controllo, finisce per investire un cittadino, uccidendolo.\nAll'arrivo delle forze di polizia, una sorta di muro d'omert\u00e0 da parte dei cittadini nasconde l'accaduto e attribuisce la causa della morte al volere di Johnny. Solo la testimonianza della barista lo scagiona anche se lui, reso coriaceo dalla sfiducia per le persone e per le istituzioni, faticher\u00e0 a ringraziarla debitamente.\nIl film segner\u00e0 profondamente lo stile biker dell'epoca, ed in particolare gli Onepercenters, motociclisti ribelli, emarginati dall'Associazione Motociclistica Americana (AMA), a cui tra l'altro, appartengono gli Hells Angels.\nOrigine.\nLa storia de \"Il selvaggio\" \u00e8 basata sul racconto \"The Cyclists' Raid\" di Frank Rooney, pubblicato nel numero di gennaio del 1951 dell\"'Harper's Magazine\". Il racconto venne successivamente pubblicato a s\u00e9 nella raccolta \"The Best American Short Stories 1952\". A sua volta il racconto era stato scritto dall'autore prendendo spunto da un fatto di cronaca riguardante una festa in strada fatta da un gruppo di motociclisti il 4 luglio del 1947 nella cittadina di Hollister, in California, che era degenerata in rissa, e il cui resoconto era stato pubblicato sul numero del 21 luglio 1947 della rivista \"Life\".\nPolemiche.\nIn Gran Bretagna, il film venne bandito dal British Board of Film Censors. Uscir\u00e0 solo nel novembre 1967.\nSecondo il libro \"Triumph Motorcycle In America\", all'epoca dell'uscita della pellicola, la Triumph protest\u00f2 per l'uso prominente delle loro motociclette nel film, raffigurate come mezzo di locomozione di un branco di delinquenti e perdigiorno."}
{"id": "1199603", "revid": "548073", "url": "https://it.wikipedia.org/wiki?curid=1199603", "title": "Maggioranza qualificata nell'Unione europea", "text": "Nel Consiglio dell'Unione europea, per la maggior parte degli atti legislativi da adottare, e nel Consiglio europeo si utilizza il voto a maggioranza qualificata. Per decisioni importanti, quali l'adesione di nuovi paesi o questioni riguardanti la politica estera e di sicurezza, viene adottata la votazione all'unanimit\u00e0.\nI voti di ciascuno Stato membro non hanno uguale peso, perch\u00e9 le votazioni avvengono con il sistema del voto ponderato, che attribuisce un valore diverso a ciascuno Stato a seconda del numero dei suoi abitanti, con una correzione di questo criterio a favore degli Stati meno popolati. Questo sistema \u00e8 stato adeguato a mano a mano che nuovi paesi aderivano. \nSistema in vigore fino al 31 ottobre 2014.\nLa maggioranza qualificata viene raggiunta quando si verificano due condizioni:\nInoltre ogni Paese membro pu\u00f2 chiedere un'ulteriore condizione:\nIl voto a maggioranza qualificata col sistema di ponderazione, \u00e8 stato introdotto dal Trattato di Nizza per evitare una paralisi decisionale in seno all'Unione, vista la progressiva difficolt\u00e0 a raggiungere un consenso unanime, specialmente in seguito ai vari allargamenti. \nSuccessivamente ad una prima introduzione di questo sistema per un ambito ristretto di questioni, sono state attuate diverse estensioni di tale procedura di voto per vari altri settori.\nSistema in vigore dopo il 1\u00ba novembre 2014.\nIl sistema inserito nel Trattato di Lisbona \u00e8 quello della \"doppia maggioranza\". Una risoluzione o una legge \u00e8 approvata con il voto favorevole del:\nIl 72% dei voti si ha anche quando la delibera non \u00e8 proposta, evidentemente nel quadro della PESC, dall'Alto Rappresentante per gli affari esteri e la sicurezza.\nViene tuttavia previsto un ulteriore periodo transitorio, fino al 31 marzo 2017, durante il quale ciascuno Stato potr\u00e0 richiedere, per la singola delibera, che venga impiegato il metodo della ponderazione dei voti.\nUna \"minoranza di blocco\" necessita, oltre alla mancanza di una delle due condizioni di cui sopra, almeno 4 paesi contrari alla proposta (oppure, se non tutti i paesi partecipano al voto, il numero minimo di paesi che rappresentano oltre il 35% della popolazione dei paesi partecipanti, pi\u00f9 uno). In questo modo, \u00e8 possibile che un atto sia approvato, anche se la condizione della popolazione non \u00e8 soddisfatta. La regola della minoranza di blocco di almeno 4 paesi evita che 3 paesi popolosi possano bloccare una decisione approvata dagli altri 24 paesi."}
{"id": "1199605", "revid": "4175", "url": "https://it.wikipedia.org/wiki?curid=1199605", "title": "Campionato europeo delle nazioni 2000-2001 (rugby a 15)", "text": "Il Campionato europeo delle nazioni 2000-01 () fu la 2\u00aa edizione del campionato europeo delle nazioni, la 37\u00aa edizione del torneo internazionale organizzato dalla FIRA \u2012 Associazione Europea di Rugby e, relativamente alla sua prima divisione, il 33\u00ba campionato europeo di rugby a 15.\n che si affrontarono con la formula del girone unico con gare di sola andata.\nBench\u00e9 il titolo finale fosse assegnato su base annuale, a partire dal 2001 la FIRA-AER calibr\u00f2 i meccanismi di retrocessione e avanzamento sui risultati combinati di due edizioni di torneo consecutive; per quanto riguarda la prima divisione, le prime retrocessioni avvennero nel 2002 sommando le classifiche delle due edizioni.\nAi fini della riassegnazione alle categorie superiori, invece, la classifica della terza divisione, che si tenne a gironi, fu combinata nel 2001 e le prime 4 squadre classificate presero parte alla seconda divisione 2001-02.\nNella fattispecie, tale classifica combinata valse anche per il primo turno delle qualificazioni europee alla Coppa del Mondo 2003: tali quattro squadre, infatti, accedettero al secondo turno di qualificazione, coincidente con la disputa della seconda divisione dell'edizione successiva.\nPer la prima volta nella storia del torneo, ad aggiudicarselo fu la ; la formazione del Paese ex sovietico si impose all'ultima giornata vincendo a Bucarest in casa dei campioni uscenti della per 31-20; il terzo posto fu appannaggio della mentre i chiusero all'ultimo posto."}
{"id": "1199607", "revid": "339392", "url": "https://it.wikipedia.org/wiki?curid=1199607", "title": "Mediolanum S.p.A.", "text": ""}
{"id": "1199609", "revid": "287204", "url": "https://it.wikipedia.org/wiki?curid=1199609", "title": "Arthur Rackham", "text": "Biografia.\nNato a Londra nel quartiere di Lambeth, quarto dei dodici figli di Alfred Thomas Rackham (1829-1912), impiegato presso l'Ammiragliato, e di Anne Stevenson (1833-1920), originaria di Nottingham, Arthur crebbe in una zona molto viva della parte meridionale del centro di Londra, in una casa affacciata sui resti del giardino botanico allestito nel XVII secolo dai due botanici John Tradescant il vecchio e John Tradescant il giovane. Fin da piccolo Arthur mostr\u00f2 una predilezione per il disegno e per l'acquerello. Dal 1879 al 1883 frequent\u00f2 la City of London School, dove vinse diversi premi per il disegno, trascorse parte del suo tempo libero al British Museum e al Museo di storia naturale di Londra riproducendo esemplari esposti.\nAll'et\u00e0 di 16 anni lasci\u00f2 la scuola a causa della sua salute cagionevole e intraprese un viaggio verso l'Australia con alcuni amici di famiglia: durante la lunga traversata in mare, impegn\u00f2 il suo tempo quasi esclusivamente disegnando e torn\u00f2 a Londra carico di studi, schizzi e bozzetti. A 18 anni gli venne quindi concesso di iniziare gli studi alla Lambeth School of Art mentre lavorava come commesso. Mantenne il lavoro dal 1885 al 1892, quando - dopo un anno di lavoro da \"freelancer\" - abbandon\u00f2 il posto e divenne giornalista ed illustratore per il \"Westminster Budget\".\nIl suo primo libro di illustrazioni fu pubblicato nel 1893: rimase in attivit\u00e0 come illustratore fino alla sua morte, nel 1939, ottenendo straordinaria popolarit\u00e0. Illustr\u00f2 non solo libri di fiabe e opere per bambini, tra cui la raccolta di fiabe dei fratelli Grimm (1900), \"Rip van Winkle\" (1905), \"Peter Pan nei giardini di Kensington\" (1906) e \"Le avventure di Alice nel Paese delle Meraviglie\" (1907), ma anche opere per adulti come \"Sogno di una notte di mezza estate\" (1908), \"Undine\" (1909), \"Il Rhinegold e la valchiria\" (1911) e i racconti di Edgar Allan Poe.\nNel 1903 spos\u00f2 la pittrice Edyth Starkie, da cui nel 1908 ebbe una figlia, Barbara. Vinse una medaglia d'oro all'esposizione internazionale di Milano del 1906 ed un'altra all'esposizione di Barcellona nel 1911. Espose in numerose mostre, la pi\u00f9 celebre delle quali si svolse al Louvre nel 1914.\nRackham mor\u00ec nel 1939 di cancro nella sua casa di Limpsfield.\nLo stile.\nPer Rackham, buona parte del lavoro di illustratore consisteva nel creare attorno al testo la giusta atmosfera per consentire alla fantasia del lettore di creare le proprie immagini. In particolare riteneva che la letteratura per l'infanzia fosse particolarmente importante per stimolare la fantasia dei bambini negli anni in cui la loro psiche \u00e8 maggiormente ricettiva: profondamente influenzate da Albrecht D\u00fcrer, George Cruikshank, John Tenniel e Aubrey Beardsley, le sue illustrazioni rimangono sempre sul filo dello stile floreale senza mai uniformarvisi del tutto. Maestro nell'uso del colore, coniugato a linee di contorno precise e definite che ricordano le opere di Warwick Goble, le sue opere sono sempre pervase da un'atmosfera onirica e magica.\nLo stile di Rackham influenz\u00f2 numerosi illustratori contemporanei e successivi e lo stesso studio Disney, per la realizzazione del suo primo lungometraggio, si ispir\u00f2 fortemente ad alcune sue illustrazioni per \"Biancaneve\"."}
{"id": "1199612", "revid": "1934238", "url": "https://it.wikipedia.org/wiki?curid=1199612", "title": "Semeiotica", "text": "In ambito medico, la semeiotica (dal greco \u03c3\u03b7\u03bc\u03b5\u1fd6\u03bf\u03bd, \"sem\u00e8ion\", che significa \"segno\", e dal suffisso -ik\u00e9, \"relativo a\") \u00e8 la disciplina che studia i sintomi e i segni clinici.\nL'etimologia del termine \u00e8 identica a quella di semiotica ma, per consuetudine, la parola \"sem\"e\"iotica\" viene utilizzata solo per definire quella branca della medicina il cui oggetto di studio sono i sintomi (soggettivi) e i segni (oggettivi) di malattia, e di come entrambi debbano essere integrati per giungere alla diagnosi.\nIn senso lato, la semeiotica \u00e8 l'insieme dello studio anamnestico, dell'esame obiettivo, nonch\u00e9 dei reperti di quanto ricercato in esami di laboratorio e con le tecniche diagnostiche speciali (radiologia, elettrocardiografia, endoscopia, eccetera).\nClassificazione.\nSi distinguono:\nAnamnesi.\nL'anamnesi comprende la raccolta strutturata di informazioni di interesse diagnostico relative alla storia clinica del paziente (come, ad esempio, il tipo di parto e di allattamento ricevuto, primi passi, prime parole, et\u00e0 dello sviluppo sessuale, eventuali gravidanze, menopausa, tipo di lavoro, abitudini voluttuarie, regolarit\u00e0 delle funzioni fisiologiche), e della sua famiglia (eventuali malattie e motivo della morte dei parenti, con particolare attenzione alle malattie genetiche o familiari).\nL'\"anamnesi patologica remota\" deve comprendere tutte le malattie ed i traumi di cui il paziente ha sofferto, compresa l'indicazione dei ricoveri e degli eventuali interventi chirurgici. Attenzione va posta alle eventuali allergie, alle intolleranze farmacologiche ed ai farmaci abitualmente assunti. L'\"anamnesi patologica prossima\" \u00e8 la descrizione dei sintomi in atto, che portano alla visita medica.\nEsame obiettivo.\nL'esame obiettivo \u00e8 la relazione relativa ai reperti della visita, e comprende dati generali (come ad esempio respiro, decubito, stato della cute e delle mucose, polso, pressione, arteriosa, temperatura), e la descrizione sistematica delle varie parti del corpo o dei principali apparati (ad esempio capo \u2013 collo \u2013 torace \u2013 cuore \u2013 addome \u2013 arti \u2013 stato neurologico ecc.). Si pu\u00f2 anche distinguere un esame obiettivo generale ed uno locale, pi\u00f9 dettagliato, mirato alla sede della patologia in questione.\nEntrando pi\u00f9 nello specifico, nell'ambito dell'esecuzione dell'esame obiettivo se ne distinguono quattro momenti: Ispezione, Palpazione, Percussione e Auscultazione.\nIspezione.\nIspezionare significa osservare il paziente per ricavare informazioni utili alla diagnosi dagli atteggiamenti posturali, dalle espressioni del volto, dall'anatomia stessa della persona ecc. \nIn pratica, con l'ispezione si raccolgono tutte le informazioni ottenibili \"a colpo d'occhio\", tutte importanti anche se possono sembrare ovvie.\nL'ispezione ha inizio quando il paziente entra nello studio medico. Infatti, gi\u00e0 con l'ingresso del paziente, il medico ne stabilir\u00e0 sesso ed et\u00e0 (importanti perch\u00e9 correlati in maniera specifica a determinate patologie), osserver\u00e0 se il malato riesce a camminare e come lo fa (claudicando piuttosto che con difficolt\u00e0, ecc), oppure se assume una posizione particolare che gli consenta di non sentire dolore (decubito antalgico), se assume qualsiasi posizione indifferentemente perch\u00e9 non \u00e8 afflitto da dolore fisico oppure perch\u00e9 privo di coscienza (rispettivamente, decubito indifferente attivo e passivo).\nInoltre il medico potr\u00e0 stabilire il grado di nutrizione e di idratazione del paziente, nonch\u00e9 registrarne i parametri vitali (presenza polsi, frequenza respiratoria, temperatura corporea, pressione arteriosa). Successivamente, dall'osservazione del volto si potr\u00e0 descrivere quella che viene definita \"facies\" (aspetto del viso, inteso come colorito e stato della cute, espressione, presenza di masse, ecc), importante poich\u00e9 alcune patologie si manifestano ciascuna con una specifica \"facies\".\nInfine si determina lo stato degli annessi cutanei (unghie, capelli e peli), e la conformazione generale e specifica di particolari zone del corpo, evidenziando l'eventuale presenza di asimmetrie, masse, tumefazioni, ecc.\nPalpazione.\nLa palpazione indica l'apprezzamento con il tatto di una o pi\u00f9 regioni del corpo per descrivere situazioni di normalit\u00e0 o patologiche. Deve essere prima superficiale poi profonda. Permette di descrivere la natura di eventuali masse o tumefazioni presenti in un distretto corporeo (es distinguere un'ernia da un ascesso). Con essa si possono praticare specifiche manovre finalizzate ad evocare determinati segni che se positivi diventano indicatori utili per la diagnosi di specifiche patologie (ad esempio, esercitare una pressione nel punto detto \"di McBurney\" provoca dolore nel paziente affetto da appendicite nella maggior parte dei casi).\nPercussione.\nLa percussione si effettua con un dito plessimetro (posto sulla zona di cui si vuole sentire il suono evocato dalla percussione) e un dito plessore (che percuote il plessimetro) e consiste nel produrre un suono che sar\u00e0 specifico per ogni distretto corporeo. I suoni sono fondamentalmente di due tipi: suono ottuso, tipico degli organi pieni (parenchimatosi) e suono chiaro, tipico degli organi cavi (quindi quando \u00e8 presente aria).\nLa presenza di un suono differente da quello atteso porta al sospetto di una situazione patologica.\nLa percussione viene eseguita generalmente sul distretto toracico e addominale, facendo attenzione, nel primo caso, a percuotere solamente in corrispondenza degli spazi intercostali.\nTramite la percussione della parete toracica anteriore \u00e8 possibile delimitare l'aia cardiaca.\nAuscultazione.\nL'auscultazione viene effettuata mediante un fonendoscopio, consente di valutare i rumori che gli organi del nostro corpo producono mentre lavorano, potendo cos\u00ec distinguere i rumori fisiologici (es battito cardiaco) da quelli aggiunti (normalmente non presenti, come un ronco associato alla respirazione).\nIn questo modo si potranno individuare diverse situazioni patologiche. Solitamente si effettua l'auscultazione di torace (per cuore e polmoni), addome e polsi (per individuare eventuali soffi).\nSemeiotica funzionale.\nSotto il nome di \"semeiotica funzionale\" si intende lo studio della funzione degli organi e degli apparati, per mezzo di gruppo di indagini molto eterogeneo che comprende gli esami radiologici e di imaging, gli esami endoscopici e una serie di altre indagini che vanno dalla misurazione della pressione arteriosa, allo studio della distribuzione di un radioisotopo, allo studio dei reperti ottenuti in laboratorio mediante l'analisi di fluidi biologici (sangue, siero, plasma, urine, ecc.) o frammenti di tessuto (biopsie).\nIl nome di \"semeiotica funzionale\" \u00e8 pertanto improprio e parziale, ma \u00e8 utilizzato nel linguaggio medico corrente."}
{"id": "1199618", "revid": "196390", "url": "https://it.wikipedia.org/wiki?curid=1199618", "title": "Foro (archeologia)", "text": ""}
{"id": "1199619", "revid": "73843", "url": "https://it.wikipedia.org/wiki?curid=1199619", "title": "Colletta delle Salse", "text": "La Colletta delle Salse \u00e8 un valico alpino a quota 1.626,83\u00a0m s.l.m. nei pressi del confine tra le province di Imperia e Cuneo, e a breve distanza (in linea d'aria) dal confine francese, che mette in comunicazione le Valli Tanarello e Negrone, in particolare Le Salse (frazione di Mendatica) con Upega.\n\u00c8 l'unica via di comunicazione stradale che unisce in via diretta Piaggia (capoluogo comunale di Briga Alta), alle altre due frazioni del comune (Upega e Carnino), attraverso gli avamposti di Valcona (Secae, Inferiore e Superiore), che fanno parte del comune di Mendatica in Provincia di Imperia, remoti micro-borghi di montagna.\nStoria.\nQuesta strada \u00e8 stata ideata nel dopo guerra per collegare il neonato comune di Briga Alta, nato in seguito alla cessione alla Francia di Briga Marittima e il distacco di Realdo che \u00e8 andato a far parte del comune di Triora, in modo diretto, evitando la lunga strada che porta a Nava per poi risalire l'asta del Negrone fino a Upega e Carnino. Si individuo il passo delle Fascette, essendo il valico con la minore altitudine in un'ottica di agibilit\u00e0 invernale. Tuttavia a partire dagli anni \u201890, in seguito al progressivo spopolamento del comune di Briga Alta non \u00e8 pi\u00f9 garantita la pulizia della strada nel periodo invernale (novembre-aprile) nel tratto compreso tra Upega e Le Salse.\nEccezionalmente, a partire dall\u2019inverno 2016/17, a seguito della frana sulla provinciale 100 di Imperia che ha isolato i borghi di Piaggia e Monesi, ne \u00e8 stata decretata la percorribilit\u00e0 tutto l\u2019anno per permettere l\u2019altrimenti impossibile accesso ai citati borghi.\nTurismo.\n\u00c8 un itinerario molto frequentato per la tranquillit\u00e0 dei luoghi e per la bellezza del paesaggio alpino totalmente incontaminato.\nCiclismo.\n\u00c8 una salita che, seppur breve, dal versante sud presenta pendenze alte e costanti (4\u00a0km con una pendenza media dell'8% e 5 tornanti). \u00c8 molto percorsa e inserita in molti itinerari cicloturistici."}
{"id": "1199620", "revid": "767487", "url": "https://it.wikipedia.org/wiki?curid=1199620", "title": "Kik Tracee", "text": "I Kik Tracee furono un gruppo hair metal nato a Los Angeles, California nel 1988.\nStoria.\nI Kik Tracee furono una hair metal band di Los Angeles nata nel 1988. La formazione era composta da Stephen Shareaux (voce), Michael Marquis (chitarra), Gregory Hex (chitarra), Rob Grad (basso) e Johnny Douglas (batteria).\nTrovarono un accordo con la BMG/MCA Records sotto il management di Sharon Osbourne. Debuttarono nel 1991 con l'album \"No Rules\" prodotto da Dana Strum (ex bassista dei Vinnie Vincent Invasion e Slaughter). L'album conteneva anche la cover dei Simon &amp; Garfunkel \"Mrs. Robinson\". Hanno avuto una breve apparizione al programma \"Headbangersball\" su MTV intervistati da Riki Rachtman. L'anno successivo realizzano l'EP \"Field Trip\" con un nuovo produttore, Chris Goss, che segna un cambiamento nel suono del gruppo con aggiunta di elementi funk e blues rispetto all'esordio.\nIl secondo full-length era in fase di produzione, quando la loro etichett\u00e0 scaric\u00f2 la band. Poco dopo, Shareaux divenne un candidato per entrare dei M\u00f6tley Cr\u00fce a sostituzione di Vince Neil, anche perch\u00e9 la ragazza di Shareaux era amica della moglie di Nikki Sixx. I Crue per\u00f2 scelsero John Corabi, e Shareaux decider\u00e0 in ogni caso di abbandonare il progetto dei Kik Tracee nel 1993.\nShareaux raggiunse i Flipp prima di fondare una band psychedelic chiamata Revel 8. I Kik Tracee furono uno dei tanti dimenticati gruppi sleaze/glam metal dell'ultimo periodo e crollati a causa del nuovo fenomeno grunge che cambi\u00f2 le direzioni musicali dell'epoca."}
{"id": "1199629", "revid": "92723", "url": "https://it.wikipedia.org/wiki?curid=1199629", "title": "Sonny Barger", "text": "Biografia.\nBarger nasce nel 1938 nei sobborghi operai di Modesto. Suo padre, Ralph Sr., era un posatore d'asfalto ed occasionalmente uno scaricatore di porto, mentre la madre Kathryn Carmella abbandon\u00f2 molto presto la famiglia, lasciando lui e sua sorella maggiore Shirley alle prese con il problema di tirare avanti tra Modesto, dove avevano un piccolo appartamento, e Oakland, dove risiedevano in casa della nonna paterna, alla quale sovente si appoggiavano dati anche i seri problemi di dipendenza dall'alcool del padre Ralph.\nFin dall'infanzia Sonny, come lui stesso preferisce farsi chiamare (), ebbe difficolt\u00e0 ad adattarsi al modello d'insegnamento scolastico, preferendo bighellonare per la citt\u00e0 e osservando affascinato le moto che usavano le pattuglie di polizia, le famose Harley Davidson.\nLa nascita del Club.\nLasciato l'esercito trov\u00f2 svariati impieghi, ma pi\u00f9 del lavoro era l'andare in giro con gli amici a bordo di moto modificate il vero grande interesse di questo diciottenne, oltre al consumo di alcolici e droghe leggere quali la Marijuana.\nNel 1956 fond\u00f2, seppur per breve tempo, un club col nome di \"Oakland Panthers\", ma la vera coesione e fratellanza che cercava sembrava mancare all'interno di questo gruppo: nelle difficolt\u00e0, infatti, quei compagni di scorribande in moto non sarebbero rimasti uniti. Serviva qualcosa di pi\u00f9.\nNell'aprile del 1957, da un gruppo compatto di uomini amanti delle moto, nacque l'\"Hell's Angels Motorcycle Club di Oakland\": \u00e8 bene specificarne la citt\u00e0 di provenienza, poich\u00e9 in realt\u00e0 all'epoca gi\u00e0 qualche altro gruppo motociclistico californiano si fregiava di questo nome, e tali omonimie erano dovute all'essersi tutti ispirati al nome di uno squadrone dell'aviazione americana che aveva prestato servizio durante la seconda guerra mondiale. In ogni caso, il primo club motociclistico che si fregi\u00f2 in assoluto del nome \"Hells Angels\" furono i vecchi \"Pissed-Off Bastards Of Bloomington\", che divennero la prima sezione storica dell'\"HAMC\" (\"Hells Angels Motorcycle Club\") il giorno del 17 marzo 1948, trasferendo la propria sede a San Bernardino, in California.\nNel corso degli anni, altri gruppi avevano assunto tale nome, il quale a sua volta era stato originariamente mutuato da un film omonimo, girato da Howard Hughes nel 1927: ma la grossa differenza che contribu\u00ec alla longevit\u00e0 della sezione di Oakland fu di darsi e imporre ferree regole per mantenere ordinato il club, selezionando gli uomini sulla fedelt\u00e0 assoluta, l'abilit\u00e0 nel condurre le moto, il senso di fratellanza e lo spirito di sacrificio. Tutti parametri di valutazione che Sonny aveva in gran parte ereditato dalla sua esperienza nell'esercito americano, e che furono la causa dell'introduzione, all'interno del club, di termini come \"ufficiali\" (per indicare le varie figure responsabili all'interno di ogni sede dell'organizzazione), \"cariche\" (per indicare i rispettivi ruoli organizzativi necessari alla costituzione di una sede autonoma del club) ed \"arruolamento\" (per indicare il lungo processo di affiliazione al club da parte di un \"neofita\": tali termini, comunque, sono ormai in disuso presso gli Hells Angels attuali)\nAnni sessanta.\nNel 1959 Sonny organizz\u00f2 un meeting da condurre assieme a tutte le altre forze rappresentative di tutti i maggiori clubs motociclistici \"irregolari\" della California, e propose una sorta di alleanza dalla quale avrebbero beneficiato tutti.\nGettando un occhio al futuro Barger, nei fatti, propose un'operazione di \"regolarizzazione\" della situazione allora vigente, a scapito del continuare a sopravvivere come gruppi motociclistici disorganizzati, e al fine di creare una vera e propria \"organizzazione nazionale\" facente capo a tutti i club motociclistici considerati \"fuorilegge\" dall'opinione pubblica del tempo.\nFu ugualmente di Sonny l'idea di \"suggellare\" tale alleanza appena sancita tramite il famigerato distintivo a forma di rombo con la dicitura \"1%\" (Onepercenters) al suo interno. E fu cos\u00ec che egli divenne anche il primo \"biker\" ad avere tatuato sul braccio tale simbolo ormai celebre in questo ambiente (per un'esauriente spiegazione dell'\"1%\", si veda la voce Onepercenters). L'idea originaria era di costituire una gigantesca e compatta corporazione motociclistica \"irregolare\" alternativa all'A.M.A. ovverosia l'\"American Motorcyclist Association\", l'associazione regolare ed ufficiale per ogni appassionato delle due ruote negli Stati Uniti, promotrice, in quegli anni, di un'immagine del motociclista come un tipico americano medio onesto e rispettoso delle regole, della legge e delle convenzioni sociali borghesi. Tale idea non and\u00f2 poi in porto per una serie di ragioni, ma il simbolo \"1%\" venne adottato da tutti i \"club fuorilegge\" dell'epoca che non si volevano assolutamente riconoscere nella visione \"perbenista\" e di vita della moto a livello \"hobbistico-familiare\", reclusa nelle regole della societ\u00e0 americana del tempo, che l'A.M.A. proponeva come sua immagine e attraverso i suoi eventi. E per tal motivo questi club vennero chiamati \"Onepercenters\".\nDurante gli anni sessanta l'HAMC (\"Hells Angels Motorcycle Club\") si fece conoscere al grande pubblico in molteplici occasioni, suscitando la curiosit\u00e0, ma pi\u00f9 di frequente l'indignazione, dell'opinione pubblica del tempo (definita dai \"bikers\" con epiteti come \"\"i civili\" o \"i regolari\"\"), per il modo di andare in giro vestiti, i vistosi ed esagerati tatuaggi, le lunghe barbe e capelli (assunti ad usanza ben prima degli hippies), le idee politiche fortemente pro-Guerra del Vietnam, ed infine l'apparente inclinazione ai movimenti dell'estrema destra (mai confermata, anzi per lo pi\u00f9 smentita da loro stessi, nonostante alcuni dei leader pi\u00f9 influenti dell'American Nazi Party, tra i quali il presidente George Lincoln Rockwell, tentarono pi\u00f9 volte di convincere Sonny e i suoi fratelli di trasformarsi in una sorta di corpo motociclistico para-militare in servizio alla destra militante ed extra-parlamentare americana).\nMa, al di l\u00e0 delle singole convinzioni di ogni membro del gruppo, per stessa ammissione di Sonny, i simboli mutuati dalla cultura nazista, come le aquile, le svastiche e quant'altro, erano un modo per shockare i benpensanti e tener lontani eventuali scocciatori, pi\u00f9 che una radicata convinzione politica.\nNel 1965, durante una manifestazione di pacifisti contrari alla Guerra del Vietnam, gli Hells Angels caricarono il corteo in segno di solidariet\u00e0 verso i militari americani che, al di l\u00e0 di ogni commento sulle ragioni del conflitto, combattevano e morivano comunque a migliaia di chilometri da casa. Significativo fu l'episodio successivo a tale evento, nel quale Sonny scrisse una lettera alla Casa Bianca offrendosi volontario, assieme ad altri Angeli, per andare a combattere in Vietnam \"in rinforzo\" all'esercito regolare.\nUn altro famoso episodio che li vide chiudere nel peggiore dei modi la decade in corso fu la loro partecipazione in qualit\u00e0 di servizio di sicurezza all'Altamont Free Concert organizzato dai Rolling Stones tenutosi all'Altamont Raceway Park, in California, nel dicembre del 1969. Diverse ed ovviamente contrastanti sono le versioni sulle responsabilit\u00e0 dell'accaduto, ma Sonny sostiene che dopo una lunga attesa sul palco degli Stones, l'agitazione del pubblico era ormai troppo pericolosa e difficilmente gestibile dagli Hells Angels. A conclusione di un evento partito male, un tale, di nome Meredith Hunter, si fece largo fra il pubblico e, armato di pistola, esplose un colpo, per venir poi immediatamente respinto dal palco e mortalmente ferito a coltellate da Alan Passaro, un Hell's Angel intervenuto. Un tentativo di ricostruzione dell'intera vicenda, nel quale si pu\u00f2 anche trovare la versione dei fatti di Sonny Barger, \u00e8 stato compiuto con il documentario prodotto dal management dei Rolling Stones, \"Gimme Shelter\". Alan Passaro \u00e8 stato incriminato per omicidio e assolto per motivi di autodifesa da una giuria formata da 8 uomini e 4 donne, dopo una delibera di 12 ore e mezza e 17 giorni di testimonianze. Fu trovato morto annegato, con un'ingente somma di denaro nelle tasche, nel 1985 nell'Anderson Reservoir , un lago artificiale nella Contea di Santa Clara.\nGli anni sessanta segnarono cos\u00ec il \"debutto\" in grande stile degli Hell's Angels nel panorama mediatico, e tutta questa pubblicit\u00e0 non richiesta li avrebbe assurti a star dei B-movies a tema motociclistico, anche con pellicole esclusivamente dedicate a loro, come \"Angeli dell'Inferno sulle Ruote\" (film abbastanza precedente ad Easy Rider in cui, per la prima volta, si pu\u00f2 vedere un giovane Jack Nicholson nel ruolo di protagonista, ed in cui la partecipazione effettiva dei veri Hells Angels, incluso Sonny, si limita a qualche comparsata in gruppo o a qualche ruolo di stuntman nelle riprese in moto pi\u00f9 difficili) ed \"Hells Angels '69\" (altra pellicola-culto, in cui lo stesso Sonny recita una parte consistente assieme a soci leggendari della sezione HAMC di Oakland, come Terry The Tramp, Charlie Magoo, Skip Workman, Fu Griffin ed altri).\nAnni settanta.\nIn questa decade Sonny dovette affrontare la dura prova del carcere: nel corso degli anni aveva gi\u00e0 subito svariate condanne e molti erano stati i suoi capi d'imputazione, ma nel 1972 venne incriminato come autore dell'omicidio di Severo Agero, un cittadino cubano che venne trovato morto nella localit\u00e0 di San Leandro assieme ad altre tre persone, le quali furono invece rinvenute cadaveri in una casa di Sol Street, sempre ad Oakland.\nQuesto capo d'imputazione, unitamente ad un vecchio precedente per possesso di Marijuana e possesso illegale di armi da fuoco (i pregiudicati, infatti, non potevano possedere armi in America) gli cost\u00f2 una durissima condanna che lo avrebbe tenuto in carcere per almeno trent'anni.\nCon l'aiuto della sua seconda moglie Sharon (la prima, Elsie, era morta nel 1965 a seguito di un aborto clandestino), e dopo cinque anni di galera a Folsom (California), un penitenziario di massima sicurezza, usc\u00ec il 3 novembre del 1977, avendo la sua difesa fatto decadere l'accusa di omicidio e alcuni capi d'imputazione ormai non pi\u00f9 gravi, i quali, sommati assieme, gli erano costati quella lunga condanna.\nAnni ottanta.\nGli anni ottanta furono molto intensi per Sonny e l'intera sezione HAMC (\"Hells Angels Motorcycle Club\") di Oakland: nel giugno del 1979 parte l'operazione RICO (\"Racketeer Influenced and Corrupt Organizations Act\"). Diverse abitazioni private dei soci di Oakland e San Francisco vengono prese d'assalto dagli agenti federali, ed un gruppo consistente di Angeli, tra i quali ovviamente Sonny, viene immediatamente arrestato e condotto in carcere, dove rimarr\u00e0 per l'intera durata del processo, ovvero fino al luglio del 1980, senza alcuna possibilit\u00e0 di uscire su cauzione (fissata a cifre mastodontiche). Forse, alla luce dell'astio che gli Hells Angels si erano tirati addosso in trent'anni di scorribande, droga e traffici poco leciti, questa imputazione fu un tentativo di incastrare in maniera definitiva il loro capo carismatico, pi\u00f9 che una reale indagine per una qualche fantomatica affiliazione criminale organizzata.\n\u00c8 doveroso precisare infatti che con la legge RICO, se una qualsiasi associazione aveva contatti con chi avesse gi\u00e0 commesso reati, anche vecchi di anni e gi\u00e0 scontati, si poteva accusare l'associazione stessa di affiliazione criminale organizzata con lo stesso. In ogni caso, dopo una durissima battaglia legale, alla fine del primo grado di giudizio le accuse di affiliazione caddero inesorabilmente, non essendo per nulla suffragate da prove inconfutabili oltre ogni ragionevole dubbio. Tale episodio costitu\u00ec una serissima minaccia di chiusura definitiva per l'intero HAMC, almeno per quanto riguarda le sezioni statunitensi, dato che anche solo la semplice associazione al club avrebbe automaticamente comportato per chiunque l'accusa penale di affiliazione ad un'associazione criminale considerata alla stessa stregua della mafia italiana e giapponese.\nNel 1982 fu diagnosticato a Sonny un cancro alla laringe, che gli dovette essere asportata: rischi\u00f2 di perdere la voce ma, cosa pi\u00f9 grave, di non poter pi\u00f9 guidare una moto, avendo infatti sub\u00ecto un intervento di rimozione parziale dei muscoli del collo.\nRiusc\u00ec invece a ristabilirsi, pronto per forse la sua ultima sfida ancora con la legge: una condanna per cospirazione interstatale e favoreggiamento di trasporto di esplosivi ai fini di danneggiare, menomare e uccidere.\nTale ultima accusa, a detta dello stesso Sonny, fu il frutto di una \"congiura\" ai suoi danni, abilmente architettata da un informatore dell'F.B.I. infiltrato all'interno del club, il famigerato Anthony Tait, il quale fece di tutto, partendo da un vecchio regolamento di conti assolutamente a livello personale (e non di club) tra un Hell's Angel di Anchorage, in Alaska, e un appartenente al club rivale degli Outlaws MC, di trasformare tale regolamento in una vera e propria guerra tra le due fazioni, chiedendo aiuto a Sonny per ottenere esplosivi e coperture allo scopo di far saltare in aria la sede degli Outlaws a Chicago.Scontati dunque i suoi cinque anni dal 1987 al '92,ottenne di nuovo la libert\u00e0 per la quale aveva dovuto lottare cos\u00ec a lungo.\nAnni novanta e oggi.\nNegli ultimi anni Sonny si \u00e8 sistemato a vivere in Arizona, regione dal clima secco e adeguato per chi abbia subito una tracheotomia, dopo aver affrontato il divorzio legale dalla sua seconda leggendaria moglie, Sharon Marie Gruelke, ormai vittima totale della dipendenza di speed e metanfetamine, la quale decise infine di trasferirsi nella California del Sud per seguire un programma di disintossicazione.\nA Cave Creek, in Arizona, si \u00e8 risposato con Noel ed ha avuto da lei la figlia Sarrah. Dal 2001 ha intrapreso con successo la carriera di scrittore, cimentandosi nella sua autobiografia, scritta assieme a due cime del giornalismo musicale/di spettacolo del mondo anglo-sassone, oltre alla produzione di novelle, romanzi e saggi su temi di attualit\u00e0 come il concetto di libert\u00e0, ecc."}
{"id": "1199634", "revid": "1305772", "url": "https://it.wikipedia.org/wiki?curid=1199634", "title": "Rama (disambigua)", "text": ""}
{"id": "1199635", "revid": "287204", "url": "https://it.wikipedia.org/wiki?curid=1199635", "title": "Francesco Lama", "text": "Carriera.\nIl primo approccio con il mondo delle motociclette avviene nel 1919 quando, all'et\u00e0 di soli 12 anni, riesce ad installare un motore sulla bicicletta del padre, costruendosi cos\u00ec la sua prima moto.\nDebutta nel mondo delle corse nel 1927, riuscendo subito a stupire tutti con un terzo posto al Circuito del Savio su una Sarol\u00e9a classe 500. La prima vittoria arriver\u00e0 l'anno successivo, a Mantova.\nNel 1933 Enzo Ferrari lo ingaggia per la sua scuderia motociclistica, ottenendo buoni piazzamenti, oltre al 2\u00ba posto assoluto alla Coppa del Mare di Livorno con la Rudge 250, e alle vittorie di classe nel Trofeo Acerbo con la Rudge 350 e sul Circuito del Littorio a Roma per la prima edizione del Gran Premio d'Italia (chiamato fino all'anno precedente \"GP delle Nazioni\") nella Classe 175 cm\u00b3 in sella all'italiana MM.\nNel 1939 diventa Campione Italiano classe 500 alla guida di una Gilera.\nPrima di ritirarsi, nel 1948, sale in sella a numerose moto di tutte le cilindrate: dalle italiane Benelli e Mondial fino alle inglesi Rudge e Velocette.\nAl termine della carriera si dedica a tempo pieno alla concessionaria e officina Gilera di sua propriet\u00e0, aperta nel 1947.\nBibliografia.\nMonica Donati, \"Francesco Lama, un piccolo uomo dal cuore grandissimo\", in PPn\u00e8 n.43, novembre 2007."}
{"id": "1199638", "revid": "339392", "url": "https://it.wikipedia.org/wiki?curid=1199638", "title": "Ralph Barger", "text": ""}
{"id": "1199640", "revid": "124209259", "url": "https://it.wikipedia.org/wiki?curid=1199640", "title": "Wider\u00f8e", "text": "La Wider\u00f8es Flyveselskap ASA, nota semplicemente come Wider\u00f8e, \u00e8 una compagnia aerea regionale norvegese con sede amministrativa a Bod\u00f8. La flotta societaria \u00e8 composta da 40 de Havilland Canada DHC-8 e da 3 Embraer E190 E2 e serve oltre 40 destinazioni domestiche e internazionali. La Wider\u00f8e ha un giro d'affari di oltre 3,5 miliardi di corone norvegesi, trasporta 2,8 milioni di passeggeri ogni anno, impiega 2.500 dipendenti ed effettua 450 decolli e atterraggi al giorno. Pi\u00f9 della met\u00e0 delle operazioni della compagnia consistono nel servizio di aeroporti regionali sovvenzionato dallo stato norvegese, mentre la restante parte consistono in servizi ad aeroporti internazionali, come quello di Sandefjord-Torp o quello di Bergen-Flesland.\nLa sede della societ\u00e0 \u00e8 situata a Bod\u00f8, anche se la maggior parte degli uffici sono situati a Lysaker, nei pressi di Oslo. Gli hub della compagnia sono invece situati negli aeroporti di Sandefjord-Torp, Bod\u00f8, Troms\u00f8-Langnes, Bergen-Flesland e Oslo-Gardermoen. Le operazioni della Wider\u00f8e si concentrano sul trasporto da punto a punto, visto anche che effettua soprattutto voli di medio-corto raggio. La compagnia partecipa inoltre al programma frequent flyer EuroBonus per i voli internazionali.\nFondata nel 1934 da Viggo Wider\u00f8e, un noto aviatore norvegese, la societ\u00e0 ha effettuato diverse attivit\u00e0 di aviazione generale nei suoi primi anni di vita. Nel 1936 ha iniziato a effettuare voli di linea con idrovolanti e nel 1940 ha iniziato a operare aeroambulanze. Tra gli anni '40 e '50, la societ\u00e0 ha notevolmente incrementato le sue destinazioni e costruito una piccola flotta di idrovolanti de Havilland Canada DHC-3 Otter e Noorduyn Norseman. Nel 1968 la Wider\u00f8e ha iniziato a servire aeroporti STOL situati nella Norvegia settentrionale utilizzando dei de Havilland Canada DHC-6 Twin Otter, poi sostituiti da pi\u00f9 moderni DHC-7. Nel 1989 la compagnia ha acquisito la Norsk Air e ha iniziato a servire l'aeroporto di Sandefjord-Torp. Negli anni '90 sono entrati in servizio nella flotta i de Havilland Canada DHC-8, che sono utilizzati ancora oggi. Negli anni 2000 la Wider\u00f8e \u00e8 stata acquistata dalla Scandinavian Airlines, per conto della quale ha preso il controllo delle rotte nella Norvegia occidentale. Nel 2013 l'80% delle quote della societ\u00e0 sono state acquistate dal fondo WF Holding, che ha poi rilevato il restante 20% nel giugno 2016. Nonostante ci\u00f2 Wider\u00f8e continua a cooperare con Scandinavian Airlines come suo partner regionale.\nStoria.\nLa Wider\u00f8e \u00e8 nata dalla fusione tra due piccole compagnie aeree nate pochi anni prima: la Lotsberg &amp; Skappel, di propriet\u00e0 di Helge Skappel, Leiv Brun, Ditlef Smith ed Erik Engn\u00e6s, che operava un de Havilland DH.60 Gipsy Moth, e la Wider\u00f8e &amp; Bj\u00f8rneby, fondata da Viggo Wider\u00f8e e Halvor Bj\u00f8rneby, che operava invece un Simmonds Spartan. Le due societ\u00e0 hanno iniziato una collaborazione tra di loro e il Norsk Aero Klubb per organizzare spettacoli aerei nella Norvegia orientale. Durante l'inverno gli aerei venivano stazionati in comprensori montani e utilizzati per trasportare gli sciatori nei boschi. Successivamente sono stati inoltre organizzati diversi voli pubblicitari; le aziende avevano la possibilit\u00e0 di dipingere il loro nome sulla fusoliera, con una versione con luce al neon posizionata al di sotto dell'aereo, e venivano fatti cadere dei volantini dal pilota.\nNel 1933 Viggo Wider\u00f8e \u00e8 viaggiato negli Stati Uniti con 25.000 corone norvegesi per acquistare un Waco Cabin. Lo stesso anno la societ\u00e0 ha acquistato cinque de Havilland DH.60 Moth dall'aeronautica norvegese e ha aperto due scuole di volo ad Oslo e a Bergen. Il 19 febbraio 1934 Viggo Wider\u00f8e, Einar Isdahl e Arild Wider\u00f8e hanno fondato la Wider\u00f8e's Flyveselskap A/S. Durante l'inverno il Cabin e lo Spartan sono stati equipaggiati con degli sci. La societ\u00e0 ha inoltre iniziato a organizzare voli di aeroambulanze. In aprile l'azienda ha incrementato il suo capitale sociale da 25.000 a 65.000 corone norvegesi. I soldi sono stati utilizzati per acquistare un altro Waco Cabin in versione idrovolante e ha iniziato a servire la rotta postale Oslo-Kristiansand-Stavanger-Haugesund. In estate \u00e8 stato organizzato un campo estivo per giovani ed \u00e8 stato acquistato un aliante.\nSuccessivamente la compagnia ha avviato una collaborazione con quattro societ\u00e0 navali, la Vesteraalens, la Nordenfjeldske, la Stavangerske e la Arendalske. Il 21 novembre 1934 \u00e8 stata fatta richiesta per ottenere tutte le concessioni postali lungo la costa fino a G\u00f6teborg. Anche la Norwegian Air Lines ha fatto per\u00f2 richiesta per le stesse rotte. La Wider\u00f8e intendeva utilizzare idrovolanti, mentre la Norwegian Airlines puntava su aerei di terra. Inizialmente il governo norvegese aveva spinto le due societ\u00e0 a dividersi le rotte, ma dopo l'elezione di Johan Nygaardsvold la concessione per tutti i voli domestici \u00e8 stata affidata per 10 anni alla Norwegian Airlines.\nDopo aver perso la gara, la Wider\u00f8e si \u00e8 espansa nella Norvegia settentrionale e ha iniziato ad organizzare servizi di aerotaxi. Nel 1935 la societ\u00e0 di \u00e8 ha poi avviato anche servizi di aerofotogrammetria. \u00c8 stata poi costruita una rimessa estiva per gli idrovolanti a Oppeg\u00e5rd e una rimessa invernale per gli aerei dotati di sci a Bogstadvannet. \u00c8 stato inoltre aperto un ufficio a Bergen per offrire ai turisti sbarcati dalle navi da crociera voli panoramici sui fiordi e sulle montagne. Nel marzo 1936 la Norwegian Airlines ha acquistato il 51% delle azioni della Wider\u00f8e. Questo ha permesso il trasferimento di alcune concessioni alla Wider\u00f8e, che ha iniziato a servire le rotte Oslo\u2013Lillehammer/Tretten\u2013G\u00e5l\u00e5\u2013Fefor\u2013Tyinholmen/Nystuen, orientate principalmente a turisti. Per effettuare questo servizio \u00e8 stato acquistato un Bellanca Senior Pacemaker. Alla Wider\u00f8e sono state inoltre subappaltate le rotte Oslo-G\u00f6teborg, Troms\u00f8\u2013Honningsv\u00e5g e Bergen\u2013Vadheim\u2013Slidre\u2013Balestrand, operate con uno Stinson Reliant.\nNel 1937 la Wider\u00f8e ha effettuato una spedizione cartografica in Antartide. La compagnia aerea ha organizzato 44 voli lungo una sezione costiera di 4.000 chilometri, coprendo fino a 50 chilometri nell'entroterra. Tra luglio e settembre \u00e8 stata operata una rotta tra Trondheim e Bod\u00f8. La base a Bergen \u00e8 stata ampliata e la societ\u00e0 ha ottenuto il monopolio su tutti i voli di aerofotogrammetria dall'autorit\u00e0 statale norvegese. Nel 1938 l'officina di Bogstad ha iniziato una collaborazione con Birger H\u00f8nningstad per iniziare a produrre gli aerei H\u00f8nningstad Norge. Nello stesso anno un aereo \u00e8 stato inviato alle Isole Svalbard per effettuare dei voli di aerofotogrammetria ed \u00e8 stata inaugurata una nuova rotta da Trondheim a Troms\u00f8 con scali a Br\u00f8nn\u00f8ysund, Sandnessj\u00f8en, Bod\u00f8, Narvik e Harstad. Per tre mesi la rotta \u00e8 stata inoltre allungata fino a Kirkenes con scali intermedi ad Hammerfest e Vads\u00f8.\nIl 2 settembre 1939, in seguito allo scoppio della seconda guerra mondiale, tutti i piloti sono stati chiamati alle armi ed \u00e8 stata istituita un'interdizione dei voli civili. Preoccupata per le gravi perdite, la Norwegian Airlines ha venduto il 5 dicembre 1939 le sue quote della Wider\u00f8e. L'anno successivo la compagnia ha iniziato ad effettuare voli di aeroambulanza per conto dell'esercito norvegese. Gli aerei venivano noleggiati dalla societ\u00e0 e pilotati da piloti chiamati alle armi. La Wider\u00f8e ha inoltre ottenuto una deroga per continuare a operare la sua scuola a Bogstad. In seguito all'invasione tedesca della Norvegia molti aerei e piloti della societ\u00e0 sono stati trasferiti a Mj\u00f8sa, dove hanno iniziato a servire la resistenza. Durante l'occupazione tedesca tutti gli aerei sono stati messi a terra e le autorit\u00e0 naziste hanno richiesto la consegna di magneti ed eliche. L'officina di Bogstad \u00e8 rimasta impegnata nella produzione di slitte per ambulanze per la Wehrmacht. In segreto, l'azienda ha anche iniziato a costruire un aeroambulanza H\u00f8nningstad C5 Polar a Bogstad. Le autorit\u00e0 tedesche hanno sigillato gli archivi della societ\u00e0 in modo che solo le persone con il permesso tedesco avessero accesso alle foto aeree.\nNel 2012, Wider\u00f8e effettua quasi 400 voli giornalieri verso pi\u00f9 di 40 destinazioni nazionali e internazionali, trasportando circa 2 milioni di passeggeri all'anno. Grazie alla capillarit\u00e0 della sua rete, \u00e8 la pi\u00f9 grossa compagnia regional della Norvegia.\nStrategia.\nLa Wider\u00f8es Flyveselskap ASA ha un fatturato di circa 400 milioni di euro ed ha circa 1400 dipendenti.\nEffettua voli di linea presso pi\u00f9 di 40 scali in Norvegia e verso 6 destinazioni internazionali.\nLe rotte della compagnia sono mirate a collegare tra di loro le citt\u00e0 Norvegesi, secondo un principio point-to-point focalizzandosi principalmente sugli aeroporti di Bergen-Flesland, Bod\u00f8, Oslo-Gardermoen, Sandefjord-Torp e Troms\u00f8, oltre che a fornire un servizio regionale alla compagnia madre SAS.\nLa compagnia aerea norvegese \u00e8 dal 1997 sotto il controllo della Scandinavian Airlines come compagnia aerea regionale.\nFlotta.\nAd aprile 2020, la flotta della Wider\u00f8e include i seguenti aeromobili:"}
{"id": "1199641", "revid": "767487", "url": "https://it.wikipedia.org/wiki?curid=1199641", "title": "No Rules (Kik Tracee)", "text": "No Rules \u00e8 il primo album dei Kik Tracee, uscito nel 1991 per l'Etichetta discografica RCA Records."}
{"id": "1199642", "revid": "599013", "url": "https://it.wikipedia.org/wiki?curid=1199642", "title": "Castello di Monteregio", "text": "Il castello di Monteregio si trova nel centro storico di Massa Marittima, nel punto di passaggio tra la Citt\u00e0 Vecchia altomedievale e la Citt\u00e0 Nuova sviluppatasi dal tardo Medioevo in poi.\nStoria.\nLa fortificazione, costruita dagli Aldobrandeschi nel IX secolo, fu il primo edificio del centro storico di Massa Marittima, attorno al quale si svilupp\u00f2 l'attuale cittadina. Ben presto, per\u00f2, gli Aldobrandeschi cedettero il castello ai vescovi, a seguito del trasferimento della loro sede da Populonia.\nIn epoca Duecentesca, il complesso fu ceduto al Comune, che ne fece la sede dei reggenti; tuttavia, a seguito della conquista di Massa Marittima da parte dei senesi, il luogo and\u00f2 incontro ad un lunghissimo periodo di declino.\nNei secoli successivi furono numerosi i passaggi di propriet\u00e0 tra varie famiglie locali; nel corso dell'Ottocento divenne sede dell'ospedale Sant'Andrea grazie a ingenti donazioni di alcune facoltosi famiglie massetane.\nDurante il secolo scorso, a seguito del trasferimento dell'ospedale in una struttura pi\u00f9 moderna e funzionale, il complesso ha ospitato per molto tempo una casa di riposo; negli ultimi anni sono iniziati i lavori di recupero per riportare la struttura agli antichi splendori.\nLa notte del 21 marzo 2015 un incendio \u00e8 scoppiato all'interno dell'ospedale; secondo le autorit\u00e0 \u00e8 stato appiccato a dei vecchi documenti, ma non \u00e8 stato capito se l'incendio \u00e8 stato appiccato di proposito o per errore. Le fiamme sono state domate dai vigili del fuoco in poco tempo.\nAspetto attuale.\nIl castello di Monteregio si presenta come un'imponente struttura oramai inglobata nel tessuto urbano del centro storico di Massa Marittima.\nPur presentando alcuni elementi medievali, il complesso \u00e8 andato incontro a varie modifiche nel corso dei secoli successivi, delle quali sono evidenti sia gli interventi cinquecenteschi che quelli effettuati tra il Settecento e il secolo scorso.\nCuriosit\u00e0.\nLa collina di Monteregio, sulla quale sorgono sia il castello che e il centro storico di Massa Marittima, ha conferito la denominazione alle varie tipologie di vino DOC prodotto nell'area delle Colline Metallifere grossetane che occupa interamente la parte nord-occidentale della provincia."}
{"id": "1199647", "revid": "884077", "url": "https://it.wikipedia.org/wiki?curid=1199647", "title": "Ludovico Nitoglia", "text": "Biografia.\nNativo del quartiere romano dei Parioli e cresciuto in una famiglia di rugbisti (anche suo fratello Michele \u00e8 professionista), Nitoglia si form\u00f2 nella , guadagnandosi per la sua velocit\u00e0 in campo il soprannome di \u00abFreccia\u00bb.\nCon la societ\u00e0 romana esord\u00ec in campionato e si mise in evidenza nelle varie selezioni giovanili italiane; passato al nel 2004, esord\u00ec poco dopo in Nazionale, in un test match contro il .\nIn azzurro vanta la partecipazione da titolare nei Sei Nazioni 2005 e ; preselezionato per la , a causa dei postumi di un infortunio l'allora C.T. Pierre Berbizier non lo incluse nella rosa dei convocati alla manifestazione.\nCon il vinse due titoli di Campione d'Italia, nel 2005 e nel 2008.\nNel 2009, dopo la richiesta di declassamento del club lombardo, rimase nel Super 10, ingaggiato a , in cui rimase una stagione sola prima di firmare un contratto per il e giocare nel campionato internazionale di Celtic League, poi Pro12.\nDall'epoca della sua mancata selezione nel 2007, Nitoglia non rispose pi\u00f9 a successive chiamate della Nazionale, sia sotto la gestione Mallett, che con la nuova conduzione Brunel.\nAlla fine della stagione 2015-16 decise il ritiro dall'attivit\u00e0 a 32 anni per trasferirsi insieme alla sua fidanzata in Brasile per svolgere attivit\u00e0 di volontariato sociale a Parais\u00f3polis, citt\u00e0 nei dintorni di San Paolo in cui allena ragazzi di \"favela\" per l'associazione Rugby para Todos."}
{"id": "1199650", "revid": "106456", "url": "https://it.wikipedia.org/wiki?curid=1199650", "title": "Bad Liebenwerda", "text": "Bad Liebenwerda \u00e8 una citt\u00e0 di abitanti del Brandeburgo, in Germania.\nAppartiene al circondario dell'Elba-Elster (targa EE).\nGeografia fisica.\nBad Liebenwerda dista 60\u00a0km da Dresda e circa 40 da Cottbus. Sorge sulle rive dell'Elba; nel territorio comunale scorre anche l'affluente Schwarzen Elster.\nI comuni confinanti sono (questi ultimi due in Sassonia).\nStoria.\nFino al 1993, Bad Liebenwerda \u00e8 stata capoluogo del circondario omonimo (targa LIB), poi confluito assieme ai circondari di Finsterwalde e Herzberg (Elster) nell'Elbe-Elster.\nIl 20 settembre 1993 vennero annessi alla citt\u00e0 di Bad Liebenwerda i comuni di Kr\u00f6beln, Maasdorf, Neuburxdorf, Prieschka, Thalberg, Theisa e Zobersdorf.\nSociet\u00e0.\nEvoluzione demografica.\nBad Liebenwerda \u00e8, per numero di abitanti, la terza citt\u00e0 dell'Elbe-Elster, dopo Finsterwalde e il capoluogo Herzberg (Elster).\nFonti dei dati sono nel dettaglio nelle Wikimedia Commons..\nSuddivisione amministrativa.\nBad Liebenwerda \u00e8 divisa in 16 zone, corrispondenti all'area urbana e a 15 frazioni (\"Ortsteil\"):\nAmministrazione.\nGemellaggi.\nBad Liebenwerda \u00e8 gemellata con:"}
{"id": "1199651", "revid": "812213", "url": "https://it.wikipedia.org/wiki?curid=1199651", "title": "Koro\u010dun", "text": "Kara\u010dun, Koro\u010dun o Kra\u010d\u00fan \u00e8 una festa slava simile ad Halloween. Era comunemente creduta il giorno nel quale il Dio nero e altri spiriti del male erano pi\u00f9 potenti. Veniva celebrato dagli Slavi pagani nella notte pi\u00f9 lunga dell'anno, il 21 dicembre (o 22, giorno del solstizio d'inverno.\nIn questa notte, Hors, simboleggiante il sole vecchio, rimpiccioliva man mano che i giorni si accorciavano nell'emisfero settentrionale e moriva il giorno del solstizio d'inverno, sconfitto dalle potenze oscure e malefiche del Dio nero. Il 23 dicembre Hors resuscitava e diventava il nuovo sole, Koleda.\nKarachun era contrapposta alla festa di Ivan Kupala, che si teneva il giorno del solstizio d'estate.\nMolti studiosi hanno fatto derivare questa parola dal rumeno \"\u0441r\u0103\u0441i\u00fan\" che sta a significare Natale, ma un manoscritto recentemente rinvenuto a Novgorod indica l'origine slava come pi\u00f9 probabile. Max Vasmer, invece, ha fatto discendere il termine dal proto slavo \"andare avanti\". In questo caso, \"Kara\u010dun\" pu\u00f2 essere tradotto come \"il giorno che mette in connessione l'anno vecchio con quello nuovo\". \nGli studiosi moderni tendono ad associare questa ricorrenza con il culto degli antenati. In quei giorni gli slavi occidentali appiccavano fuochi nei cimiteri per tenere caldi i loro cari e organizzavano cene in onore dei morti in maniera tale che essi non soffrissero di fame. Venivano anche lasciati ceppi di legno agli incroci delle strade.\nIn alcune lingue slave, la parola viene usata per definire una morte inaspettata di un ragazzo giovane e lo spirito del male che rende la vita pi\u00f9 corta.\nStranamente l'ungherese (lingua non slava) prese in prestito questo termine dai suoi vicini, e oggi \"Kar\u00e1csony\" significa semplicemente natale. \u00c8 degno di nota il fatto che la parola non ha mai avuto il significato originale attribuitogli dagli Slavi, in quanto gli ungheresi hanno una mitologia propria di ceppo non indoeuropeo."}
{"id": "1199652", "revid": "84184", "url": "https://it.wikipedia.org/wiki?curid=1199652", "title": "Giovanni Vincenzo Auna", "text": "Biografia.\nNato da modesta famiglia a Montechiaro d'Asti, fece i primi studi nel locale Regio Collegio fondato nel 1720 dal teologo G.D. Petratti e allora retto dal teologo Adorni. Pass\u00f2 poi all' Universit\u00e0 di Torino, dove si laure\u00f2 con lode in Giurisprudenza. Lavor\u00f2 per alcuni anni nell'Ufficio dell'Avvocato dei Poveri e fu poi chiamato a far parte del Senato del Piemonte nella Classe civile. Nel 1801 fu nominato Senatore Reggente del Regio Consiglio di Giustizia di Novara. \nSucceduta la dominazione francese, Auna fu promosso Presidente dei tre Tribunali di Novara (speciale-criminale, di prima istanza e di commercio).\nQuando il territorio novarese venne staccato dal Piemonte e annesso al napoleonico Regno d'Italia, Auna si trasfer\u00ec a Milano, dove gli venne affidato l'incarico di presidente del tribunale d'Appello del dipartimento dell'Olona e membro della Corte di Cassazione. \nAlla caduta di Napoleone, il compromesso Auna fu mandato in pensione dal restaurato governo asburgico e si ritir\u00f2 a vita privata, dividendosi tra la sua casa di Milano e l'antico palazzo avito di Montechiaro: qui aveva raccolto tutti i cimeli bonapartisti in suo possesso, tra cui una copia del Codice civile tradotto in italiano, con dedica autografa dell'imperatore Napoleone. \nCattolico sincero, di animo amabile e generoso, per testamento lasci\u00f2 un sussidio ai poveri del suo paese natale. La sorella Marianna Auna Adorni, poco dopo la morte del fratello, fece eseguire allo scultore Antonio Giovanni Labus un busto \"all'antica\" in marmo dell'Auna, poi donato dagli eredi Adorni al Museo del Risorgimento di Asti.\nNel 1962 la citt\u00e0 di Asti gli ha dedicato una via.\nIncarichi.\nIl governo francese gli affid\u00f2 il compito, insieme a cinque altri magistrati, di tradurre in italiano il Codice civile francese. (il \"Codice Napoleone\") per il neonato Regno d'Italia (1805-1814). L'ottimo lavoro svolto, gli valse il titolo di barone (1810) e la promozione a giudice della Corte di Cassazione di Milano."}
{"id": "1199654", "revid": "767487", "url": "https://it.wikipedia.org/wiki?curid=1199654", "title": "Field Trip (Kik Tracee)", "text": "Field Trip \u00e8 il primo EP dei Kik Tracee, uscito nel 1992 per l'Etichetta discografica RCA Records.\nIl disco ha avuto buone recensioni."}
{"id": "1199655", "revid": "122890476", "url": "https://it.wikipedia.org/wiki?curid=1199655", "title": "Mario Buda", "text": "Biografia.\nEmigra negli Stati Uniti a 23 anni, nel 1907. Svolge innumerevoli lavori: giardiniere, operaio in una ditta telefonica, muratore, operaio in una fabbrica di cappelli a Roxbury (un quartiere di Boston). Si appassiona poi al mestiere di calzolaio e artigiano della scarpa. Ha gi\u00e0 abbracciato l'anarchismo e non rinuncia a professare le sue idee anche nel Paese che lo ospita, al punto che viene accostato al gruppo di Sacco e Vanzetti. Diventa un membro del gruppo dell'anarchico di Luigi Galleani.\nNel 1917 \u00e8 imputato di un attentato all'ufficio di polizia di Milwaukee.\nQuando poi l'11 settembre 1920 Sacco e Vanzetti vengono incriminati per la sanguinosa rapina di South Braintree, il clima, gi\u00e0 surriscaldato dalla promulgazione di dure leggi d'espulsione per gli anarchici, a dir poco s'incendia.\nCinque giorni dopo, il 16 settembre, Buda percorre Wall Street con il suo carretto trainato da un cavallo e si ferma tra la sede della banca \u201cMorgan &amp; Stanley\u201d e la Borsa valori. A mezzogiorno il carretto esplode fragorosamente: un comando a distanza provoca la deflagrazione del materiale esplosivo di cui \u00e8 carico, inoltre migliaia di chiodi vengono sparati in tutte le direzioni.\nLa sede della banca viene distrutta, cos\u00ec come molti altri edifici circostanti. Rimangono uccise 33 persone e altre duecento vengono ferite. I danni materiali ammontano a 2 milioni di dollari dell'epoca.\nL'attentato di Wall Street va in prima pagina su tutti i giornali statunitensi: il New York Times del 17 settembre titola: \u201cUn atto di guerra\u201d. Partono subito le indagini a livello federale: l'FBI individua Buda come unico responsabile della strage. Viene incriminato in base alla testimonianza del fabbro ferraio che gli aveva affittato il cavallo poi usato per trainare il carro esplosivo. Quando cominciano le sue ricerche, per\u00f2, Buda \u00e8 gi\u00e0 scappato in Messico, dove si rivolter\u00e0 con pi\u00f9 di cinquanta uomini contro il governo messicano, da qui rientra poi in Italia, nella natia Savignano.\nNel 1927 viene comunque arrestato dalle forze dell'ordine italiane per attivit\u00e0 sovversiva; viene spedito al confino, prima sull'isola siciliana di Lipari, poi dal 1932 su quella di Ponza, al centro del mar Tirreno. Qui l'accusa viene modificata in \u201cservizi di spionaggio tra gli anarchici rifugiati in Svizzera\u201d. \u00c8 un espediente per coprirlo, in quanto Buda, dopo il rientro in patria, non si \u00e8 mai mosso da Savignano, dove ha continuato ad occuparsi della produzione e vendita di scarpe. Inoltre, a partire dal 1933, Buda diviene una spia dell'OVRA, per la quale compie anche un paio di missioni tra gli esuli antifascisti in Francia.\nMuore a Savignano nel 1963.\nMario Buda ha negato fino alla morte la propria colpevolezza in merito all'attentato di Wall Street. D'altra parte lo stesso \"Bureau of Investigation\" (la polizia giudiziaria) non riusc\u00ec, all'epoca dei fatti, a individuare i colpevoli della strage."}
{"id": "1199656", "revid": "110157", "url": "https://it.wikipedia.org/wiki?curid=1199656", "title": "Antiquarium iconografico", "text": "L'Antiquarium Iconografico di Capo Soprano \u00e8 una struttura museale che si trova a Gela (provincia di Caltanissetta), nel Parco archeologico delle Mura Timoleontee.\nStoria.\nLa zona di Capo Soprano si sviluppa nel IV secolo a.C., dopo l'avvenuta distruzione della citt\u00e0 ad opera dei Cartaginesi nel 405 a.C., dove in passato erano le necropoli della citt\u00e0. I nuovi quartieri residenziali vi si insediarono seguendo uno schema urbanistico caratterizzato da un impianto viario regolare\nIn questo clima di ricostruzioni nasce anche il vicino complesso dei bagni greci, come numerose residenze lussuose venute alla luce in pi\u00f9 scavi archeologici, che dimostrano la ricchezza del quartiere.\nQui sorse pure il poderoso muro di fortificazione (chiamato mura Timoleontee), la cui parte conservata ha uno sviluppo lineare di circa 3,60 metri, uno spessore di 3 ed un'altezza media di 3,20 metri. Lo stato di conservazione dei materiali pi\u00f9 deperibili (i mattoni di argilla cruda che rivestono la parte superiore del monumentale sistema difensivo) lo deve alla sepoltura in antico da una spessa coltre di sabbia che lo protesse dalle spoliazioni avvenute in et\u00e0 medievale, come nel caso della sua porzione nord-occidentale.\nDopo la distruzione di Gela ad opera di Finzia, tiranno di Agrigento, il muro perse la sua funzione e le poche tracce di vita ivi presenti in et\u00e0 successiva al 282 a.C. confermano che il sito fu spopolato, mentre parte della popolazione dovette trasferirsi in fattorie e casolari delle vicine campagne.\nIn tempi recenti nasce la necessit\u00e0 per il sito (in cui al momento si lavora per la realizzazione di una nuova copertura protettiva) di un \"antiquarium\", sorto nell'ex casa del custode, per poter mostrare i reperti ivi recuperati.\nEsposizione.\nIn due sale sono esposti dei reperti provenienti dalle Mura Timoleontee, le fortificazioni che circondavano la polis siciliana sin dal IV secolo a.C. Sono esposte fotografie, ceramiche e monete, anche se attualmente solo le mura possono essere visitate.\nVisite.\nTutti i giorni dalle 9:00 a un'ora prima del tramonto, ultimo luned\u00ec del mese chiuso. Ingresso con biglietto unico cumulativo"}
{"id": "1199659", "revid": "729019", "url": "https://it.wikipedia.org/wiki?curid=1199659", "title": "Peter Stringer", "text": "Biografia.\nAvviato al rugby al Presentation Brothers College, scuola superiore della nat\u00eca Cork, studi\u00f2 chimica all'Universit\u00e0 di Cork dal 1996 al 1998.\nA livello di formazione provinciale entr\u00f2 nel 1998 nel disputandovi il campionato interprovinciale irlandese.\nIl suo debutto con la nazionale irlandese risale al 19 febbraio 2000, in occasione della partita del Sei Nazioni contro la .\nSei mesi pi\u00f9 tardi fu invitato dai in occasione di un incontro con un XV della .\nFinalista due volte di Heineken Cup nel 2000 e nel 2002, Stringer vinse il suo primo trofeo nel 2003, conquistando la Celtic League con Munster.\nQuello stesso anno fu anche convocato nella nazionale irlandese impegnata a disputare la .\nFu, ancora, il protagonista della finale di Heineken Cup 2005-06 vinta 23-19 contro grazie a una sua meta realizzata partendo dalla base di una mischia.\nConvocato anche per la in Francia, l'anno seguente conquist\u00f2 la sua seconda Heineken Cup, pur non essendo stato schierato nel corso della finale vinta 16-13 contro .\nTra i protagonisti del primo Grande Slam dell' dopo 61 anni al Sei Nazioni 2009, fu nominato \"man of the match\" nella partita contro la Scozia del 14 marzo 2009: con gli irlandesi in svantaggio 9-12 a Murrayfield alla fine del primo tempo, nella ripresa Stringer si rese autore di una giocata decisiva culminata con un passaggio a Jamie Heaslip che permise all'Irlanda di andare in meta e ribaltare il risultato per poi chiuderlo 22-15 a proprio favore.\nLa settimana successiva Stringer subentr\u00f2 dalla panchina durante l'ultima partita del torneo contro il a Cardiff e il suo passaggio a Ronan O'Gara permise a quest'ultimo di mettere a segno un drop nei minuti finali che valse la vittoria 17-15 e il primo Grande Slam dal 1948.\nIn quello stesso anno, a livello di club giunse la vittoria in Celtic League.\nNel 2011 Stringer divenne il giocatore di Munster con pi\u00f9 presenze assolute in squadra tra campionato interprovinciale, Celtic League e coppe europee, e vinse il suo terzo titolo celtico.\nNon convocato per la , collezion\u00f2 il secondo invito per i Barbarians a novembre contro un XV dell'.\nNon rientrando nei piani del Munster per la stagione 2011-12, fu dato in prestito agli inglesi del per tre mesi a partire da dicembre 2011 e, alla scadenza, al fino a fine stagione.\nTornato nel 2012-13 a Munster, fu utilizzato in soli quattro incontri di Pro12, e alla fine della stagione pass\u00f2 a titolo definitivo al . Scaduto il contratto con il Bath, Stringer decise di rimanere in Inghilterra firmando nel 2015 un contratto per una stagione con i . Nel febbraio 2016 il contratto venne poi rinnovato per un'altra stagione e ad aprile, nonostante i suoi 38 anni, Stringer fu nominato giocatore dell'anno dei Sale Sharks per la stagione 2015-16 di Premiership."}
{"id": "1199660", "revid": "298055", "url": "https://it.wikipedia.org/wiki?curid=1199660", "title": "Organizzazione (PK)", "text": ""}
{"id": "1199661", "revid": "15756", "url": "https://it.wikipedia.org/wiki?curid=1199661", "title": "Armando Borghi", "text": "Biografia.\nLe origini familiari e il paese di nascita.\nLa famiglia di Borghi \u00e8 una famiglia che ha radici nei movimenti risorgimentali. Il padre passa dal mazzinianesimo ad una impostazione politica in linea con le teorie di Michail Aleksandrovi\u010d Bakunin, uno dei padri spirituali del socialismo anarchico; altri mazziniani seguiranno lo stesso iter politico, come ad esempio il conterraneo Andrea Costa. Per quanto riguarda le tradizioni della terra d'origine, la famiglia vive in una zona in cui la peculiarit\u00e0 della situazione socio-politica spinge un rilevante numero di persone ad aderire agli ideali dell'anarchia\n. Fra questi ultimi vi \u00e8 anche Giovanni Forbicini, la cui traiettoria umana e politica si intreccer\u00e0 ancora con quella del Borghi nel secondo dopoguerra, all'epoca della travagliata riorganizzazione della frangia anarchica e della costruzione della FAI, e Giuseppe Guidi, divenuto successivamente pittore di valore.\nLa prima guerra mondiale.\nBorghi aderisce fin dalla giovinezza al movimento anarchico. Nel 1898 viene arrestato per la prima volta, nel corso di uno sciopero agrario nel ravennate. Con le dimissioni della direzione interventista dell'Unione Sindacale Italiana (USI), diviene il principale dirigente sindacalista rivoluzionario rimasto su posizioni neutraliste in netta opposizione all'interventista di sinistra Alceste De Ambris. Durante la Prima guerra mondiale viene internato in un paesino dell'Abruzzo. Riacquista la libert\u00e0 nel 1918, ma nel 1920 \u00e8 nuovamente arrestato, assieme ad altri anarchici. I socialisti, nel periodo che va dal primo dopoguerra all'avvento del fascismo, adottano una politica attendista e di debolezza nei confronti delle masse popolari e delle loro richieste e questo genera profondi dissidi sia a livello nazionale che locale in una zona tradizionalmente \"insurrezionale\" quale \u00e8 il ravennate.\nIl primo dopoguerra.\nArmando Borghi gi\u00e0 nel 1918 e 1919, subito dopo i primi attacchi squadristici alle sede dell'Avanti, dimostra una visione politica di lungo respiro, si prodiga per la formazione di un comitato rivoluzionario e si oppone alla proposta di fare confluire l'USI nella CGdL essendo fautore, come alternativa, dello scioglimento delle leghe e della convocazione di una costituente sindacale, per poter dar vita a un nuovo organismo scaturito dalla libera volont\u00e0 dei lavoratori mediante elezioni. La CGdL per\u00f2, rifiuta. Nell'aprile 1919, dopo l'incendio dell\"Avanti!\" da parte dei fascisti, spinge per la formazione di un comitato rivoluzionario formato da cinque membri in rappresentanza di USI, CGdL, PSI, Unione anarchica italiana (UAI) e SFI; tale azione agitatoria ed organizzativa ne provoca per\u00f2 l'arresto insieme all'intero comitato centrale dell'USI. In sostanza Armando Borghi ipotizza in anticipo un fronte unito sindacale-operaio che poi militarmente a livello nazionale si possa saldare alla formazione del Fronte Unito Arditi del Popolo. Nel ravennate infatti agir\u00e0 successivamente il gruppo che fa capo ad Alberto Acquacalda.\nI moti del carovita del giugno-luglio 1919, gli scioperi ed i morti fra i manifestanti della primavera (1920), la Rivolta dei Bersaglieri di Ancona (1920), l'occupazione delle fabbriche (1920), la stessa Impresa di Fiume, con gruppi non trascurabili di Legionari su posizioni bolsceviche-libertarie, sono indicativi di una situazione prerivoluzionaria che poggia sia sulla consistente presenza dell'USI (che ha capi storici e gruppi che da interventisti passeranno su posizioni antifasciste armate), considerata ormai una valida alternativa per la classe operaia, sia sulla forza e le tradizioni del CGdL che danno al Borghi la spinta per intensificare la propria battaglia politica.\nI rapporti con l'ambiente bolscevico ed anarchico russo.\nDopo la presa di potere da parte dei bolscevichi ha rapporti sia con Zinov'ev che con Lenin, ma le sue posizioni sono pi\u00f9 vicine a quelle di Victor Serge, bolscevico che presta particolare attenzione alle istanze anarchiche ed a quelle di Kropotkin, teorico del comunismo libertario in Russia. Costui, seppur per breve periodo, si pu\u00f2 definire il pi\u00f9 \"illustre interventista di sinistra\" a livello internazionale in quanto invit\u00f2 le masse proletarie ad appoggiare la Triplice Intesa. Molti intellettuali marxisti sono critici rispetto allo sviluppo rivoluzionario del dopo \"Ottobre Rosso\": un carteggio fra Lenin e Kropotkin lo dimostra, pur essendo altres\u00ec evidente il profondo rispetto esistente fra i due grandi teorici rivoluzionari.\nDivergenze e relazioni nell'ambiente Sovietico.\nNelle sue memorie Armando Borghi parla pure della sua diatriba con Bucharin.\nIl periodo \u00e8 assai teso in Italia e il problema pressante immediatamente successivo consiste nella risposta agli attacchi squadristici: si ricorda l'incontro fra Bucharin, che spesso tiene contatti con italiani, e Ruggiero Grieco, il cui scontro \u00e8 determinato dal rifiuto della dirigenza comunista d'Italia del tempo di partecipare al Fronte Unito Arditi del Popolo.\nBorghi nelle sue memorie ricorda appunto una conferenza a Piombino del 1921, dove \u00e8 presente il deputato comunista Francesco Misiano rifugiatosi nella citt\u00e0 toscana dopo essere stato cacciato dal parlamento dai fascisti con minaccia di morte. Piombino \u00e8 tenuta ancora saldamente dalle frange anarchiche e dagli Arditi del Popolo, nelle quali, in spregio agli ordini del partito, sono precedentemente confluiti numerosi comunisti.\nBorghi rientra quindi frettolosamente in Italia dalla Russia perch\u00e9 nel contempo si \u00e8 sviluppata in patria l'occupazione delle fabbriche, raggiungendo Verona a tappe forzate il 16 settembre 1920. Al suo arrivo per\u00f2 il movimento di fabbriche e consigli operai \u00e8 in via di esaurimento. Riesce comunque a tenere ancora dei comizi in alcune Formazioni di difesa proletaria a Genova#Difesa della Camera del Lavoro di Sestri Ponente quali Milano, Sestri Ponente, che da all'epoca parecchio filo da torcere agli squadristi, e, ovviamente, la stessa Verona. Fino al momento dell'arresto, avvenuto il 13 ottobre, continua ad incitare la classe operaia alla lotta. Pochi giorni pi\u00f9 tardi verr\u00e0 tratto in arresto anche Errico Malatesta insieme a numerosi altri militanti anarchici.\nIl periodo del fascismo.\nIl 1922 \u00e8 l'anno della marcia su Roma e della disfatta del movimento operaio e rivoluzionario italiano: la strada della conquista del potere da parte dei fascisti \u00e8 ormai aperta. Durante il fascismo \u00e8 esule prima a Berlino, in Germania, poi in altri Paesi europei e infine negli Stati Uniti.\nEsilio in Europa.\nNella capitale tedesca si svolge, dal 25 dicembre 1922 al 2 gennaio 1923, il congresso costitutivo dell'Asociaci\u00f3n Internacional de los Trabajadores (AIT), organizzazione sindacale internazionalista con impostazione libertaria. Armando Borghi \u00e8 un propugnatore di tale organismo internazionale per la riorganizzazione del movimento sindacale duramente sconfitto in molti paesi, fra cui l'Italia. Berlino in quel momento \u00e8 anche il luogo in cui sono presenti gli anarchici russi, e Borghi tiene con questi stretti contatti. Come rappresentante dell'AIT viene mandato in Francia, in Portogallo, nei Paesi Bassi (1925), e successivamente in Spagna. La matrice libertaria di Borghi lo porta ad avversare sia il fascismo che il nuovo corso inaugurato dallo Stato sovietico. \u00c8 questa l'epoca, infatti, della presa di potere assoluto da parte di Stalin ed \u00e8 anche il periodo degli ammiccamenti fra fascismo e stalinismo.\nUn suo studio \"L'Italia tra due Crispi\" viene pubblicato in questi anni: per Borghi \u00e8 importante capire per poi mettere a frutto l'esperienza rivoluzionaria italiana degli anni immediatamente precedenti e tentare di riorganizzare le forze della sinistra, gran parte delle quali, per poter soprattutto avere un solido punto di riferimento, si avvicina sempre pi\u00f9 al nuovo corso stalinista.\nLa riorganizzazione dell'ala anarchica \u00e8 complessa a causa delle suddivisioni fra gli individualisti \"puri\" e gli organizzatori, con l'ulteriore problema di mantenere le distanze dalla frangia comunista di osservanza moscovita.\nNel fuoriuscitismo antifascista inizia anche il periodo degli infiltrati con personaggi molto singolari per le loro vicissitudini politiche. Fra questi vi \u00e8\nRicciotti Garibaldi junior(aderente al fascismo col fratello Ezio Garibaldi)\nche, a differenza di un altro fratello Sante Garibaldi, fervente antifascista, si infiltra fra i fuoriusciti con intenti di provocazione, facendosi forte del nome che porta.\nIl Borghi quindi si trova a diffidare anche della formazione antifascista \"Avanguardie garibaldine\", o sedicente tale, estremamente esposta a consistenti infiltrazioni di provocatori fascisti, e deve quindi allontanarsi dagli anarchici che si sono lasciati coinvolgere.\nLa vicenda non passa senza lasciar lacerazioni e spaccature nella frangia libertaria degli esuli in Francia. La posizione politica di Borghi a questo punto \u00e8 quella di rendere sempre pi\u00f9 autonoma la parte anarchica antifascista, dissentendo pure dall'aderire al Fronte Unito Antifascista, ipotesi caldeggiata da Errico Malatesta. Si avvicina pertanto alle posizioni dell'\"Adunata dei Refrattari\".\nEsilio negli USA.\nNel 1927 \u00e8 negli USA, ancora in dissenso con altri gruppi anarchici che si muovono seguendo una strategia pi\u00f9 vicina al Fronte Unito appoggiato da Errico Malatesta. Nello specifico, lo scontro sulla tattica da adottare nel periodo avviene con il gruppo di anarchici che ha come riferimento il giornale \"Il Martello\" di Carlo Tresca. Tresca verr\u00e0 ucciso, secondo la pi\u00f9 recente ricostruzione storica, da un killer della mafia su invito di Benito Mussolini, che a sua volta ospiter\u00e0 in Italia il boss Vito Genovese, mandante del delitto, quando questi si trover\u00e0 in grossa difficolt\u00e0 col governo USA. Per l'arresto di Borghi ci son pressioni italiane presso gli organi di repressione statunitensi, ma questi riesce comunque a pubblicare il libro \"Mussolini in camicia\" che ha grande successo.\nNel 1927, ancora negli Stati Uniti, viene arrestato per le dimostrazioni nella campagna agitatoria contro l'esecuzione di Nicola Sacco e Bartolomeo Vanzetti, i due anarchici giustiziati per un delitto mai commesso e recentemente riabilitati dal sindaco della stessa citt\u00e0 in cui furono inquisiti, con pubblica cerimonia.\nLa morte di Virgilia D'Andrea, fino ad allora compagna della sua vita, getta il Borghi nel pi\u00f9 profondo sconforto. I servizi segreti fascisti segnalano la sua presenza a Barcellona fra il 3 aprile e il 13 maggio 1937, dove suo figlio milita nelle brigate internazionali, ma in realt\u00e0 risulta che non si sia mai recato in Spagna. Rimasto negli Usa viene registrato ed arrestato nel 1940 a causa delle conseguenze dell\"Alien Registration Act\", ma interventi di influenti e celebri amici personali, quali Walter e Arturo Toscanini nonch\u00e9 Gaetano Salvemini, lo riportano in libert\u00e0. La situazione ha dei risvolti tragicomici in quanto vengono arrestati con Armando Borghi diversi noti fascisti.\nNel luglio del 1944 tenta, senza riuscirci, di tornare in Italia per partecipare attivamente alla lotta antifascista. Potr\u00e0 rivedere la terra di origine solo nel 1945, in ottobre, a guerra finita.\nIl secondo dopoguerra.\nAlla caduta del regime rientra in Italia, ove assume un posto di rilievo nel movimento anarchico, dirigendo per oltre quindici anni Umanit\u00e0 Nova, il giornale della FAI, ricostituitasi dopo un complesso processo di ristrutturazione nel 1945 grazie agli sforzi di altri noti anarchici, tra cui Alfonso Failla ed Umberto Marzocchi.\nAzione politica nel secondo dopoguerra.\nLa sua campagna politica in quegli anni, oltre al problema organizzativo della FAI, che non \u00e8 un semplice problema burocratico ma soprattutto politico, \u00e8 centrata su due grandi temi di derivazione libertaria cio\u00e8 contro la Costituente, avversata perch\u00e9 costituisce per un libertario la formalizzazione di chi pu\u00f2 fare politica e chi no, e quella contro il clericalismo e le intromissioni della chiesa nella politica. Borghi \u00e8 fortemente critico anche contro la politica socialcomunista che a livello nazionale ha abbandonato, nei fatti, le istanze rivoluzionarie ed a livello internazionale \u00e8 legata agli indirizzi dello stalinismo. Essendo morti i grandi dell'anarchia italiana, quali Errico Malatesta, Camillo Berneri, Luigi Fabbri oramai Borghi \u00e8 fra i pochi, insieme ad Alfonso Failla ed Umberto Marzocchi a costituire un solido riferimento sia per i vecchi compagni che per i nuovi che si avvicinano all'ideologia libertaria. \u00c8 anche il periodo delle spaccature all'interno della sinistra comunista e libertaria con la nascista dei GAAP, Gruppi Anarchici di Azione Proletaria. Le grandi masse tuttavia, sono ormai orientate verso i grossi partiti post-resistenziali che hanno sia possibilit\u00e0 economiche che appoggi internazionali di peso. Borghi inoltre si rende pienamente conto dei tentativi di avvicinamento fra lo schieramento socialcomunista e quello cattolico, e li combatte, data la sua impostazione coerente con gli ideali tradizionali dell'anarchia. \u00c8 il periodo dei continui congressi e comizi cui si dedica instancabilmente sia a scopo agitatorio che didattico. Il suo libro \"Conferma anarchica (Due anni in Italia)\" del 1949 \u00e8 in pratica una cronistoria del momento storico che vive la sinistra italiana: Borghi custode dell'ideologia anarchica si oppone ad ogni tentativo di ristrutturazione delle organizzazioni collegate alla frangia anarchica che comportino una eccessiva burocratizzazione e gerarchizzazione interna in quanto sminuirebbero la democrazia dal basso e darebbero troppo poteri agli apparati di partito.\nAzione politica negli anni 50 e successivi.\nFedele all'idea libertaria ed antistalinista condanna senza mezzi termini l'intervento Russo in Ungheria nel 1956 e d\u00e0 la piena solidariet\u00e0 agli insorti. Dopo i fatti di Genova ed il periodo immediatamente successivo, Borghi lancia meno strali contro le sinistre istituzionali a prende le difese di Fidel Castro. Il 28 ottobre 1962, con l'articolo \"Gi\u00f9 le mani da Cuba\", \"Umanit\u00e0 Nova\", uscito subito dopo il tentativo di golpe filostatunitense appoggiato dalla Cia tramite gli elementi anticastristi che tentano, senza l'appoggio degli USA, uno sbarco alla Baia dei Porci, alcune frange anarchiche lo accusano di filocomunismo. Nel congresso della FAI dello stesso anno, a Senigallia, Borghi risponde alle critiche ed ottiene il consenso dei congressisti: ferma condanna alla involuzione totalitaria al regime che si va instaurando a Cuba ma salda difesa di Cuba stessa da ogni attacco involutivo e reazionario che provenga dall'esterno.\nDal 31 ottobre al 5 novembre 1965, durante i lavori del Congresso di Carrara, prevale il documento che ipotizza una struttura FAI come patto associativo con norme vincolanti ed eventuali sanzioni discliplinari per gli aderenti; Borghi e la sua frangia sono contrari a questa linea per cui si vede costretto ad abbandonare la direzione di \"Umanit\u00e0 Nova\". L'ala a lui vicina si scinde dalla FAI e costituisce i Gruppi di iniziativa anarchica. Armando Borghi si dedica allo studio ed al riordino della enorme documentazione testimoniale che ha raccolto. Muore a Roma il 21 aprile 1968 e la sua ultima volont\u00e0 sar\u00e0 quella di essere sepolto a Castel Bolognese.\nE' stato innagurato il Monumento ad Armando Borghi nel Parco omonimo nel comune di Castel Bolognese il\u00a017 \u00a0dicembre 1988. \nBibliografia.\nLibri riguardanti specificamente Armando Borghi.\nNecrologi sui giornali\nIntitolazioni.\nA Castel Bolognese (RA) esiste la Biblioteca Libertaria \u201cArmando Borghi\u201d."}
{"id": "1199663", "revid": "49700457", "url": "https://it.wikipedia.org/wiki?curid=1199663", "title": "Corsica Express Three", "text": ""}
{"id": "1199669", "revid": "729019", "url": "https://it.wikipedia.org/wiki?curid=1199669", "title": "Ronan O'Gara", "text": "Militante nel ruolo di mediano d'apertura nel Munster per 16 stagioni, 12 delle quali in Pro12 con 940 punti totali, O'Gara vanta 128 presenze per l', secondo internazionale pi\u00f9 assiduo per il suo Paese dopo Brian O'Driscoll (133), e 130 totali considerando i due \"test match\" con i British and Irish Lions; \u00e8 inoltre il miglior realizzatore di punti per l'Irlanda (1\u00a0083), e quarto miglior marcatore internazionale nonch\u00e9 ottavo per numero di presenze.\nBiografia.\nO'Gara \u00e8 nato nel 1977 a Sacramento, citt\u00e0 statunitense capitale della California, in cui all'epoca lavorava suo padre Fergal, microbiologo che aveva giocato in giovent\u00f9 nel ruolo di tre quarti ala. Pochi anni dopo la nascita di Ronan, gli O'Gara tornarono in Irlanda. Tra il 1995 e il 1999 frequent\u00f2 l'University College Cork, laureandosi in economia aziendale, e durante la frequenza universitaria milit\u00f2 anche nella squadra di rugby dell'ateneo.\nNel 1997 entr\u00f2 nella formazione di Munster con cui disput\u00f2 il campionato interprovinciale irlandese; il debutto internazionale avvenne a Dublino nel corso del Sei Nazioni 2000 in occasione di una vittoria per 44-22 contro la . Nel 2001 fu convocato dai British and Irish Lions per il loro \"tour\" in Australia, non scendendo tuttavia in campo in alcuno dei tre \"test match\" contro gli \"Wallabies\".\nIn uno dei \"match\" infrasettimanali, contro gli Waratahs a Sydney, O'Gara fu aggredito dall'australiano Duncan McRae che lo colp\u00ec al volto con 11 pugni; McRae fu squalificato per 7 settimane.\nNel 2001 disput\u00f2 con Munster la prima delle sue 13 stagioni di Celtic League e l'anno successivo, nel 2003, si laure\u00f2 campione di tale torneo; in quel periodo, in virt\u00f9 della sua doppia cittadinanza irlandese e statunitense (quest'ultima derivatagli per diritto di nascita su tale suolo) fu contattato anche da alcune \"franchise\" della National Football League per giocare a football americano nel ruolo di kicker; sia i Miami Dolphins che i San Diego Chargers sondarono la disponibilit\u00e0 di O'Gara, il quale tuttavia declin\u00f2 entrambe le offerte dichiarando di voler dedicarsi solo al rugby. A fine anno fu parte della squadra irlandese alla in Australia.\nConvocato anche per il \"tour\" 2005 dei British Lions in Nuova Zelanda, in tale spedizione O'Gara disput\u00f2 il suo primo \"test match\" per la selezione interbritannica, da rimpiazzo nel corso del terzo incontro della serie con gli \"All Blacks\"\u00a0. Nella stagione successiva fu altres\u00ec protagonista nella vittoria della Heineken Cup 2005-06: in semifinale contro Leinster marc\u00f2 20 punti e, in finale contro Biarritz, realizz\u00f2 13 dei 23 punti con cui Munster si aggiudic\u00f2 l'incontro; un anno pi\u00f9 tardi, di nuovo con l', prese parte alla in Francia.\nL'11 marzo 2008, in occasione della partita del Sei Nazioni contro l', stante l'indisponibilit\u00e0 di Brian O'Driscoll, O'Gara vest\u00ec per la prima volta i gradi di capitano dell'; due mesi pi\u00f9 tardi vinse la sua prima Heineken Cup battendo in finale il Tolosa.\nIl 13 dicembre 2008, con la trasformazione messa a segno all'ultimo minuto contro il Clermont, Ronan O'Gara divenne il primo giocatore a realizzare 1\u00a0000 punti in Heineken Cup\nNel 2009 l' consegu\u00ec il Grande Slam nel Sei Nazioni, cui O'Gara contribu\u00ec con 56 punti nei cinque incontri del torneo; decisivo ai fini della classifica finale fu, in particolare, il suo \"drop\" al 78' dell'incontro finale con il a Cardiff, con cui l'Irlanda vinse 17-15. In detta edizione di torneo O'Gara super\u00f2 anche il primato di punti dell'inglese Jonny Wilkinson, diventando il miglior realizzatore del Sei Nazioni a quota 492, 13 pi\u00f9 di Wilkinson; lo score, poi migliorato fino ad arrivare a 557, \u00e8 al 2014 insuperato. Pi\u00f9 avanti nell'anno Munster si aggiudic\u00f2 la sua seconda Celtic League. O'Gara fu convocato dai British and Irish Lions per il \"tour\" in Sudafrica, scendendo in campo nel secondo \"test match\" contro gli \"Springbok\". Subentrato nella ripresa, concesse un fallo all'ultimo minuto sul punteggio di 25 pari collidendo con il mediano di mischia sudafricano Fourie du Preez mentre si trovava in aria dopo un salto, permettendo a Morn\u00e9 Steyn di marcare tra i pali la conseguente punizione che valse al la vittoria 28-25 e l'intera serie.\nIl 16 maggio 2010 O'Gara ricevette il premio di miglior giocatore dell'anno dell'European Rugby Cup quale maggior contribuitore allo sviluppo del rugby europeo durante i primi 15 anni dell'Heineken Cup. Nella partita inaugurale del Sei Nazioni 2011, al Flaminio di Roma un suo \"drop\" allo scadere evit\u00f2 all' la prima sconfitta dall' nel torneo; pi\u00f9 tardi nell'anno vinse la sua terza Celtic League con il Munster e, infine, fu convocato per disputare la sua terza Coppa del Mondo consecutiva con l'Irlanda. Il suo ultimo incontro internazionale fu nel Sei Nazioni 2013 contro la , e il 18 maggio successivo O'Gara annunci\u00f2 il suo ritiro dall'attivit\u00e0 agonistica per assumere il ruolo di tecnico del gioco al piede della squadra francese del Racing M\u00e9tro 92 di Parigi.\nVita privata.\nRonan O'Gara \u00e8 sposato dal 6 luglio 2006 con Jessica Daly, sua compagna di lunga data dalla cui unione ha avuto cinque figli, i pi\u00f9 grandi dei quali, una coppia mista di gemelli, nata in Irlanda nel 2008, e l'ultimo, un maschio, nato a Parigi nell'aprile 2014.\nA settembre 2008 diede alle stampe \"Ronan O'Gara: My Autobiography\" (editore Random House) con la collaborazione del \"ghostwriter\" Denis Walsh, di cui un anno pi\u00f9 tardi, dopo la conquista irlandese del Grande Slam, fu pubblicata una versione aggiornata. Dopo il suo ritiro, a novembre 2013, pubblic\u00f2 un secondo libro autobiografico, \"Ronan O'Gara: Unguarded\", sempre per Random House. Il 2 gennaio 2014 il canale irlandese RT\u00c9 One trasmise uno speciale televisivo a lui dedicato, \"ROG \u2013 The Ronan O'Gara Documentary\"\u00a0."}
{"id": "1199672", "revid": "34392", "url": "https://it.wikipedia.org/wiki?curid=1199672", "title": "Socialisti rivoluzionari", "text": ""}
{"id": "1199678", "revid": "1573940", "url": "https://it.wikipedia.org/wiki?curid=1199678", "title": "Pieve di San Giuliano (Castiglion Fiorentino)", "text": "La pieve di San Giuliano \u00e8 un edificio di culto cattolico che si trova in piazza della Collegiata, a Castiglion Fiorentino.\nIl titolo di pieve vi fu trasferito nel 1325. La parte oggi visibile fu ricostruita nel 1452, per le cattive condizioni della precedente, su disegno di Ser Giovanni di Nanni di Giunta, rettore della Fraternita di Santa Maria della Misericordia; nel 1501 ottenne il titolo di Collegiata ed oggi funge da sacrestia della nuova Collegiata. Al suo interno \u00e8 conservato un affresco raffigurante il \"Compianto di Cristo\" di Luca Signorelli (1502 circa), che rivela lo stile monumentale e, al tempo stesso, drammatico del pittore."}
{"id": "1199688", "revid": "1305772", "url": "https://it.wikipedia.org/wiki?curid=1199688", "title": "Organizzazione (disambigua)", "text": " \nUn'organizzazione \u00e8 un gruppo di persone formalmente unite per raggiungere uno o pi\u00f9 obiettivi comuni.\nOrganizzazione pu\u00f2 anche riferirsi a:"}
{"id": "1199689", "revid": "729019", "url": "https://it.wikipedia.org/wiki?curid=1199689", "title": "Gordon D'Arcy", "text": "Biografia.\nInizialmente impiegato come estremo ai tempi in cui militava al Clongowes Wood College, all'et\u00e0 di 18 anni D'Arcy debutt\u00f2 nel rugby professionistico entrando nel .\nIl 15 ottobre 1999 giunse anche il debutto con la nazionale irlandese contro la durante la fase a gironi della .\nD'Arcy vinse il suo primo trofeo di club conquistando la Celtic League 2001-02 con un ruolo decisivo nella finale vinta 24-20 contro il , avendo marcato una meta giocando all'ala.\nDal 2004 D'Arcy fu il primo centro titolare dell'Irlanda, formando, con il secondo centro Brian O'Driscoll, una stabile coppia che scese in campo in 50 occasioni.\nA coronamento delle sue brillanti prestazioni nel Sei Nazioni 2004 D'Arcy fu votato migliore giocatore del torneo.\nIn quello stesso anno fu anche candidato al premio come miglior giocatore IRB dell'anno.\nL'anno successivo partecip\u00f2 al tour dei British and Irish Lions giocando nella partita pareggiata 25-25 contro l'.\nD'Arcy fu nuovamente votato come migliore giocatore del Sei Nazioni durante l'edizione 2007 del torneo e partecip\u00f2 successivamente alla Coppa del Mondo in Francia; dopo un lungo infortunio fece anche parte della squadra irlandese che conquist\u00f2 il Grande Slam nel 2009.\nAncora nel 2009 vinse la sua prima Heineken Cup con il Leinster; lo stesso mese fu convocato dai per giocare contro e , mentre a giugno partecip\u00f2 al tour in Sudafrica dei British and Irish Lions non collezionando per\u00f2 alcuna presenza nei \"test match\" ufficiali.\nNel 2011 prese parte alla sua terza Coppa del Mondo, mentre nel 2014 vinse il suo secondo Sei Nazioni con l'Irlanda.\nDel maggio 2015 \u00e8 la decisione di Gordon D'Arcy di ritirarsi dal rugby alla fine dell'ottobre successivo, ovvero al termine della ."}
{"id": "1199692", "revid": "287204", "url": "https://it.wikipedia.org/wiki?curid=1199692", "title": "Trichogaster labiosa", "text": "Trichogaster labiosa \u00e8 un pesce osseo d'acqua dolce appartenente alla famiglia Osphronemidae.\nDistribuzione e habitat.\nQuesto pesce \u00e8 diffuso nel Myanmar (Birmania) meridionale. Abita i fiumi.\nAcquariofilia.\n\"T. labiosa\" \u00e8 pescato e allevato nel paese d'origine per essere commerciato in tutto il mondo nei negozi di acquariofilia."}
{"id": "1199699", "revid": "29244", "url": "https://it.wikipedia.org/wiki?curid=1199699", "title": "Unit\u00e0 centrale di elaborazione", "text": ""}
{"id": "1199704", "revid": "155613", "url": "https://it.wikipedia.org/wiki?curid=1199704", "title": "Stazione di Livorno Centrale", "text": "La stazione di Livorno Centrale \u00e8 il principale scalo ferroviario della citt\u00e0, realizzato in sostituzione della pi\u00f9 antica stazione di Livorno San Marco.\nStoria.\nLa linea ferroviaria tra Livorno San Marco e la Stazione Leopolda di Pisa era attiva sin dalla prima met\u00e0 dell'Ottocento. Nel 1867 Roma veniva unita a Livorno, con un tracciato che serviva Collesalvetti; pochi anni dopo, quando Collesalvetti fu unita direttamente a Pisa, la citt\u00e0 labronica si trov\u00f2 di fatto esclusa dalla linea principale, fino a quando, nel 1910, non fu completato il collegamento diretto costiero tra Cecina e Livorno.\nL'inaugurazione della stazione di Livorno Centrale avvenne quindi il 3 luglio 1910, pochi giorni dopo l'ultimazione dei lavori della suddetta tratta ferroviaria. Alla cerimonia partecip\u00f2 re Vittorio Emanuele, ma la stampa del tempo evidenzi\u00f2 l'assenza dei rappresentanti di Pisa, i quali erano contrari all'inserimento di Livorno lungo la direttrice nazionale.\nStrutture e impianti.\nPer l'ubicazione del nuovo scalo prevalse l'ipotesi di Angiolo Badaloni, che ne indicava la costruzione in un'area relativamente lontana dal centro cittadino, presso le Acque della Salute, al fine di non ostacolare lo sviluppo urbanistico della citt\u00e0 e di favorire, al contempo, l'afflusso a detto stabilimento termale, alla cui progettazione aveva preso parte solo pochi anni prima. Altre ipotesi, tutte regolarmente decadute a causa delle difficolt\u00e0 realizzative che avrebbero comportato o per la presenza di centri abitati preesistenti, erano state individuate nelle zone poste sul prolungamento della via Ricasoli, nell'area della Barriera Garibaldi e presso la Barriera Vittorio Emanuele II (si veda la voce Mura Leopoldine).\nFabbricato viaggiatori.\nIl prospetto del fabbricato viaggiatori, ubicato al termine di un grande viale alberato (viale Carducci), fu progettato dall'ingegner Lorenzo Mongini, anche se l'impostazione monumentale della parte mediana della facciata si deve all'ingegner Frullani, che vi inser\u00ec una grande vetrata semicircolare.\nPregevole edificio in cui confluiscono reminiscenze Liberty, si trova nella vasta piazza Dante (circa 59.000\u00a0m\u00b2 di superficie), al termine di quello che un tempo era il rettilineo del viale degli Acquedotti.\nIl suddetto edificio \u00e8 costituito da tre grandi corpi di fabbrica, uniti tra loro per mezzo di due ali laterali pi\u00f9 basse.\nIl corpo principale, dove ha sede la biglietteria, \u00e8 caratterizzato da alti portoni sormontati da un arco vetrato e da ampie finestre verticali, mentre i volumi laterali presentano un susseguirisi di grandi aperture che alleggeriscono la cortina muraria; le ali di collegamento invece sono assai semplici, precedute solo una tettoia metallica che protegge i numerosi portoni d'accesso ai corridoi.\nAll'interno domina per imponenza il volume della biglietteria, ornato di marmi e stucchi e dove dipartono i corridoi laterali e gli accessi ai binari; due sottopassaggi permettono di raggiungere i sette binari di transito per il movimento passeggeri, affiancati da raffinate pensiline sorrette da esili colonne. Il sottopassaggio a sud consente inoltre di accedere al parcheggio scambiatore posto alle spalle della stazione, non lontano dal Modigliani Forum, nella zona commerciale di Porta a Terra.\nNel corridoio del fabbricato, a cui si accede dall'ingresso principale, sono conservati due grandi quadri opera di Alessandro Bulgini: uno di essi raffigura il pittore livornese Amedeo Modigliani, l'altro una scena della \"Cavalleria Rusticana\" di Pietro Mascagni.\nPi\u00f9 a sud si trova la grande struttura del magazzino merci, caratterizzato da ampie falde aggettanti; un tempo l'edificio era servito da un apposito fascio di binari, in seguito eliminato per la realizzazione di un parcheggio pubblico a pagamento, di propriet\u00e0 RFI.\nDeposito locomotive.\nUna rimessa locomotori in origine si trovava a sud della stazione ed era dotata di una piattaforma girevole di 21 metri di diametro; da tempo scomparsa, la rimessa aveva una forma rettangolare ed era attraversata in senso longitudinale da due coppie di binari.\nUn nuovo e pi\u00f9 grande deposito venne costruito dal 1925 a nord della stazione, con accesso da via Provinciale Pisana. L'impianto fu dotato di una palazzina per uffici, della fucina e di una rimessa locomotori dotata di piano trasbordatore. Il nuovo impianto si rivel\u00f2 una struttura particolarmente all'avanguardia, tanto che serv\u00ec da modello per altri depositi successivamente realizzati nel resto della Penisola.\nSuccessivamente, intorno alla met\u00e0 degli anni trenta, non distante dal deposito fu realizzata una sottostazione elettrica.\nMovimento.\nLa stazione movimenta circa 5.300.000 passeggeri annui ed \u00e8 servita dalle relazioni regionali svolte da Trenitalia nell'ambito del contratto di servizio stipulato con la Regione Toscana e da relazioni a lunga percorrenza svolte anch'esse da Trenitalia, nonch\u00e9 una relazione periodica stagionale di treni con auto al seguito e una dall'Austria.\nServizi.\nLa stazione, cui RFI assegna la categoria \"Gold\", \u00e8 accessibile ai portatori di disabilit\u00e0 e dispone di:\nInterscambi.\nIl piazzale antistante la stazione e il retrostante parcheggio scambiatore sono serviti dalle autolinee urbane e interurbane operate da Autolinee Toscane.\nFra il 1910 e l'inizio degli anni trenta, sulla medesima area era presente un capolinea della rete tranviaria di Livorno, in seguito sostituita dalla filovia, a sua volta soppressa nel 1973."}
{"id": "1199706", "revid": "1573940", "url": "https://it.wikipedia.org/wiki?curid=1199706", "title": "Collegiata di San Giuliano", "text": "La collegiata di San Giuliano \u00e8 un edificio sacro che si trova in piazza della Collegiata a Castiglion Fiorentino.\nStoria e descrizione.\nL'attuale edificio \u00e8 frutto della ricostruzione del 1840, su progetto di Pietro Mancini. Si tratta di un'imponente struttura neoclassica a croce latina preceduta da un loggiato terminato nel 1860. L'interno a tre navate termina in un'imponente abside e presenta, all'incrocio tra la navata ed il transetto, una cupola coperta da un tiburio poligonale terminante con una lanterna (1867). Il campanile in arenaria \u00e8 del 1930.\nAll'interno si trovano la splendida pala con la \"Madonna con Bambino in trono e i Santi Pietro, Paolo, Giuliano e Michele\" di Bartolomeo della Gatta (1486); la \"Maest\u00e0\" di Segna di Bonaventura (inizio XIV secolo); due tele seicentesche con \"San Giovanni Battista\" e \"San Girolamo\" di Salvi Castellucci."}
{"id": "1199715", "revid": "834", "url": "https://it.wikipedia.org/wiki?curid=1199715", "title": "T-33", "text": ""}
{"id": "1199717", "revid": "1573940", "url": "https://it.wikipedia.org/wiki?curid=1199717", "title": "Chiesa di Sant'Agostino (Castiglion Fiorentino)", "text": "La chiesa di Sant'Agostino \u00e8 un edificio di culto che si trova in via delle Carbonaie a Castiglion Fiorentino.\nStoria e descrizione.\nAssunse il nome dal 1333, quando i frati agostiniani si insediarono in un precedente edificio del XIII secolo. Fu rinnovata insieme al convento entro il 1398, e ristrutturata tra il 1579 e 1588, quando fu rialzata. Oggi presenta una semplice facciata, in stile romanica, a capanna, in arenaria, preceduta da una scalinata, e l'interno ad aula unica e tre cappelle absidali. Tra i dipinti conservati si ricordano la \"Vergine in gloria tra i Santi Nicola ed Antonio\" attribuito a Adriano Zabarelli detto il Paladino (1667); e la \"Probatica piscina\" di Giovanni Battista Paggi (fine XVI secolo).\nImportante peculiarit\u00e0 della chiesa, \u00e8 il fatto che \u00e8 una delle pochissime italiane ad aver avuto un grande affresco sulla facciata esterna, rappresentante tre santi. Tuttavia tale opera \u00e8 andata perduta a causa degli agenti atmosferici negli anni di fine settecento.\nGran parte della copertura dell'edificio \u00e8 collassata il 31 agosto 2014. La chiesa \u00e8 attualmente inagibile."}
{"id": "1199720", "revid": "125736159", "url": "https://it.wikipedia.org/wiki?curid=1199720", "title": "Associazione Sportiva Dilettantistica Figline 1965", "text": "LAssociazione Sportiva Dilettantistica Figline 1965, meglio nota come Figline, \u00e8 una societ\u00e0 calcistica italiana con sede a Figline e Incisa Valdarno. Milita in Eccellenza, quinto livello del campionato italiano.\nHa disputato nella sua storia un campionato di Lega Pro Prima Divisione, terzo livello calcistico italiano, che rappresenta il livello pi\u00f9 alto raggiunto dalla squadra. Nel suo palmar\u00e8s \u00e8 presente la Supercoppa di Lega di Seconda Divisione, unico trofeo conquistato dalla squadra.\nI colori sociali sono il giallo e il blu. Disputa i propri incontri casalinghi allo stadio comunale Goffredo del Buffa.\nStoria.\nIl Figline nasce come \"Associazione Sportiva Calcio Figline\" nel giugno del 1965 per volere del sindaco di allora, che volle portare nel paese toscano un'unica societ\u00e0 calcistica: infatti nei primi anni '60 a Figline Valdarno esistevano ben due squadre distinte: la \"Polisportiva Figlinese\", fondata nel 1937, e l\"Unione Sportiva Aurora\". La nuova squadra viene iscritta in seconda categoria toscana, disputa le proprie gare interne allo stadio dell'oratorio salesiano Don Bosco di Figline e la scelta cromatica per le nuove divise \u00e8 il giallo-blu. Per diversi anni milita in campionati inferiori, fino a quando nel 1971-1972 raggiunge la Serie D, in cui rimarr\u00e0 fino al 1976. In questi anni il Figline gioca contro squadre come , Sangiovannese, e .\nDopo la retrocessione dalla Serie D avvenuta nel 1976, il Figline gioca per diversi anni nel girone B della Promozione Toscana, raggiungendo anche in un'occasione il secondo posto (nell'anno 1981-82), tuttavia non sufficiente per la promozione nel massimo campionato dilettanti avente carattere nazionale. Nell'anno 1986-87 per\u00f2 la squadra arriva 16\u00ba in campionato, retrocedendo cos\u00ec in Prima Categoria. Nonostante ci\u00f2, con due promozioni in tre anni (nel 1994 la Prima Categoria e nel 1996 la Promozione) torna nel campionato di Eccellenza, nel quale rimarr\u00e0 fino al 2000.\nNegli anni subito successivi il Figline, guidato da Brunero Poggesi, vince il campionato nel 2001, contribuendo alla promozione della squadra in Eccellenza. Dopo alcuni anni, nel 2006 vince il campionato dopo una sfida a tre con lo Scandicci e la Castelnuovese, ottenendo cos\u00ec, sotto la guida del tecnico Leonardo Semplici, la promozione in Serie D.\nProprio l'anno seguente il Figline raggiunge, dopo una partenza negativa, il secondo posto dietro al Viareggio, ma viene sconfitto nella finale dei \"Play-off\" dal Forcoli con il risultato di 2-1. Nella stagione 2007-08 la squadra riesce ad ottenere la promozione in Serie C2 con tre giornate di anticipo.\nNella stagione 2008-2009 il Figline, nel rinnovato campionato di Lega Pro Seconda Divisione, la vecchia Serie C2, schiera tra le sue file giocatori ex-Serie A come Anselmo Robbiati ed Enrico Chiesa, il quale ha dichiarato di voler giocare fino a 40 anni per poi intraprendere la carriera da allenatore.\nIl 10 maggio 2009 conquista con una giornata d'anticipo la promozione in Lega Pro Prima Divisione nonostante la sconfitta per 1-0 con la Colligiana grazie alla contemporanea vittoria per 3-0 del Viareggio con il Giulianuova. Il 4 giugno conquista la Supercoppa di Lega di Seconda Divisione superando per 3-0 in casa il . Il risultato permette ai giallobl\u00f9 di partecipare all'edizione 2009-10 di Coppa Italia dove, dopo aver passato il primo turno contro il Pergocrema, vengono eliminati dal Torino, arrendendosi solo nel finale a Rolando Bianchi. L'edizione 2009-2010 si tratta dell'unica partecipazione del A.S.C. Figline alla Coppa Italia.\nIn Prima Divisione, sotto la guida di Moreno Torricelli la squadra riesce ad ottenere la salvezza con discreto anticipo, chiudendo il campionato al 7\u00ba posto, che avrebbe valso nuovamente l'accesso alla Coppa Italia. L'11 luglio 2010 Chiesa annuncia il suo ritiro dal calcio giocato e intraprende la carriera da allenatore con il Figline. \nTuttavia, il 16 luglio 2010, viene respinta la richiesta di iscrizione della societ\u00e0 toscana in Lega Pro, confermata dai seguenti verdetti e dal TAR del Lazio il 3 agosto 2010. La societ\u00e0 viene cos\u00ec radiata.\nLa storia anche legale della vecchia societ\u00e0 ebbe fine tre anni dopo l'11 settembre 2013 con la radiazione dalla FIGC per fallimento.\nIl 5 agosto 2010 ritorna il calcio a Figline con la nuova societ\u00e0 creata grazie all'attivit\u00e0 del sindaco Riccardo Nocentini e dell'assessore allo sport Caterina Cardi.. Il nuovo sodalizio viene inserito per la stagione 2010-11 in Eccellenza Toscana girone B: la societ\u00e0 si salva ai play-out. Per i successivi 5 anni i giallobl\u00f9 parteciperanno al campionato di Eccellenza Toscana senza retrocedere. Il miglior piazzamento della nuova societ\u00e0 rimarr\u00e0 il terzo posto conquistato nella stagione 2011-12 nel campionato di Eccellenza, tuttavia non sufficiente per la promozione in Serie D. Il 19 luglio 2012 il Giallo-Blu Figline e l'Ideal Club Incisa presentano ufficialmente la nascita della \"Valdarno FC\", la fusione dei settori giovanili delle societ\u00e0 toscane. Un evento fortemente voluto da Nocentini e Giovannoni, rispettivamente sindaci di Figline e Incisa, e dai presidenti delle due squadre valdarnesi, Gagliardi e Biondi. Quattro anni pi\u00f9 tardi, nel 2016, si fonderanno anche le prime squadre.\nIl 31 luglio 2021 la societ\u00e0 toscana cambia denominazione in \"ASD Figline 1965\". Viene anche presentato un nuovo logo e i colori ritornano ad essere il giallo-blu.\nColori e simboli.\nColori.\nI colori sociali sono il giallo-blu, utilizzati fin dalla fondazione della societ\u00e0, ovvero dal 1965, tranne dal 2016 al 2021 dove la societ\u00e0 ha utilizzato il giallo-celeste.\nSimboli ufficiali.\nStemma.\nDa sempre, il simbolo della squadra figlinese \u00e8 il Leone d'oro con la bandiera, stemma cittadino di Figline Valdarno, su campo giallo-blu. Unica eccezione \u00e8 il logo usato dal 2016 al 2021, caratterizzato dalla scelta cromatica del giallo-celeste.\nStrutture.\nStadio.\nIl Figline disputa i propri incontri casalinghi nello stadio comunale \"Goffredo del Buffa\", intitolato al primo presidente dell'allora A.S.C. Figline.\nL'impianto \u00e8 da 1.872 posti, diviso in due tribune, una coperta e una di dimensioni ridotte sul lato opposto. Non sono presenti curve.\nNel 2009 sub\u00ec un importante intervento di riqualifica in vista della stagione di Lega Pro Prima Divisione 2009-2010 alla quale avrebbe partecipato la squadra figlinese. I lavori prevedevano l'aumento della capienza da 1500 a 2500 posti per rientrate nei parametri previsti dalla FIGC e un nuovo impianto di illuminazione.\nIl 17 novembre 2010 lo stadio ospit\u00f2 la Nazionale italiana under 20 per una partita del torneo Quattro Nazioni contro la Germania Under-20, vinta poi 2-1 dai tedeschi.\nIl 25 settembre 2018 venne stipulato un accordo fra l'allora \"Valdarno FC\" e la CF Florentia, squadra militante nella Serie A femminile, che permise alle calciatrici della societ\u00e0 fiorentina di giocare le proprie gare interne nello stadio figlinese per la stagione 2018-2019.\nEventi Sportivi.\nCalcio\nIncontri della nazionale under-20 italiana\nStatistiche e record.\nIn 57 stagioni sportive a partire dall'incardinamento nel sistema della FIGC nel 1965:\nPartecipazione ai campionati nazionali.\nIn 9 stagioni sportive a partire dall'esordio a livello nazionale in Serie D nel 1971-1972:\nPartecipazione ai campionati regionali.\nIn 36 stagioni sportive a partire dall'esordio a livello regionale in Promozione nel 1969:\nPartecipazione ai campionati provinciali.\nIn 12 stagione sportive a partire dall'esordio a livello provinciale in Seconda Categoria nel 1965:\nTifoseria.\nStoria.\nLa tifoseria al seguito del Figline conta un esiguo numero di sostenitori. Complice \u00e8 il fatto che in zona sono presenti squadre con un seguito maggiore, come , e su tutte. Il tifo organizzato giallobl\u00f9 nasce nel 1998 con la formazione delle \"Brigate '98\", quando la squadra militava in Promozione. Successivamente nasce il \"Club Figline Ponterosso\". Nel 2010 si scioglie ogni gruppo ultras tornando da quest\u2019anno col il nome Fedelissimi\nGemellaggi e rivalit\u00e0.\nI tifosi figlinesi hanno un'amicizia con quelli della . Unica rivalit\u00e0 con gli\nUltras del Viareggio dai tempi della lega pro"}
{"id": "1199722", "revid": "17351", "url": "https://it.wikipedia.org/wiki?curid=1199722", "title": "Lockheed T-33", "text": ""}
{"id": "1199723", "revid": "1155", "url": "https://it.wikipedia.org/wiki?curid=1199723", "title": "Pseudochromis splendens", "text": ""}
{"id": "1199729", "revid": "977364", "url": "https://it.wikipedia.org/wiki?curid=1199729", "title": "MAK Murmansk Aircompany", "text": "La MAK Murmansk Aircompany ( o \u041c\u0410\u041a) \u00e8 stata una compagnia aerea russa con base tecnica all'Aeroporto di Murmansk-Murmashi (ULMM), sulla Penisola di Kola, nella Russia europea. La compagnia aerea attuale \u00e8 stata creata sulla base della 235 divisione dell'Aviazione civile e della Murmansk Airlines dalla compagnia russa Norilsk nickel (in russo: \u041d\u043e\u0440\u0438\u043b\u044c\u0441\u043a\u0438\u0439 \u043d\u0438\u043a\u0435\u043b\u044c).\nStrategia.\nLa compagnia aerea effettuava il servizio di trasporto aereo regionale cargo e passeggeri con la flotta composta dagli aerei Antonov An-2 e dagli elicotteri Kamov Ka-32, Mil Mi-2, Mil Mi-8. La compagnia aerea MAK Murmansk Aircompany inoltre gestiva l'Aeroporto di Murmansk e si occupava della manutenzione degli aerei in arrivo e in partenza da Murmansk: tutti i tipi di velivoli russi Tupolev, Ilyushin, Antonov, Yakovlev.\nLa MAK Murmansk Aircompany disponeva della seconda flotta elicotteri della Russia dopo la Vladivostok Avia e della prima flotta elicotteri nel Distretto Nord-Occidentale della Russia.\nLa MAK Murmansk Aircompany faceva la manutenzione degli aeroporti regionali dell'Oblast' di Murmansk nelle seguenti citt\u00e0: Umba, Lovozero, Krasnoscelie, Tetrino, Chavan'ghe, Chapom, Kanevka, Sosnovka.\nIl 25 luglio 2009 il certificato no. 215 della MAK Murmansk Aircompany \u00e8 stato annullato dall'Ente d'Aviazione Russa (in russo: \u0420\u043e\u0441\u0430\u0432\u0438\u0430\u0446\u0438\u044f)"}
{"id": "1199731", "revid": "2130303", "url": "https://it.wikipedia.org/wiki?curid=1199731", "title": "Chiesa della Madonna della Consolazione (Castiglion Fiorentino)", "text": "La chiesa della Madonna della Consolazione \u00e8 un edificio di culto che si trova poco al di fuori delle mura di Castiglion Fiorentino.\nStoria e descrizione.\nIl tempio ottagonale fu forse realizzato sulla base di un disegno di Antonio da Sangallo il Giovane e terminato nei primi anni del XVII secolo. La facciata \u00e8 ripartita in due ordini da un'ampia trabeazione; nella parte inferiore sono aperte finestre di forma rettangolare; in quella pi\u00f9 alta dei tondi.\nL'interno presenta otto grandi pilastri cantonali sui quali corre un camminamento praticabile. La chiesa fu costruita per conservare una Maest\u00e0 miracolosa nella quale era stata dipinta da Luca Signorelli la \"Vergine con il Figlio\". L'affresco, destinato a essere collocato al centro della chiesa, \u00e8 oggi sistemato su un altare costruito da Filippo Berrettini."}
{"id": "1199741", "revid": "767487", "url": "https://it.wikipedia.org/wiki?curid=1199741", "title": "Carlo Leone Grandi", "text": "Biografia.\nSi diplom\u00f2 presso il \"Civico Collegio\" di Asti, rivelando subito una spiccata propensione alle materie letterarie.\nEntr\u00f2 in Seminario ma, al termine del secondo corso di studi di teologia, abbandon\u00f2 la carriera ecclesiastica per passare alla giurisprudenza.\nSi diplom\u00f2 con il titolo di causidico.\nVicino ai fermenti patriottici dell'epoca, compose un sonetto che gli valse una condanna ad alcuni mesi di prigionia.\nNel 1848, salut\u00f2 la prima guerra di indipendenza con alcuni scritti politici.\nVenne eletto pi\u00f9 volte come consigliere del Comune di Asti, come membro della Giunta, si adoper\u00f2 nel settore commerciale ed industriale locale.\nDiresse alcuni giornali locali ( \"Il Crivello\", \"L'Astigiano\" ed \"Il Corriere Astigiano\").\nIl 2 maggio 1893 il Municipio di Asti, in cerimonia solenne, fece collocare nel porticato delle ex scuole elelementari G.Carducci, un busto in marmo scolpito da D. Dini con la seguente iscrizione:\nAL PATRIOTA\nCARLO LEONE GRANDI\nCAUSIDICO INSIGNE\nVALOROSO PUBBLICO AMMINISTRATORE\nLETTERATO ARGUTO PUBBLICISTA VIVACE\nSTORICO ACCURATISSIMO\nLA CITTADINANZA ASTESE\nMDCCCXVIII-MDCCCLXXII\nBibliografia.\nAA.VV. \"Asti risorgimentale\", Asti, 1961"}
{"id": "1199742", "revid": "599013", "url": "https://it.wikipedia.org/wiki?curid=1199742", "title": "Guy Easterby", "text": "Biografia.\nGuy Easterby, come suo fratello Easterby, \u00e8 nato nel North Yorkshire da madre irlandese e padre inglese.\nCresciuto nel , squadra inglese della sua contea d'origine, fu ai nel 1998 e, dopo solo un anno, in Galles all' nel quale si mise in luce a fine stagione per il passaggio al , che affrontava le competizioni europee.\nSempre nel 2000 debutt\u00f2 per la Nazionale dell' \u2014 Paese che aveva deciso di rappresentare grazie all'origine di sua madre \u2014 a Manchester contro gli .\nNel 2003, finito il contratto con Llanelli, torn\u00f2 al Rotherham; quando il club retrocedette in seconda divisione, Easterby fu liberato del suo impegno e si trasfer\u00ec in Irlanda al .\nA fine anno prese parte alla spedizione irlandese alla .\nNel 2007 si ritir\u00f2, ma fu richiamato a fine anno con un contratto temporaneo per coprire carenze d'organico, al termine del quale cess\u00f2 definitivamente l'attivit\u00e0 agonistica.\nPassato alla dirigenza del Leinster, fu team manager della squadra B in British and Irish Cup, e a seguire della prima squadra in Pro12."}
{"id": "1199746", "revid": "1543377", "url": "https://it.wikipedia.org/wiki?curid=1199746", "title": "Chiesa del Ges\u00f9 (Castiglion Fiorentino)", "text": "La chiesa del Ges\u00f9 (nota anche come oratorio del Santissimo Sacramento) \u00e8 un edificio di culto che si trova in piazza della Collegiata a Castiglion Fiorentino.\nDescrizione.\nNel 1527 la Congregazione del Santissimo Sacramento costru\u00ec un oratorio in onore del bel Crocifisso ligneo della scuola di Baccio da Montelupo (inizio XVI secolo). \nLa chiesa fu completata nel 1545; presenta tetto a capanna ed un campanile a vela ed \u00e8 preceduta da un porticato a cinque arcate a tutto sesto con volte a crociera; all'interno si presenta ad aula unica dominata da un soffitto ligneo a cassettoni con motivi della \"Passione\", intagliati e dorati, eseguito nel 1615 da Niccol\u00f2 Becci in collaborazione con Sallustio Lombardi. Da notare l\"Ultima cena\" di Francesco Morandini detto il Poppi (1582), e la \"Resurrezione di Cristo\" di Francesco Vanni (1599). La statua lignea policroma del \"Cristo risorto\" (1620) si deve a Niccol\u00f2 di Smeraldo Salvi."}
{"id": "1199750", "revid": "1603714", "url": "https://it.wikipedia.org/wiki?curid=1199750", "title": "Oratorio del Santissimo Sacramento", "text": ""}
{"id": "1199753", "revid": "110157", "url": "https://it.wikipedia.org/wiki?curid=1199753", "title": "Charmbracelet World Tour", "text": "Charmbracelet World Tour \u00e8 il quinto tour della cantante Mariah Carey, per promuovere l'album Charmbracelet.\nLa storia del Tour.\nQuesto fu il primo tour della Carey dopo il suo \"Rainbow Tour\" del 2000. Fu il quinto tour della Carey e il pi\u00f9 esteso, 61 date in oltre otto mesi. I tour precedenti della Carey si erano limitati a pochi paesi europei e agli Stati Uniti, generalmente consistenti di 15 date. Il Charmbracelet World Tour, al contrario, fu un tour mondiale, che tocc\u00f2 anche l'Asia e il Medio Oriente.\nQuesto tour fu visto come un tentativo di rinforzare il successo commerciale in declino della Carey, immediatamente dopo i flop di \"Glitter\" e \"Charmbracelet\". Le vendite iniziali dei biglietti nel Nord America furono modeste e le date del tour furono sottodimensionate da arene a teatri. L'interesse per la Carey fu pi\u00f9 forte all'estero e molte di quelle date furono fatte in arene o addirittura stadi.\nLa grande estensione del tour non fu veramente programmata. Dopo il periodo iniziale, la Carey decise di aggiungere altre date. Per le nuove date, decise di presentare uno show pi\u00f9 breve, tagliando molte canzoni dalla scaletta ed eseguendone di nuove, con pezzi natalizi durante il periodo.\nSecondo la Pollstar, il tour ebbe ricavi pari a $65,6 milioni fuori dagli USA, ma negli Stati Uniti solo di $15,1 milioni. Alla fine, solo 10 delle 28 date americane fecero il tutto esaurito. L'affluenza minore fu al Fox Thetre di Saint Louis, dove furono venduti solo 1.841 posti dei 4.278 possibili.\nIl tour, in alcuni paesi asiatici, fu spostato o cancellato, a causa dell'epidemia di SARS. Il tour a Singapore fu cancellato, e il tour in Corea fu spostato."}
{"id": "1199758", "revid": "729019", "url": "https://it.wikipedia.org/wiki?curid=1199758", "title": "Paul O'Connell", "text": "Da dopo il ritiro \u00e8 divenuto consulente tecnico dell'accademia di .\nBiografia.\nPromettente nuotatore da ragazzo, O'Connell pass\u00f2 al rugby a 16 anni a scuola ed entr\u00f2 nell'accademia di , venendo successivamente convocato nell'Irlanda Under-21 e iniziando a rappresentare Munster a livello di campionato interprovinciale e, a seguire, di Celtic League, dalla cui stagione inaugurale in avanti fu sempre presente per 15 anni.\nDebutt\u00f2 con la nazionale irlandese in occasione del Sei Nazioni 2002 contro il marcando anche una meta.\nO'Connell fu uno dei titolari del Munster che disput\u00f2 la finale della Heineken Cup 2001-02 persa 15-9 contro gli inglesi del .\nFresco vincitore della Celtic League 2002-03, il seconda linea irlandese venne convocato per la giocata in Australia.\nNel 2005 O'Connell indoss\u00f2 la maglia dei partecipando al loro tour in Nuova Zelanda e collezionando tre presenze contro gli \"All Blacks\".\nL'anno dopo vinse la Heineken Cup sconfiggendo 23-19 in finale, e fu anche l'unico giocatore dell'emisfero nord ad essere candidato al premio di miglior giocatore IRB dell'anno.\nNel 2007 O'Connell disput\u00f2 la sua seconda Coppa del Mondo, mentre nel 2008 conquist\u00f2 la sua seconda Heineken Cup con il Munster sconfiggendo in finale 16-13.\nNel frattempo divenne capitano del Munster, dopo il ritiro di Anthony Foley, e vice capitano dell'Irlanda dietro Brian O'Driscoll.\nIl 2009 fu l'anno della definitiva consacrazione a livello internazionale: dapprima realizz\u00f2 con l'Irlanda uno storico secondo Grande Slam durante il Sei Nazioni a distanza di 61 anni dal primo (avvenuto durante il Cinque Nazioni 1948) e in seguito vinse la sua seconda Celtic League con Munster e, a coronamento delle sue prestazioni, fu anche nominato capitano della selezione dei British and Irish Lions impegnati nel tour in Sudafrica.\nNel 2011 O'Connell vinse la sua terza Celtic League e in seguito prese parte alla Coppa del Mondo in Nuova Zelanda.\nNel 2013 Paul O'Connell partecip\u00f2 al tour dei Lions in Australia giocando nella prima partita della serie contro i \"Wallabies\" vinta 23-21 e saltando i restanti due \"test match\" a causa di un braccio fratturato.\nA gennaio 2014 O'Connell prolung\u00f2 il suo contratto con il Munster per altri due anni e due mesi dopo ottenne un nuovo successo internazionale vincendo il Sei Nazioni.\nA giugno 2015, dopo avere vinto il suo terzo Sei Nazioni, O'Connell conferm\u00f2 la sua intenzione di ritirarsi dal rugby internazionale al termine della Coppa del Mondo ottenendo anticipatamente la rescissione del contratto con il Munster e la federazione irlandese e annunciando successivamente la firma di un contratto biennale con la squadra francese del .\nNel corso della successiva in Inghilterra, tuttavia, O'Connell, capitano della squadra, si procur\u00f2 una lesione del muscolo ischiocrurale a una coscia contro la , che richiese un'operazione.\nLa chirurgia non ebbe l'effetto sperato e a febbraio 2016 O'Connell annunci\u00f2 il suo ritiro forzato senza avere mai giocato neppure un minuto per il club francese.\nA fine 2016 O'Connell torn\u00f2 nel Munster come consigliere e consulente del settore giovanile."}
{"id": "1199759", "revid": "125860844", "url": "https://it.wikipedia.org/wiki?curid=1199759", "title": "Scrat", "text": "Scrat \u00e8 un personaggio immaginario e il tritagonista della serie cinematografica \"L'era glaciale\". \u00c8 uno scoiattolo dai denti a sciabola che appare in tutti i film e cortometraggi della saga ed \u00e8 doppiato da Chris Wedge (in realt\u00e0 non parla, ma emette squittii e urla). Partorito dalla mente di Michael J. Wilson e sua figlia Flora, Scrat inizialmente doveva essere solo un cameo nel primo film, ma venne amato cos\u00ec tanto dal pubblico di prova che gli vennero assegnate altre scene.\n\u00c8 diventato anche il protagonista della sua serie di cortometraggi, attualmente composta da \"Gone Nutty\", \"Una ghianda \u00e8 per sempre\", ' e da due altri cortometraggi che in realt\u00e0 sono soltanto dei teaser trailer per il quarto e il quinto con scene originali solo alla fine e di un imminente serie animata chiamata '. \u00c8 uno dei (se non il pi\u00f9) famosi e amati personaggi della saga e divent\u00f2 la mascotte dei Blue Sky Studios durante i loro ultimi anni ed era presente nel loro logo di produzione.\nDescrizione.\n\u00c8 uno scoiattolo dai denti a sciabola, con le orecchie corte e pelose, una coda grigia e dalle strisce nere e tigrate, la pelliccia marrone: simpatico, ma sfortunato, impacciato, maldestro e un po' goffo, dall'aspetto a met\u00e0 tra uno scoiattolo e un topo (da cui il nome, contrazione delle parole inglesi \"squirrel\", scoiattolo, e \"rat\", topo), viene rappresentato principalmente attraverso la sua attivit\u00e0 di raccogliere e immagazzinare ghiande, che diventa ossessione laddove il rischio che corre \u00e8 palesemente di gran lunga maggiore.\nIl suo nome non viene mai pronunciato durante alcun film della serie, si pu\u00f2 sentire solamente nel trailer del primo film e in quello del quinto film e si pu\u00f2 vedere nei titoli di coda di ogni film. La designer newyorkese Ivy Silberstein afferma di aver inventato il personaggio nel 1999 col nome di Sqrat, e per tal motivo tent\u00f2 di denunciare la Fox senza successo. Appartenente a una specie immaginaria, si \u00e8 scoperto nel 2011 che lo \"scoiattolo dai denti a sciabola\" non \u00e8 del tutto lontano dalla realt\u00e0 glaciale: la specie \u00e8 stata chiamata \"Cronopio dentiacutus\".\nScrat ricopre un ruolo secondario nel primo film, interpretando una propria missione. \u00c8 stato poi scelto come protagonista di quattro cortometraggi: \"La nuova avventura di Scrat\", \"Una ghianda \u00e8 per sempre\", \"Scrat Continental Crack Up\" e \"Scrat-Astrofe cosmica\" (nel primo Scrat se la dovr\u00e0 vedere con una montagna di ghiande; nel secondo, invece, trover\u00e0 e user\u00e0 accidentalmente una macchina del tempo mentre gli altri sono anteprime degli ultimi due film). Nel terzo film si innamora di \"Scratte\" (pronuncia: \"scratti\", in italiano tradotto come \"Scrattina\"), una scoiattolina volante della sua stessa specie. I guai che combina con la sua ghianda hanno spesso ripercussione sulle vicende dei protagonisti dei film: nel secondo film salva loro la vita, mentre nel quarto innesca la deriva dei continenti dividendoli in due gruppi.\nPersonalit\u00e0.\nScrat \u00e8 noto per la sua ossessione verso le ghiande, in particolare la propria, tuttavia ha anche mostrato di avere un cuore d'oro e di essere intelligente e scaltro, sebbene lo mostri poche volte dato che solitamente \u00e8 visto seppellire la propria ghianda. A causa della sua ingenuit\u00e0 ha causato involontariamente due incidenti, ovvero la deriva dei continenti e il deviato schianto di un meteorite sulla Terra, inoltre Scrat \u00e8 innamorato di Scrattina.\nBiografia.\n\"L'era glaciale\".\nScrat appare per la prima volta all'inizio quando cerca di seppellire la sua amata ghianda ma provoca una crepa che divide in due un ghiacciaio che comincia a chiudersi intorno a lui rischiando di schiacciarlo, Scrat riesce miracolosamente nonostante essersi incastrato inizialmente, a fuggire in tempo con la sua ghianda e atterra assieme a lei sano e salvo in civilt\u00e0 dove per\u00f2 viene calpestato da diversi animali che stanno attuando una migrazione dall'era glaciale con Scrat che rimane appiccicato sotto il piede di un animale di passaggio che lo schiaccia a ogni passo che fa. \nPi\u00f9 tardi Scrat, che \u00e8 riuscito a staccarsi dal piede dell'animale e a uscire dall'immigrazione, in una notte tempestosa si arrampica su un albero e viene raggiunto da un fulmine prima che possa sotterrare la sua ghianda lasciandolo ferito ma vivo. \nIn seguito quando uno dei protagonisti, Sid trova la sua ghianda e cerca di mangiarla Scrat lo attacca comicamente e si riprende la sua ghianda agitando il pugno al bradipo. \nPi\u00f9 tardi Scrat ha avvistato un branco di tigri dai denti a sciabola e ha continuato a cercare di sotterrare la sua ghianda, in seguito Scrat \u00e8 andato a Sud dove ha incontrato i tre protagonisti, Manny, Sid e Diego che gli chiesero indicazioni, Scrat cerc\u00f2 di mimare che non aveva visto degli umani passare di l\u00e0 ma che aveva visto un branco di tigri a sciabola ma Manny e Sid, avendo capito solo la parola branco, non riuscirono a capire del tutto ci\u00f2 che aveva detto dato che Scrat, cercando di avvertirli che Diego \u00e8 un membro di quel branco, ha indicato la tigre dai denti a sciabola che, prima che gli altri due potessero vedere e capire che Scrat si riferisse a lui, Diego lancia via Scrat che alla fine scivola un pendio ghiacciato venendo rivestito di neve cos\u00ec tanto che finisce per essere dentro un'enorme palla di neve che finisce addosso a Sid lasciando Scrat incolume all'enormita della palla di neve, e la sua ghianda liberi di andare. \nIn seguito Scrat si sposta pi\u00f9 a Nord e l\u00ec entra dentro una caverna di ghiaccio dove, come Manny, Sid e Diego, cade da uno scivolo di ghiaccio venendo separato dalla sua ghianda nel processo, dopo essere uscito dagli scivoli di ghiaccio Scrat incastona soddisfatto la sua ghianda nel ghiaccio fino a quando non vede di nuovo Sid, che sta precipitando verso di lui, terrorizzato Scrat cerca di rimuovere la sua ghianda per togliersi di mezzo ma non ci riesce e si schianta anche lui assieme a Sid dentro il muro di ghiaccio dopo essere stato investito dal bradipo, facendo in modo per\u00f2 che anche Diego e Manny che reggono Roshan si schiantino verso di loro riducendo il muro di ghiaccio a neve ricoprendo di neve tutti quanti di neve, tutti emergono dalla nave sani e salvi compreso Scrat che scambia uno schizzo per la sua ghianda e sbatte contro di esso rimanendo privo di sensi. \nPi\u00f9 tardi Scrat trova la sua ghianda congelata in un blocco di ghiaccio ed esce dalla caverna di ghiaccio, trova un fal\u00f2 al Mezzo Picco dove cerca di scongelare la sua ghianda che tuttavia diventa un pop corn lasciando Scrat scoraggiato. \nDopo la scena finale e prima dei titoli di coda, 20.000 anni dopo le ere glaciali, apparentemente nel futuro, Scrat \u00e8 congelato con la sua ghianda in un blocco di ghiaccio e finisce alla deriva fino a quando finisce spiaggiato in un'isola, a un certo punto la ghianda \u00e8 libera dal blocco di ghiaccio e cade sulla spiaggia proprio davanti a Scrat, mentre il blocco di ghiaccio si scioglie lentamente Scrat fa diversi tentativi di prendere la sua ghianda fallendo finch\u00e9 un'onda non porta via la ghianda lasciando Scrat su tutte le furie che si libera dal blocco di ghiaccio agitato e sbatte furioso la testa in un albero facendo cadere una noce di cocco che utilizza come la sua ghianda ovvero cercando di sotterrarla ma causa un'altra crepa che fa eruttare un vulcano, sconvolto Scrat lancia un breve sorriso verso lo spettatore. \n\"L'era glaciale 2 - Il disgelo\".\n2 mesi dopo gli eventi del primo film Scrat, dopo essere arrivato a Sud dopo aver viaggiato con mandrie di altri animali, trova la sua ghianda incastonata in un muro di ghiaccio, Scrat salta velocemente sul muro di ghiaccio arrampicandosi e la fine raggiunge la sua ghianda, Scrat con molto sforzo riesce a strappare la ghianda dal ghiaccio ma sente un rimbombo nel ghiaccio e uno schizzo d'acqua gli si spruzza in faccia ma Scrat lo tappa con la zampa, tuttavia molti altri schizzi d'acqua escono e Scrat li blocca con tutte le sue zampe mettendo la sua ghianda sulla sua testa finch\u00e9 un altro spruzzo d'acqua esce e Scrat, non avendo altra scelta lo tappa con la sua bocca, questo causa l'acqua a gonfiarlo fino a quando Scrat \u00e8 costretto a mollare il buco sgonfiandosi e finendo lontano dalla sua ghianda, dopo essere tornato al suo normale fisico Scrat sbatte contro diverse pareti di ghiaccio fino a colpire la parte di uno scivolo di ghiaccio, mentre si rialza Scrat sente un giovane che si dirige verso di lui e viene spazzato via dal giovane animale che stava scivolando sul ghiaccio mentre Scrat cerca di uscire dal sentiero dello scivolo, entrambi gli animali finiscono fuori dallo scivolo e cadono in un vasto parco acquatico.\nScrat, dopo essere uscito dal parco acquatico e aver viaggiato nel ghiaccio cercando la sua ghianda, trovo la sua ghianda che galleggiava sott'acqua proprio sotto il pavimento di ghiaccio sottile sotto di lui, Scrat sbatte sul ghiaccio e la parte del ghiaccio su cui \u00e8 lui si capovolge mandandogli sott'acqua, quindi Scrat riesce a riportare la sua ghianda in superficie e con i suoi denti scava nel ghiaccio fino a riuscire a uscire la testa in superficie, quindi Scrat riesce a uscire dall'acqua ma rimane con un pezzo di ghiaccio attorno il collo e col peso finisce in un blocco di ghiaccio con la sua ghianda che finisce in un muro di ghiaccio con Scrat che guarda scoraggiato.\nPi\u00f9 tardi Scrat, che \u00e8 riuscito ad andare al lato opposto in cui si trova la ghianda, tra lui e la ghianda c'\u00e8 uno spazio che porta all'acqua, per arrivare dov'\u00e8 la sua ghianda Scrat utilizza un lungo bastone per catapultarsi vero essa ma non riesce ad arrivarci e finisce invece in acqua mancandola.\nPi\u00f9 tardi, Scrat \u00e8 riuscito a salire suo uno degli scivoli d'acqua del parco acquatico abbandonato dal villaggio poich\u00e9 \u00e8 in corso a sua insaputa un imminente disgelo che porter\u00e0 a un diluvio, si catapulta attraverso essi e riesce ad afferrare la sua ghianda ma finisce in acqua dove viene attaccato da dei piranha che cercano di morderlo inseguendolo fino a fuori dall'acqua fino a quando uno inghiotte la sua ghianda, a quel punto Scrat si infuria e prende a colpi di karate tutti i piranha e schiaccia quello che gli ha preso la sua ghianda facendogliela risputare. Scrat quindi \u00e8 pronto per andarsene vittorioso con la sua ghianda ma un avvoltoio gliela toglie dalla mano e la porta nel suo nido lasciando Scrat deluso.\nPi\u00f9 tardi Scrat va nel nido e si riprende la ghianda, ma si schiude un uovo e ne esce un pulcino che vuole la sua ghianda e ha uno scontro con lui fino a quando il pulcino chiama il padre che si arrabbia con lo scoiattolo e gli d\u00e0 un calcio sfondando il terreno del nido facendolo precipitare lontano dalla sua ghianda urlando.\nPi\u00f9 tardi Scrat, durante il diluvio, va nel nido di nuovo e riesce a prendersi la ghianda ma il pulcino e l'avvoltoio se n'erano andati perch\u00e9 il muro di ghiaccio davanti al loro nido si sta rompendo e sta per uscirne un'onda d'acqua, infatti Scrat viene spazzato via dall'acqua e viene trascinato via dalla corrente mentre \u00e8 ancora nel nido con ancora la sua ghianda in mano che urla terrorizzato.\nIn seguito Scrat riesce ad arrivare abbastanza vicino a un ghiacciaio e ci si arrampica con la sua ghianda e la sotterra inavvertitamente provando al ghiacciaio di dividersi in due lasciando in bilico mentre si tiene a entrambe le parti tenendo la sua ghianda con una zampa anteriore ma arriva a un punto in cui non riesce pi\u00f9 a resistere e si lascia andare cadendo in mezzo ai due ghiacciai cadendo nell'acqua assieme alla sua ghianda salvando Manny, Sid, Diego, Ellie, Crash, Eddie e tutti gli animali della valle facendo andare via tutta l'acqua del disgelo venendo spazzato via dalle acque insieme con la sua ghianda.\nIn una scena dopo la fine e prima dei titoli di coda, Scrat sta vivendo un'esperienza di pre-morte in cui \u00e8 nel paradiso degli scoiattoli, dove trova un sacco di ghiande finch\u00e9 si trova a contemplare una ghianda gigantesca e corre per abbracciarla fino a quando viene rianimato da Sid che gli ha fatto la RCP per salvarlo, Scrat infuriato per non poter toccare la grande ghianda comincia a picchiare Sid inseguendolo.\n\"L'era glaciale 3 - L'alba dei dinosauri\".\nScrat trova la sua ghianda sull'orlo di un precipizio e riesce a raggiungerla tramite un rametto che fungeva da ponte. Arrivato scopre che qualcuno l'ha rubata. Non appena si volta da dietro un albero e vede che il ladro non \u00e8 altro che Scrattina, ne resta affascinato ma quando nota che ha la ghianda decide di riprenderla per averla per s\u00e9. Cos\u00ec si prende la ghianda ma s'impietosisce nel vedere Scrattina piangere e per chiederle scusa gli d\u00e0 il frutto e lei smette di piangere. Ma poi succede che entrambi i due roditori cominciano a litigare per la ghianda e Scrat fa involontariamente cadere la \"fidanzata\" nel burrone. A questo punto allo scoiattolo non resta che salvarla e buttandosi con la ghianda la raggiunge. Lei per\u00f2 si rivela essere uno scoiattolo volante e prendendosi la ghianda vola via e Scrat cade a terra venendo travolto dai protagonisti del film.\nPi\u00f9 tardi, viene accidentalmente usato dal bradipo Sid come una palla per giocare con i tre cuccioli di dinosauro e poco dopo ritrova Scrattina e ricomincia a fare l'egoista per prendersi la ghianda ma sia lui che lo scoiattolo volante, durante il litigio, finiscono nel cadere nella solfatara venendo cos\u00ec imprigionati in una bolla. Ma quando dopo molte fatiche riesce a raggiungere la ghianda imprigionata in un'altra bolla egli commette l'errore di forare la bolla con i suoi denti a sciabola e cade nel mondo sotterraneo dei dinosauri finendo incollato ad una palma. Viene raggiunto da Scrattina la quale gli strappa la ghianda che era rimasta incollata su di lui e nel farlo fa una \"ceretta\" e il povero Scrat urla per il dolore. \nDopo che i protagonisti hanno attraversato l'Abisso della Morte e continuano il viaggio alla ricerca di Sid, anche i due roditori lo attraversano e dopo aver riso un po' poich\u00e9 avevano respirato l'elio continuano l'inseguimento. Nella notte, durante il litigio per la ghianda i due dopo aver \"ballato un tango\" finiscono sull'orlo di un precipizio dove c'\u00e8 per\u00f2 la lava e questo fa svenire Scrattina. Scrat usa i denti della compagna come un rampino e si salva assieme a lei che svegliandosi comincia a considerarlo un eroe e i due scoiattoli si baciano e alla fine partono per il viaggio di nozze sulle note della canzone \"Alone Again (Naturally)\" dimenticandosi della ghianda e sposandosi. \nNel finale del film si scopre che Scrattina comincia per\u00f2 a schiavizzare Scrat che decide di sbarazzarsi di lei uscendo dall'albero ritrovando la ghianda ma quando si appresta a salire in superficie viene raggiunto da una furiosa Scrattina e ricominciando a litigare fa conficcare la ghianda nel terreno e provocando la fuoriuscita di gas i due vengono spazzati via con un sasso che sale come un missile e Scrat fa mollare la presa all'ex amata che precipita a terra rimanendo nel mondo dei dinosauri e lui torna nella tundra con la ghianda. Sfortunatamente un pezzo di ghiaccio ripiomba a terra facendogli sfuggire la ghianda che ritorna nel mondo sotterraneo e lui, rimasto di nuovo solo come al solito e senza ghianda, si mette a urlare frustrato.\nL'era glaciale 4 - Continenti alla deriva.\nScrat \u00e8 alle prese a sotterrare la sua ghianda (non si sa se \u00e8 sempre la stessa o \u00e8 una nuova) ma provoca accidentalmente la deriva dei continenti dopo essere finito al centro della terra, finendo in seguito su un piccolo iceberg alla deriva e perdendo nuovamente la sua amata ghianda cominciando ad urlare in frustrazione.\nPi\u00f9 tardi, Scrat raggiunge una piccola isola deserta dove trova una mappa sotto al mare e per arrivarci usa una grossa roccia per arrivare in profondit\u00e0: scopre quindi che si tratta di una mappa del tesoro che conduce alla citt\u00e0 di Scratlantide, un luogo pieno di ghiande.\nTuttavia Scrat viene catturato dal perfido Gigantopithecus Capitan Sbudella e la sua ciurma. Sbudella cerca quindi di costringere lui e Manny, Sid e Diego (anche loro catturati) ad unirsi alla sua ciurma ma Manny rifiuta ripetendo che niente impedir\u00e0 loro di tornare a casa, questo causa l'ira di Sbudella che decide di buttarli in mare ma fortunatamente Manny rompe l'albero maestro liberandosi e distruggendo la nave liberando contemporaneamente Sid e Diego mentre Scrat, scappato nel frattempo dato che non era legato a differenza di loro, si arrampica nelle sporgenze della nave e calcia via con disprezzo uno dei ratti membri della ciurma prima di prepararsi anche lui ad affondare.\nIn seguito, come gli altri protagonisti, finisce anche lui a Switchback Cove e cerca di usare uno dei piani fogliari che gli iraci hanno usato per distrarre Sbudella e la sua ciurma mentre Manny, Sid, Diego e Nonnina rubavano la loro nuova nave per tornare a casa posiziondosi la mappa sulla testa come elmetto e salta da una scogliera cercando di volare ma a causa del vento sbatte diverse volte nella direzione opposta e, proprio quando sembra che stia per volare, viene ingoiato da uno squalo.\nDopo essere riuscito ad uscire dallo squalo, Scrat cammina sull'oceano grazie a un blocco di ghiaccio determinato nella sua ricerca ma viene distratto da una sirena che si trasforma in Scrattina per ammaliarlo e condurlo alla sua morte ma Scrat la rifiuta ricordandosi dell'incidente tra lui e Scrattina. Tuttavia viene ammaliato quando la sirena si trasforma in una ghianda ma la sotterra uccidendola provocando le ire delle altre sirene che lo inseguono colpendolo dopo aver preso le forme di ghiande.\nAlla fine del film, Scrat \u00e8 esausto a bordo di un piccolo iceberg dopo aver viaggiato per giorni nell'oceano, fortunatamente scopre di essere finalmente arrivato a Scratlantide, dove viene accolto come un fratello da un suo simile antropomorfo e capace quindi di parlare, il quale lo porta a fare un giro nell'isola ma Scrat rimane incantato dalla quantit\u00e0 di ghiande e la sua natura da roditore lo spinge a prendere tutte le ghiande che pu\u00f2 perdendo il controllo e alla fine ne prende una gigante che fungeva da tappo facendo accidentalmente sprofondare la citt\u00e0 nell'oceano e finendo solo e senza ghiande in un deserto dove comincia ad urlare in frustrazione.\nL'era glaciale - In rotta di collisione.\nDue anni dopo gli eventi del quarto film e dopo essere scappato dal deserto, Scrat \u00e8 ancora alla ricerca di ghiande e finisce in una grotta in cui si ritrova a guidare un UFO che si scongela e finisce nello spazio dove spedisce accidentalmente un gigantesco asteroide verso la Terra, con suo grande shock.\nPi\u00f9 tardi, ha difficolt\u00e0 con la tecnologia dell'astronave che gli fa perdere pi\u00f9 di una volta la sua amata ghianda. \nVerso la fine del film, cerca di tornare sulla Terra ma finisce per ostacolare accidentalmente il piano dei protagonisti dirottando l'asteroide dopo esserci sbattuto.\nDopo che l'asteroide \u00e8 stato fermato, Scrat \u00e8 ancora bloccato nello spazio e uccide accidentalmente tutta la vita su Marte e in seguito, dopo essere tornato spaventato sulla nave e scappato dal pianeta, viene colpito dalle porte dell'astronave.\nL'era glaciale - Le avventure di Buck.\nScrat non appare fisicamente in questo spin-off essendo ancora bloccato nello spazio ma viene menzionato indirettamente due volte durante il film quando sia Ellie che Buck parlano rispettivamente della distruzione di un ghiacciaio (primo film) e degli asteroidi (quinto film). Inoltre una statuetta con le sue sembianze viene vista nella grotta del furetto.\nIce Age: Scrat Tales.\nScrat torner\u00e0 nella sua serie animata, in cui scoprir\u00e0 di avere un figlio e cercher\u00e0 di insegnargli come prendere le ghiande.\nIl doppiaggio.\nNei film e nei due cortometraggi, Scrat \u00e8 doppiato da Chris Wedge, che, poich\u00e9 l'animale non parla, si limita a prestare la sua voce per squittii, grugniti e urla. Di conseguenza, nei doppiaggi delle altre lingue \u00e8 stata lasciata la voce originale di Wedge."}
{"id": "1199766", "revid": "66387", "url": "https://it.wikipedia.org/wiki?curid=1199766", "title": "Arkhip Mikhailovich Lyul'ka", "text": ""}
{"id": "1199769", "revid": "2208340", "url": "https://it.wikipedia.org/wiki?curid=1199769", "title": "Assedio di Osaka", "text": "L', o pi\u00f9 comunemente ) fu una serie di battaglie dello shogunato Tokugawa contro il clan Toyotomi, che fin\u00ec con la distruzione di questo clan.\nL'assedio \u00e8 diviso in due fasi (campagna invernale e campagna estiva), dur\u00f2 dal 1614 al 1615 e pose fine alla maggiore opposizione armata contro lo shogunato.\nViene a volte ricordato come perch\u00e9 dopo l'assedio ebbe fine l'era Keich\u014d ed inizi\u00f2 l'era Genna.\nL'inizio.\nQuando Toyotomi Hideyoshi mor\u00ec nel 1598, il Giappone fu governato dal Consiglio dei Cinque Anziani (o Consiglio dei cinque reggenti), tra i quali Tokugawa Ieyasu possedeva il maggior potere. Dopo aver sconfitto Ishida Mitsunari nella battaglia di Sekigahara, Ieyasu assunse il controllo dell'intero Giappone ed abol\u00ec il Consiglio. Nel 1603 ebbe inizio lo shogunato Tokugawa e la citt\u00e0 di Edo fu scelta come capitale. Ieyasu intendeva dare stabilit\u00e0 al Paese dopo il lungo periodo di guerre e l'unico ostacolo erano i Toyotomi, insediati a Osaka e guidati dal figlio di Hideyoshi, Toyotomi Hideyori.\nLa campagna d'inverno.\nNel 1614 il clan Toyotomi ricostru\u00ec il castello di Osaka ed il tempio H\u014dk\u014d-ji di Kyoto. Tra i rinnovamenti di questo tempio vi furono una nuova campana in bronzo su cui fu incisa l'iscrizione: \"Possa lo stato essere pacifico e prospero; ad est saluta la pallida luna, e ad ovest dice addio al sole che tramonta\".\nI kanji usati per l'incisione si prestavano a diverse interpretazioni e lo shogun, il cui potere si basava sulle province orientali, interpret\u00f2 questa frase come un tradimento e una minaccia e la tensione cominci\u00f2 a crescere tra i Tokugawa e il clan Toyotomi. La crisi si acu\u00ec\nquando Toyotomi Hideyori cominci\u00f2 a radunare ad Osaka un'armata di r\u014dnin e di nemici dello shogunato. Nonostante Ieyasu avesse passato il titolo di sh\u014dgun al figlio nel 1615, aveva tuttavia mantenuto un'influenza significativa. Per neutralizzare i Toyotomi, nel novembre del 1614 invi\u00f2 ad Osaka le sue truppe composte da effettivi.\nLe operazioni militari ebbero inizio il 19 novembre, quando soldati di Ieyasu attraversarono il fiume Kizu distruggendo il forte che si trovava sulla sua riva. La settimana dopo attacc\u00f2 con uomini il villaggio di Imafuku, che era difeso da 600 soldati. Con l'utilizzo di archibugi, le forze dello shogunato ottennero un'altra vittoria. Molti altri villaggi e forti caddero in mano dello shogun prima dell'assedio al castello di Osaka, che cominci\u00f2 il 4 dicembre.\nLe forze dello shogunato cinsero d'assedio il Sanada-maru, un barbacane che era stato costruito a fianco del castello e che era difeso da Sanada Yukimura e uomini, alleati con i Toyotomi. Gli assedianti furono respinti ripetutamente e gli uomini di Sanada si lanciarono in diversi contrattacchi contro le linee nemiche, rompendole per ben tre volte. Quindi Ieyasu ricorse all'artiglieria, portando 300 cannoni e altre truppe il cui compito era scavare sotto le mura. Il 22 gennaio l'assedio d'inverno fin\u00ec quando Toyotomi Hideyori si impegn\u00f2 a non ribellarsi. Fu rasa al suolo la cerchia esterna delle mura del castello e fu iniziato l'interramento del fossato esterno.\nLa campagna d'estate.\nNell'aprile 1615, Ieyasu venne a sapere che Toyotomi Hideyori stava raccogliendo truppe ancora pi\u00f9 numerose della volta precedente, e che stava cercando di fermare il riempimento del fossato.\nLe forze di Toyotomi (spesso chiamate Armata occidentale) incominciarono ad attaccare dei contingenti delle forze dello shogun (l'Armata orientale) vicino ad Osaka. Il primo scontro fu il 29 aprile nella battaglia di Kashii, quando truppe leali a Toyotomi Hideyori guidate da Ban Naoyuki furono respinte mentre si stavano dirigendo al castello di Wakayama, controllato da Asano Nagaakira, alleato dello shogun.\nL'Armata dello shogun arriv\u00f2 con soldati che sconfissero il 2 giugno nella battaglia di D\u014dmy\u014dji i dell'Armata orientale. Il comandante Got\u014d Mototsugu, che guid\u00f2 le truppe di Hideyori, fu ucciso in battaglia. Le forze di Tokuwaga guidate da Date Masamune intercettarono quindi quelle del generale di Toyotomi Sanada Yukimura presso Honta-Ryo. Questi fu costretto alla ritirata dopo aver perso il supporto del samurai Katakura Shigenaga, le cui truppe erano esauste e si erano a loro volta ritirate.\nLa stessa notte si affrontarono le truppe di Ch\u014dsokabe Morichika e di T\u014dd\u014d Takatora nella battaglia di Yao. Nello stesso momento vi fu la battaglia di Wakae tra Kimura Shigenari e Ii Naotaka. Le forze di Chosokabe ottennero la vittoria, mentre Kimura Shigenari fu sconfitto dall'ala sinistra dell'esercito di Ii Naotaka. Le principali forze Tokugawa si mossero per assistere Todo Takatora dopo la morte di Shigenari, e Chosokabe fu costretto a ritirarsi a Osaka.\nDopo un'altra serie di vittorie dello shogunato nei dintorni di Osaka, la Campagna d'estate arriv\u00f2 ad un punto cruciale con la battaglia di Tennoji. Hideyori pianific\u00f2 un'operazione \"martello-e-incudine\", in cui uomini avrebbero attaccato il centro dell'Armata orientale, mentre una seconda forza di li avrebbe attaccati dal retro. Un ulteriore contingente di rinforzo avrebbe intanto atteso nelle retrovie. L'armata di Ieyasu era comandata dal figlio, lo shogun Tokugawa Hidetada, ed era composta da circa uomini che furono disposti in quattro file parallele, pronte ad attaccare sul fianco ognuna per conto proprio. Vi furono errori da parte di entrambi gli schieramenti, come ad esempio l'allontanamento dei ronin di Hideyori dal gruppo principale, e lo spostamento delle riserve di Hidetada senza che avessero ricevuto ordini dal comando.\nL'uccisione di Sanada Yukimura, comandante delle truppe di Hideyori, provoc\u00f2 uno sbandamento dell'Armata occidentale. Le forze residue, comandate direttamente da Hideyori, si radunarono davanti al castello di Osaka troppo tardi e furono costrette a rifugiarsi all'interno del castello dall'attacco nemico; non ebbero il tempo di organizzare un'appropriata difesa, il castello fu bombardato dai cannoni e prese fuoco. La battaglia ebbe fine e Hideyori fece \"seppuku\". Fu l'ultima grande rivolta contro il dominio di Tokugawa per i seguenti 250 anni.\nIl seguito.\nIl figlio di Hideyori, Toyotomi Kurimatsu (di 8 anni di et\u00e0) fu catturato dallo shogunato e decapitato a Kyoto. La figlia della concubina di Hideyori, Naahime, non fu invece condannata a morte e divenne una monaca presso il tempio buddista T\u014dkei-ji di Kamakura. La tomba di Hideyoshi fu distrutta dallo shogunato, insieme al reliquiario Tomokuri di Kyoto. Ch\u014dsokabe Morichika fu decapitato l'11 maggio mentre un suo compagno, Ono Harutane, che era ricercato da oltre 10 anni, fu ucciso il 27 giugno.\nIl Bakufu ricevette \"koku\" presso Osaka e incominci\u00f2 la ricostruzione del castello. Il territorio provinciale divenne un \"han\" (dominio feudale) e fu dato a Matsudaira Tadaaki. Nel 1619, lo shogunato cambi\u00f2 nuovamente la forma amministrativa di Osaka da dominio feudale a governatorato (\"\"), che fu posto sotto il controllo di un bugy\u014d al servizio dello shogunato; come molte altre maggiori citt\u00e0 giapponesi, per il resto del periodo Edo Osaka non fece parte di un \"han\" sotto il controllo di un daimy\u014d.\nAlcuni daimy\u014d, tra cui Nait\u014d Nobumasa del , in provincia di Settsu, dotato di \"koku\", e Mizuno Katsushige di Yamato Koriyama, in provincia di Yamato, con \"koku\", si spostarono ad Osaka.\nIl clan Toyotomi fu sciolto e lo shogunato annunci\u00f2 nuove leggi, tra cui l\", con cui fu stabilito che ogni provincia potesse contenere un solo castello, e il ', chiamato anche \"Legge di Buke\", che obbligava ogni daimy\u014d a possedere solo un castello e ad obbedire alle restrizioni correlate. Da quel momento, per costruire o riparare un castello divenne necessario il permesso dello shogunato. Molti castelli dovettero quindi essere distrutti per obbedire a queste leggi.\nNonostante avesse infine unificato il territorio e portata la pace, la buona salute andava via via abbandonando Ieyasu. Durante la concitata guerra durata un anno contro i suoi ultimi avversari, ricevette ferite che accorciarono notevolmente la sua vita. Il 1\u00ba giugno 1616, Tokugawa Ieyasu, terzo ed ultimo dei grandi unificatori del Giappone, mor\u00ec all'et\u00e0 di settantacinque anni, lasciando lo shogunato e la terra ai suoi discendenti."}
{"id": "1199778", "revid": "45927", "url": "https://it.wikipedia.org/wiki?curid=1199778", "title": "Arithmetic Logic Unit", "text": ""}
{"id": "1199783", "revid": "116588549", "url": "https://it.wikipedia.org/wiki?curid=1199783", "title": "Corrente del Benguela", "text": "La corrente del Benguela \u00e8 una corrente oceanica di acqua fredda che scorre dalla costa occidentale del Sudafrica e della Namibia verso nord e nordovest per poi confluire nella Corrente Equatoriale Sud. Il flusso ha una larghezza di circa 2\u20133000\u00a0km.\nCon le sue 0,37 giga tonnellate di carbonio organicato all'anno, \u00e8 la corrente di upwelling pi\u00f9 produttiva del Mondo, superando persino la Corrente del Per\u00f9 e della California (rispettivamente 0,156 e 0,03 Gt C/anno) . Le fredde acque ricche di nutrienti che risalgono da una profondit\u00e0 di 200\u2013300\u00a0 m, alimentano la crescita del fitoplancton e sostengono l'intero ecosistema del Benguela.\nNei pressi del Capo di Buona Speranza, l'estremit\u00e0 meridionale della corrente del Benguela viene in contatto con la corrente di Agulhas, una corrente calda che proviene dall'Oceano Indiano e scorre verso sud. L'incontro delle due correnti \u00e8 causa di una notevole instabilit\u00e0 meteorologica, con frequenti tempeste, ma al tempo stesso contribuisce alla notevole ricchezza dell'ecosistema marino della zona. L'ambiente oceanico cos\u00ec vario nutre densi banchi di molluschi, che vivono sugli scogli delle zone intertidali rocciose e sulle spiagge di sabbia. Si ritiene che la grande disponibilit\u00e0 di proteine dei mitili, abbondanti anche durante le glaciazioni del passato, abbia permesso la sopravvivenza dei primi esseri umani moderni durante il lungo periodo glaciale \"MIS 6\" fra 195\u00a0000 e 123\u00a0000 anni fa; i reperti di Pinnacle Point sostengono questa ipotesi.\nScorrendo verso nord lungo la costa della Namibia, la corrente causa la formazione delle costanti nebbie tipiche della Skeleton Coast, che a loro volta, grazie al loro apporto di umidit\u00e0, contribuiscono in modo fondamentale alla sopravvivenza della vita animale nel deserto del Namib."}
{"id": "1199785", "revid": "58166", "url": "https://it.wikipedia.org/wiki?curid=1199785", "title": "Bomfunk Mc's", "text": ""}
{"id": "1199788", "revid": "76204", "url": "https://it.wikipedia.org/wiki?curid=1199788", "title": "Diocesi di Niamey", "text": ""}
{"id": "1199806", "revid": "2130303", "url": "https://it.wikipedia.org/wiki?curid=1199806", "title": "Chiesa della Madonna delle Grazie del Rivaio", "text": "Il \u2018\"Santuario della Madonna delle Grazie del Rivaio\"' \u00e8 un edificio di culto che si trova in via del Rivaio a Castiglion Fiorentino.\nStoria e descrizione.\nEretta sul luogo dove era situata una \"Maest\u00e0\" detta \"delle Grazie\", sui terreni della famiglia Onesti, fu consacrata nel 1624. Il Santuario fu ricostruito tra il 1646 ed il 1652; nel 1663 fu aggiunta la sacrestia e nel 1709 le logge antistanti che furono fatte costruire dal capitano Sebastiano Fazzuoli.\nAl suo interno, in una nicchia a destra dell'entrata, si conserva un \"Crocifisso\" ligneo, molto vicino a quello conservato nella Badia di Arezzo, in parte ridipinto, e attribuito a scuola di Baccio da Montelupo, di cui recupera il senso spirituale che lo scultore savonaroliano volle dare ai suoi crocifissi."}
{"id": "1199808", "revid": "37401", "url": "https://it.wikipedia.org/wiki?curid=1199808", "title": "Basolato lavico", "text": ""}
{"id": "1199811", "revid": "1305772", "url": "https://it.wikipedia.org/wiki?curid=1199811", "title": "Klaksv\u00edk", "text": "Klaksv\u00edk (IPA: , in danese \"Klaksvig\") \u00e8 la seconda citt\u00e0 pi\u00f9 grande delle Isole F\u00e6r \u00d8er. La citt\u00e0 sorge su Bor\u00f0oy, nella regione delle Nor\u00f0oyar, costituita dalle isole pi\u00f9 settentrionali dell'arcipelago. \u00c8 uno dei luoghi pi\u00f9 importanti per la pesca e per l'industria del pesce a livello nazionale. Non a caso, ha un importante porto con una moderna flotta peschereccia.\nIl comune di Klaksv\u00edk, il pi\u00f9 grande della regione di Nor\u00f0oyar, si estende sulle isole di Bor\u00f0oy, Kalsoy e Sv\u00ednoy, quest'ultima annessa al comune il 1\u00ba gennaio 2009. Il 1\u00ba gennaio 2017 \u00e8 stato annesso anche l'ex comune di H\u00fasar.\nEtimologia.\nIl nome \"Klaksv\u00edk\" deriva dall'unione delle parole \"klakkur\" (scogliera, falesia) e \"v\u00edk\" (baia). Il significato del nome \u00e8 quindi approssimativamente \"baia della scogliera\".\nGeografia e clima.\nKlaksv\u00edk sorge al centro di una valle tra due fiordi. Poco distante dall'insediamento si ergono il Myrkjanoyrarfjall (689 m), l'H\u00e1fjall (647 m), l'H\u00e1lgafelli (503 m) e il Klakkur (414 m). Klaksv\u00edk ha un clima temperato, oceanico con escursioni termiche relativamente piccole tra l'estate e l'inverno.\nStoria.\nI primi insediamenti nell'area risalgono all'epoca vichinga, quando c'erano quattro fattorie nei dintorni della zona in cui sorge oggi il centro di Klaksv\u00edk. Di una di queste fattorie, posizionata sul lato est del Bor\u00f0oyarv\u00edk, ci sono le rovine, che furono sepolte da due valanghe nel giro di un ventennio: la prima il 12 marzo 1745, l'altra nella stessa data vent'anni dopo. Poco distante da queste rovine c'\u00e8 anche il cosiddetto \"\u00cdslendingatoftir\", un sito sempre risalente all'epoca vichinga.\nLe quattro fattorie per\u00f2 crebbero a tal punto da diventare quattro piccoli villaggi (\"V\u00e1gur\", \"Myrkjanoyri\", \"Ger\u00f0ar\" e \"Uppsalir\"), che poi si fusero in un'unica citt\u00e0 in cui si decise di creare un'amministrazione centrale per le Nor\u00f0oyar. A quella citt\u00e0 fu dato il nome di \"Klaksv\u00edk\".\nNel 1801 Klaksv\u00edk aveva appena 88 abitanti, ma lo sviluppo vero e proprio della citt\u00e0 inizi\u00f2 soltanto nel 1838, quando la monarchia danese diede un serio avvio alle attivit\u00e0 economiche locali. La citt\u00e0, infatti, si trova in un golfo ben protetto che consente la navigazione anche durante l'inverno. Questo fece s\u00ec che molti marittimi vi si stabilissero e che nel giro di breve tempo Klaksv\u00edk diventasse un centro importantissimo per l'industria del pesce. Nel frattempo, nel 1888 in citt\u00e0 fu fondato il birrificio F\u00f6roya Bj\u00f3r, che dal mese di agosto 2007 \u00e8 rimasto l'unico in attivit\u00e0 nel paese dopo l'uscita dal mercato del principale concorrente, Restorffs Bryggjar\u00ed.\nNel 1940 Klaksv\u00edk divenne la seconda citt\u00e0 pi\u00f9 grande e popolosa delle F\u00e6r \u00d8er, superando Tv\u00f8royri. Negli anni 1950 divent\u00f2 il centro della politica culturale faroese in seguito al caso di un medico - il dottor Olaf Halvorsen - che fu accusato dall'Associazione medica danese di aver simpatizzato col nazismo durante la seconda guerra mondiale, la qual cosa port\u00f2 a violente proteste da parte della popolazione locale. La questione si dilung\u00f2 nel tempo ed ebbe alcuni momenti davvero violenti fino a raggiungere il culmine nel 1955 quando la popolazione blocc\u00f2 le attivit\u00e0 portuali e sequestr\u00f2 i rappresentanti delle autorit\u00e0. Anche se il licenziamento di Halvorsen avrebbe probabilmente risolto la controversia, queste proteste si rifacevano in qualche modo alla richiesta di indipendenza dalla Danimarca. Il governo ristabil\u00ec l'ordini inviando 120 poliziotti e una fregata della flotta.\nIn tempi pi\u00f9 recenti, la citt\u00e0 ha sviluppato buoni collegamenti con le citt\u00e0 vicine. Il 29 aprile 2006 fu aperto il Nor\u00f0oyatunnilin, che unisce Klaksv\u00edk a Leirv\u00edk, sull'isola di Eysturoy, la seconda pi\u00f9 grande dell'arcipelago.\nSociet\u00e0.\nEvoluzione demografica.\nTra il 1986 e il 2015, la popolazione di Klaksv\u00edk \u00e8 rimasta stabile in termini numerici, anche se in leggera diminuzione. Considerando lo stesso intervallo di tempo, la popolazione ha raggiunto un picco di 4.845 persone nel 1989 e un minimo di 4.345 nel 1996.\nNel 2011, 684 abitanti erano nella fascia d'et\u00e0 0-9 anni e 664 nella fascia 10-19, per un totale del 29,5% della popolazione entro i diciannove anni. All'estremo opposto, 873 persone - il 19% del totale - superavano i 60 anni.\nNel 2014, Klaksv\u00edk accoglieva tra i suoi abitanti anche 121 stranieri da 35 diversi paesi, per i quali il comune ha disposto una serie di piani di integrazione.\nEvoluzione della popolazione dal 1986 a oggi\nCultura.\nDal 2004 ogni estate si svolge a Klaksv\u00edk il Summarfestivalurin, che ospita cantanti da diversi paesi del mondo, ma soprattutto dai paesi nordici.\nIstruzione.\nA Klaksv\u00edk ci sono due scuole elementari, la \"Sk\u00falin vi\u00f0 \u00d3s\u00e1nna\" e la \"Sk\u00falin vi\u00f0 Ziskatr\u00f8\u00f0\". La prima fu costruita nel 1973 per 300 studenti, mentre la seconda risale al 1960 e pu\u00f2 ospitare 800 studenti, ma fu ricostruita nel 1972. Klaksv\u00edk ha anche una scuola musicale, la \"Klaksv\u00edkar t\u00f3nlistarsk\u00fali\", frequentata nel tempo libero da bambini e giovani di tutta la regione.\nL'istruzione superiore in citt\u00e0 \u00e8 affidata all'istituto professionale \"Tekniski sk\u00falin \u00ed Klaksv\u00edk\", alla scuola di navigazione \"Klaksv\u00edkar sj\u00f3manssk\u00fali\" e all'istituto di economia domestica \"H\u00fasarhaldssk\u00fali F\u00f8roya\". La prima offre molte corsi di preparazione a lavori nel campo della meccanica, dell'elettrica e della falegnameria; la seconda forma il personale di bordo delle navi, mentre la terza si avvicina molto al modello dell'universit\u00e0 popolare.\nTra il 1899 e il 1909 fu attiva a Klaksv\u00edk anche la \"F\u00f8roya F\u00f3lkah\u00e1sk\u00fali\", la prima in tutte le F\u00e6r \u00d8er a tenere lezioni in faroese. In seguito la scuola si spost\u00f2 nella capitale T\u00f3rshavn.\nChristianskirkjan.\nTra le principali attrazioni di Klaksv\u00edk c'\u00e8 sicuramente la Christianskirkjan, che fu costruita nel 1963 ed \u00e8 stata la prima in tutta la Scandinavia ad essere costruita in stile norreno. Il tetto \u00e8 costruito in modo del tutto simile a quello dei saloni vichinghi. Esempi simili si ritrovano anche nelle coperture delle piccole chiese dei villaggi faroesi. Questa copertura si \u00e8 rivelata particolarmente utile ai fini dell'acustica, di qualit\u00e0 migliore rispetto a tetti di grandezze simili ma di realizzazione diversa. La chiesa \u00e8 dedicata a Cristiano X di Danimarca e consacrata alla memoria dei marinai che persero la vita durante la seconda guerra mondiale. Dal soffitto pende una barca a remi, proveniente da Vi\u00f0arei\u00f0i e usata per trasportare il prete da un villaggio all'altro.\nInfrastrutture e trasporti.\nKlaksv\u00edk \u00e8 stata una citt\u00e0 abbastanza isolata fino all'apertura del Nor\u00f0oyatunnilin il 29 aprile 2006. Un servizio navetta ora collega Klaksv\u00edk con la capitale T\u00f3rshavn e, con un'ora di macchina, \u00e8 possibile raggiungere l'aeroporto di V\u00e1gar. Un servizio \u00e8 attivo anche per e dalle citt\u00e0 di Fuglafj\u00f8r\u00f0ur e Vi\u00f0arei\u00f0i. Dal 2014, un autobus cittadino (\"Busslei\u00f0in\") connette le parti periferiche al centro, mentre la Strandfaraskip Landsins offre collegamenti via mare da/per Kalsoy. C'\u00e8 un eliporto (ICAO: EKKV) che serve luoghi pi\u00f9 isolati come Kirkja e l'isola di Sv\u00ednoy.\nAmministrazione.\nKlaksv\u00edk \u00e8 il centro amministrativo dell'omonimo comune, nonch\u00e9 il capoluogo della regione di Nor\u00f0oyar. Il municipio si trova in centro e ospita anche le sedute del consiglio comunale, che viene eletto ogni quattro anni dai cittadini del comune. In genere, il comune ha una tra le percentuali di affluenza al voto pi\u00f9 basse di tutto il paese, ma \u00e8 comunque alta in confronto alle percentuali di molti altri luoghi nel nord. Per molto tempo il F\u00f3lkaflokkurin \u00e8 stato il partito dominante a Klaksv\u00edk, sia alle elezioni per il L\u00f8gting sia a quelle per il consiglio comunale.\nGemellaggi.\nDi seguito la lista di citt\u00e0 con cui \u00e8 gemellata Klaksv\u00edk:\nSport.\nCalcio.\nLa squadra principale della citt\u00e0 \u00e8 il Klaksv\u00edkar \u00cdtr\u00f3ttarfelag."}
{"id": "1199812", "revid": "126257", "url": "https://it.wikipedia.org/wiki?curid=1199812", "title": "Barona (Milano)", "text": "La Barona (\"Barona\" in dialetto locale, IPA: ) \u00e8 un quartiere e antica parrocchia di Milano posta nella zona sud-occidentale della citt\u00e0, appartenente al Municipio 6. \nIn precedenza borgo rurale facente parte dei Corpi Santi di Porta Ticinese, venne annesso con essi al comune di Milano nel 1873.\nStoria.\nPrima di entrare a far parte del Comune di Milano nel 1873, formava con altri quartieri il Comune dei Corpi Santi, auspicato durante il periodo del dominio austriaco per decreto di Maria Teresa d'Austria nel 1757 e attuato nel 1782 dal figlio Giuseppe II, che riun\u00ec sotto un'unica amministrazione una zona di cascine e borghi agricoli fuori dalle mura di Milano. Il nome deriva proprio dalla caratteristica di essere una zona fuori dalle mura: il divieto di seppellire i defunti entro la cerchia muraria costrinse a deviare questa pratica all'esterno. Anche la sepoltura di santi e martiri avveniva al di fuori delle mura, da ci\u00f2 deriva \"Corpi Santi\". Si aggiunse il suffisso \"di Milano\" in corrispondenza della Seconda guerra d'indipendenza. La successiva annessione al Comune di Milano fu nel 1873.\nPer la loro caratteristica sperimentale e per il loro impatto nel quartiere, degne di nota sono le esperienze \"Barrio's\" e \"Villaggio Barona\", luoghi di aggregazione ed intervento sociale polifunzionali, e gli orti comunali di Via Danusso. All'interno dei quartiere si trovano l'Ospedale San Paolo, uno dei pi\u00f9 importanti di Milano, e l'universit\u00e0 privata IULM. Sono presenti anche il Collegio di Milano e un distaccamento del polo di \"Medicina\" dell'Universit\u00e0 Statale.\nInfrastrutture e trasporti.\nNei pressi della stazione MM2 - linea verde \"Famagosta\" \u00e8 presente un grande parcheggio di interscambio gestito da ATM.\nIl quartiere \u00e8 attraversato dalle linee di autobus urbani 47, 74 e 71 della societ\u00e0 ATM, ma soprattutto funge da capolinea alle linee 95 e 98 (prima effettuate dalla sola linea 95), che attraversano rispettivamente le intere zone sud e ovest della citt\u00e0"}
{"id": "1199813", "revid": "28026", "url": "https://it.wikipedia.org/wiki?curid=1199813", "title": "Picco di Adamo", "text": ""}
{"id": "1199816", "revid": "78273", "url": "https://it.wikipedia.org/wiki?curid=1199816", "title": "Lil Kim", "text": ""}
{"id": "1199818", "revid": "58166", "url": "https://it.wikipedia.org/wiki?curid=1199818", "title": "Lil Flip", "text": ""}
{"id": "1199819", "revid": "1718925", "url": "https://it.wikipedia.org/wiki?curid=1199819", "title": "Palazzo Sangiorgi", "text": "Palazzo Sangiorgi \u00e8 un edificio storico sito a Forl\u00ec, costituito da due immobili distinti, separati da un cortile interno. Il primo si affaccia su Corso Garibaldi, il secondo edificio, interno, costeggia l'adiacente vicolo Gaddi. Un secondo cortile \u00e8 collocato nel retro dell'edificio interno.\nLa mancanza di qualsiasi tipo di documentazione concernente palazzo Sangiorgi ha contribuito per lungo tempo a mantenere oscura l'esatta destinazione originaria di questo palazzo. La regolarit\u00e0 delle aperture esterne e l'elegante facciata hanno fatto credere a lungo che si trattasse di un palazzo nobiliare.\nOpere di ristrutturazione svolte negli anni ottanta, tuttavia, hanno riportato alla luce segni che avvalorano un'ipotesi del tutto diversa e pi\u00f9 plausibile. Nella sala dell'edificio interno, in particolare, \u00e8 stata scoperta l'esistenza di un pavimento in ciottoli sotto quello in pianelle. Lungo le mura perimetrali sono state rinvenute poste per la stabulazione degli animali. Infine, la zona centrale della sala \u00e8 caratterizzata da una depressione e dalla presenza di un canale di scolo che si dirige verso uno scarico posto in cortile.\nQuesti elementi hanno portato alla conclusione che palazzo Sangiorgi fosse una dipendenza di Palazzo Gaddi usata in parte per ospitare le scuderie, in parte come magazzino o fienile oltre che, probabilmente, come dimora dei fattori dei signori Gaddi.\nDal settembre 1988 palazzo Sangiorgi \u00e8 la sede dell'istituto musicale \"Angelo Masini\" e, pi\u00f9 di recente, del Liceo Musicale Statale di Forl\u00ec e dell'Orchestra \"Bruno Maderna\"."}
{"id": "1199824", "revid": "58166", "url": "https://it.wikipedia.org/wiki?curid=1199824", "title": "Mc Hammer", "text": ""}
{"id": "1199828", "revid": "58166", "url": "https://it.wikipedia.org/wiki?curid=1199828", "title": "Naughty By Nature", "text": ""}
{"id": "1199830", "revid": "228587", "url": "https://it.wikipedia.org/wiki?curid=1199830", "title": "Buck the World", "text": "Buck the World \u00e8 il secondo album del rapper di Nashville Young Buck. Il nome dell'album \u00e8 un gioco di parole su \"Fuck the World\".\nL'album \u00e8 stato pubblicato il 27 marzo 2007.\nIl disco.\nI produttori di questo album sono artisti hip-hop molto famosi, tra cui Dr. Dre, Jazze Pha, J.U.S.T.I.C.E. League, Polow Da Don, e Lil Jon.\nNelle canzoni dell'album compaiono anche artisti come 50 Cent, Chester Bennington (dei Linkin Park), Young Jeezy, Bun B, Trick Daddy, e Lyfe Jennings.\nIl primo singolo \u00e8 stato \"I Know You Want Me\" prodotto Jazze Pha, che tra l'altro compare anche nella canzone.\nIl secondo singolo \u00e8 stato \"Get Buck\", prodotto Polow Da Don.\nIl terzo singolo, \"U Ain't Goin' Nowhere\" \u00e8 stato pubblicato il 18 maggio.\niTunes ha rimpiazzato \"\"Lose My Mind\"/\"Funeral Music\"\" solo con \"Funeral Music\".\n\"Buck The World\" si \u00e8 classificato al terzo posto nella \"Billboard 200\", dietro all'album di Tim McGraw \"Let It Go\", e \"Now That's What I call Music! 24\", una compilation che ha venduto 141.083 copie.\nL'album si \u00e8 classificato al primo posto nella classifica \"Top R&amp;B/Hip-Hop Albums\".\nIl 7 giugno 2007, l'album negli Stati Uniti ha venduto 329.400 copie."}
{"id": "1199831", "revid": "7336", "url": "https://it.wikipedia.org/wiki?curid=1199831", "title": "Manifestazioni", "text": ""}
{"id": "1199836", "revid": "45927", "url": "https://it.wikipedia.org/wiki?curid=1199836", "title": "Floating Point Unit", "text": ""}
{"id": "1199839", "revid": "253269", "url": "https://it.wikipedia.org/wiki?curid=1199839", "title": "Stephen Collins", "text": "Biografia.\nNipote del generale James Baird Weaver, Candidato Presidenziale del partito Greenback nel 1880 e Candidato del Popolo del 1892, Stephen Collins \u00e8 cresciuto a Hastings-on-Hudson, New York. Ha frequentato l'Amherst College dove si \u00e8 laureato \"magna cum laude\".\nCarriera.\nAd Amherst ha suonato il basso elettrico e la chitarra ritmica per diverse band di rock and roll, inclusi \"Tambourine Charlie &amp; The Four Flat Tires\", \"The Naugahyde Revolution\", e \"The Flower &amp; Vegetable Show\".\nHa recitato a Broadway in opere come \"The Ritz\" e \"No Sex Please, We're British\", mentre in altri teatri ha recitato al fianco di Sigourney Weaver in \"Beyond Therapy\" di Christopher Durang. Sotto la regia di Billy Wilder ha dato vita nel film \"Fedora\" (1978) al personaggio di un aspirante produttore, interpretato nell'et\u00e0 matura da William Holden.\n\u00c8 probabilmente meglio conosciuto per il ruolo del reverendo Eric Camden in oltre duecento episodi della serie televisiva \"Settimo cielo\", ove, oltre alla sua co-star Beverley Mitchell, \u00e8 l'unico membro del cast originale della serie che compare in tutti gli episodi. Ha interpretato il Capitano/Comandante Willard Decker in \"\" (1979). La moglie del Reverendo Camden, Annie, \u00e8 interpretata da Catherine Hicks, che \u00e8 stata interprete della Dr. Gillian Taylor nel quarto film della saga di \"Star Trek\": \"Rotta verso la Terra\" (1986). Altre sue partecipazioni televisive includono \"Tattingers\", \"Una famiglia americana\", \"Barnaby Jones\", \"Charlie's Angels\", \"Perch\u00e9 te lo dice mamma\", \"Brothers &amp; Sisters - Segreti di famiglia\" e altre mini-serie e film per la tv, come \"Mamma per forza\" (1996).\nVita personale.\nDal 1970 al 1978 \u00e8 stato sposato con Marjorie Weinman. Nel 1985 ha sposato l'attrice Faye Grant, dalla quale ha avuto una figlia, Kate, nata nel 1989. \u00c8 di religione episcopale e pratica la meditazione trascendentale .\nNel 2014 \u00e8 stato accusato di pedofilia dalla moglie, in quanto, in seguito a una confidenza, ha confessato di aver molestato 3 bambine. Nel gennaio 2015 la coppia ha divorziato.\nNel dicembre 2014 ha ammesso di aver molestato pi\u00f9 volte tre ragazzine, mostrandosi senza vestiti o toccandosi davanti a loro, rispettivamente nel 1973, 1982 e 1994, e di aver chiesto perdono solamente alla prima vittima. In seguito a questi avvenimenti \u00e8 stato in terapia per 20 anni.\nLetteratura.\nStephen \u00e8 l'autore di due romanzi: \"Eye Contact\" (1994) e \"Double Exposure\" (1998).\nDoppiatori italiani.\nNelle versioni in italiano dei suoi film, Stephen Collins \u00e8 stato doppiato da:"}
{"id": "1199844", "revid": "6923", "url": "https://it.wikipedia.org/wiki?curid=1199844", "title": "Miriana Trevisan", "text": "Dopo aver esordito con successo a \"Non \u00e8 la Rai\", programma al quale ha preso parte dal 1991 al 1993, si \u00e8 fatta conoscere al grande pubblico partecipando a programmi di grande seguito come \"Striscia la notizia\", \"La Corrida\", \"Pressing\" e \"La ruota della fortuna\".\nCarriera.\nHa debuttato in televisione nel 1991 con \"Non \u00e8 la Rai\", programma del quale ha fatto parte nelle prime tre edizioni. Contemporaneamente all'impegno con \"Non \u00e8 la Rai\", ha preso parte ad altre trasmissioni ideate da Gianni Boncompagni. Nel 1991 ha partecipato al preserale di Italia 1 \"Primadonna\", condotto da Eva Robin's, mentre nell'estate successiva \u00e8 stata tra le protagoniste della trasmissione di prima serata di Canale 5 \"Bulli e pupe\", condotta da Paolo Bonolis. Nella primavera del 1993 ha partecipato ad alcune puntate di un secondo preserale di Italia 1, \"Rock 'n' Roll\" e preso parte ad alcuni spazi promozionali all'interno del contenitore di Italia 1 \"Smile\".\nNell'estate del 1994, alcuni mesi dopo l'improvviso abbandono di \"Non \u00e8 la Rai\", ha affiancato Red Ronnie nel contenitore musicale di Rai 1 \"Mi ritorni in mente\". Ha rivestito il ruolo di velina mora di \"Striscia la notizia\" su Canale 5 dal 26 settembre 1994 al 17 giugno 1995 e insieme al Gabibbo dal 19 giugno al 23 settembre 1995 ha condotto \"Paperissima Sprint\".\nNell'autunno del 1995 ha affiancato Corrado ne \"La Corrida - Dilettanti allo sbaraglio\" e nel gennaio successivo ha condotto insieme a Gerry Scotti \"Miss e Mister '96\". Nella primavera del 1996 ha lavorato con Cesare Cadeo nella trasmissione sportiva \"L'Italia del Giro\", mentre d'estate ha affiancato di nuovo il Gabibbo in \"Estatissima Sprint\", per 84 puntate, per passare poi, nella stagione successiva, a \"Pressing\" al fianco di Raimondo Vianello.\nDall'autunno del 1997 \u00e8 diventata la valletta di Mike Bongiorno, partecipando a ben cinque stagioni de \"La ruota della fortuna\". Sempre al fianco di Bongiorno prende parte a 5 edizioni di \"Bravo, bravissimo\" e di \"Viva Napoli\", e nel 1999 alla serata speciale \"Tutti in Allegria\". Durante la collaborazione con Bongiorno, nel 1998, \u00e8 tornata anche a vestire i panni della velina in \"Doppio lustro\", un programma che festeggia i dieci anni di \"Striscia la notizia\".\nNel 2000 conduce lo speciale di carnevale \"Coriandoli\" ed il variet\u00e0 di Rete 4 \"Stasera Circo\". Nel 2001 ha affiancato il professor Fabrizio Trecca in \"Vivere meglio\". Due anni dopo ha preso parte ad un episodio della serie televisiva di Canale 5 \"Carabinieri\". Nel 2004, abbandonata la televisione, si \u00e8 dedicata al teatro, interpretando \"Uomini sull'orlo di una crisi di nervi\" a fianco di Gianni Garofalo, mentre l'anno successivo \u00e8 stata protagonista della pellicola \"La nipote di Barbabl\u00f9\", per la regia di Alessandro Paci.\nNell'autunno del 2007 \u00e8 tornata in TV, partecipando alla quinta edizione del reality show \"L'isola dei famosi\", dove arriva in finale e si classifica al quarto posto, venendo eliminata con l'84% dei voti. Negli anni pi\u00f9 recenti, partecipa in qualit\u00e0 di ospite e opinionista a diverse trasmissioni televisive, tra le quali \"Carr\u00e0mba! Che fortuna!\", \"Dimmi la verit\u00e0\", \"L'Italia sul 2\", \"Verissimo\" e \"Domenica Cinque\".\nNel dicembre del 2013 debutta come scrittrice pubblicando \"Le fiabe colorate di Miriana\" (Carac\u00f2 editore, illustrazioni di Carmine Luino), un libro di favole per bambini i cui diritti devolve a \"Casa Balena\", una casa famiglia che aiuta bambini in difficolt\u00e0. Nel 2016 pubblica un racconto all'interno della raccolta curata da Giorgio Panariello \"So che ci sarai sempre. Lettere d'amore ai cani della nostra vita\". Il 4 aprile 2019 pubblica il suo primo romanzo, intitolato \"La donna bonsai\", edito da Baldini&amp;Castoldi.\nNell'autunno 2021 prende parte come concorrente alla sesta edizione del reality show \"Grande Fratello VIP\" su Canale 5, facendo parte dei primi 22 partecipanti.\nVita privata.\nIl 14 giugno 2003 ha sposato il cantante Pacifico Settembre (in arte Pago), dal quale ha avuto un figlio. La canzone \"Parlo di te\" di Pago \u00e8 dedicata alla moglie.\nNel gennaio 2013 Miriana Trevisan ha annunciato la definitiva separazione dal marito."}
