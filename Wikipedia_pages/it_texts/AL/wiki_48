{"id": "1500077", "revid": "438678", "url": "https://it.wikipedia.org/wiki?curid=1500077", "title": "I cavalieri dalle lunghe ombre", "text": "I cavalieri dalle lunghe ombre (\"The Long Riders\") \u00e8 un film del 1980 diretto da Walter Hill, presentato in concorso al 33\u00ba Festival di Cannes.\nTrama.\n1866. \u00c8 la storia della celebre banda di Jesse James composta dal fratello Frank, i fratelli Younger e i Miller che, finita la guerra tra il Nord e il Sud degli Stati Uniti, continu\u00f2 nel Missouri a rapinare banche, treni e diligenze degli unionisti.\nProduzione.\nCast.\nIl regista, per dare maggiormente il senso dell'unit\u00e0 familiare all'interno del gruppo, affid\u00f2 i ruoli dei fratelli a vere coppie o addirittura terne di fratelli, per cui:\nNel film appare anche la celebre fuorilegge Belle Starr, impersonata dall'attrice Pamela Reed.\nColonna sonora.\nTutti i brani sono stati curati da Ry Cooder."}
{"id": "1500078", "revid": "287204", "url": "https://it.wikipedia.org/wiki?curid=1500078", "title": "Quinto Cecilio Metello Cretico", "text": "Biografia.\nRicopr\u00ec la carica di console nel 69 a.C., per poi essere inviato l'anno seguente a Creta, comandata dai delegati di Gneo Pompeo Magno. A Creta rimase fino al 66 a.C. e con le sue gesta si guadagn\u00f2 un trionfo e il soprannome di \"Cretico\".\nSuccessivamente fu attivo in Apulia. Fece parte del consiglio pontificio.\nEbbe sicuramente un figlio, Lucio Cecilio Metello Cretico, e una figlia, Cecilia Metella Cretica, che spos\u00f2 Marco Licinio Crasso il Giovane, figlio di Marco Licinio Crasso, che era \"legatus\" di Giulio Cesare; ebbe forse altri discendenti, attraverso i quali fu antenato di Quinto Cecilio Metello Cretico Silano."}
{"id": "1500079", "revid": "66387", "url": "https://it.wikipedia.org/wiki?curid=1500079", "title": "Funzione d'errore", "text": ""}
{"id": "1500082", "revid": "35813", "url": "https://it.wikipedia.org/wiki?curid=1500082", "title": "Ghost writer", "text": ""}
{"id": "1500084", "revid": "35813", "url": "https://it.wikipedia.org/wiki?curid=1500084", "title": "Ghost-writer", "text": ""}
{"id": "1500090", "revid": "110157", "url": "https://it.wikipedia.org/wiki?curid=1500090", "title": "Lo sposo di tre e marito di nessuna", "text": "Lo sposo di tre e marito di nessuna \u00e8 un'opera buffa in due atti di Luigi Cherubini su libretto di Filippo Livigni.\nFu rappresentata per la prima volta nel novembre 1783 al Teatro San Samuele di Venezia ricevendo un grande successo. In seguito ripresa in altri palcoscenici, spesso con opportune revisioni.\nL'unica opera buffa di Cherubini scritta per un palcoscenico veneziano, \"Lo sposo di tre e marito di nessuna\" fu composta con uno stile affine a quello dei lavori teatrali di Giovanni Paisiello, la quale presenta una prodigiosa musicalit\u00e0, nonch\u00e9 un senso d'umore, soprattutto nei pezzi d'assieme. Il lavoro tratta della storia di un matrimonio non riuscito, costruita su inganni, mascheramenti, equivoci e comicit\u00e0.\nTrama.\nLa scena si finge nelle vicinanze di Napoli.\nAtto I.\nSono in corso i preparativi per il matrimonio tra il barone Don Pistacchio e Donna Rosa. Giungono in paese anche la baronessa Donna Lisetta e suo fratello Don Martino. Don Martino si finge ambasciatore mandato da Donna Rosa e, approfittando del fatto che Don Pistacchio non ha mai visto la sua promessa sposa, gli mostra un'immagine di Donna Lisetta dicendogli che si tratta di Donna Rosa. Martino spera cos\u00ec di far sposare la sorella col ricco barone e di poter corteggiare Donna Rosa.\nLe cose si complicano quando Donna Rosa giunge in paese e, dopo essersi presentata a Simone, zio di Don Pistacchio, assiste al corteggiamento di Don Pistacchio a Donna Lisetta. Ne nasce un'accesa discussione durante la quale Martino \u00e8 costretto ad ammettere di avere mostrato a Don Pistacchio il ritratto di Donna Lisetta. Lisetta per\u00f2 non vuole rinunciare al diritto che credeva di avere acquisito verso Don Pistacchio, e l'atto si conclude con un litigio ancora pi\u00f9 furioso.\nAtto II.\nDon Pistacchio sospende le nozze e decide di consultare due celebri avvocati per sapere come comportarsi. I due avvocati giungono presto, ma non sono altri che Donna Lisetta e Don Martino camuffati: dopo la consultazione Don Pistacchio \u00e8 ancora pi\u00f9 confuso. Si giunge persino a consultare la Sibilla Cumana: il responso per\u00f2 viene emesso dal saltimbanco Folletto, appositamente corrotto, che annuncia che Don Pistacchio deve restare solo e non si deve sposare. Don Pistacchio indispettito prende a corteggiare Bettina, la compagna di Folletto.\nIntanto anche Simone si \u00e8 messo a corteggiare Donna Rosa: lei finge di accettare e si organizza un banchetto nuziale. Don Pistacchio, apprendendo, la notizia da Donna Lisetta, si dimentica di Bettina e ricomincia a corteggiare Donna Lisetta, poi tutti si recano alla festa. Qui Donna Rosa rifiuta la proposta di Simone e si concede invece a Don Martino; Donna Lisetta, ormai decisa a lasciare perdere lo sciocco Don Pistacchio, si concede a Simone; Don Pistacchio torna allora da Bettina, ma lei non ama che Folletto. Don Pistacchio, che aveva sperato di essere sposo di tre, si trova infine marito di nessuna.\nRappresentazione in tempi moderni e registrazione.\nQuest'opera in tempi moderni fu messa per la prima volta in scena e registrata il 24 luglio 2005 al \"Festival della Valle d'Itria\" a Martina Franca: Maria Laura Martorana (\"Donna Lisetta\"), Emanuele D'Aguanno (\"Don Martino\"), Giulio Mastrototaro (\"Don Pistacchio\"), Anna Rosa Peraino (\"Donna Rosa\"), Vito Priante (\"Don Simone\"), Rosa Sorice (\"Bettina\"), Gabriele Ribis (\"Folletto\") - Direttore: Dmitrij Jurovskij - Orchestra Internazionale d'Italia - CD: Dynamic CDS 503/1-2"}
{"id": "1500091", "revid": "339392", "url": "https://it.wikipedia.org/wiki?curid=1500091", "title": "Giovanni Francesco Donadio", "text": ""}
{"id": "1500095", "revid": "256896", "url": "https://it.wikipedia.org/wiki?curid=1500095", "title": "Storia di San Cristoforo di Bobbio", "text": "Storia.\nLa storia di San Cristoforo segue la storia di Bobbio e se ne distingue molto per vicissitudini locali.\nAntichit\u00e0.\nNella zona vi \u00e8 stata la presenza dell'uomo fin dal Neolitico (5000-2800 a.C.). Nell'Et\u00e0 del bronzo, intorno al 1100 a.C., arriva la popolazione dei Liguri con il gruppo dei Bagienni.\nNel corso del V secolo a.C. giungono dalla Pianura Padana i Celti (pi\u00f9 precisamente la popolazione conosciuta come Galli Boi). I Galli erano presenti fra le truppe di Annibale che pass\u00f2 anche per il Monte Penice nei cui pressi rese omaggio agli dei in un luogo sacro celtico (ora vi \u00e8 il Santuario) per ingraziarsi la futura vittoria. Per raggiungere la zona di Gazzola dove si svolse la Battaglia della Trebbia nel 218 a.C., il comandante scese lungo la valle del Carlone passando per il passo di Costa Ferrata e l'odierna frazione Mogliazze.\nLa civilt\u00e0 romana entra nella zona solo dopo il 14 a.C. e la fonte storica principale \u00e8 la \"Tavola Alimentaria\" del Municipio di Velleia. Essa cita il pagus Bagienno di Bobbio con i vari vicus tra i quali \"Vidulium\" (Vitulium o Vitilium) (cio\u00e8 l'odierna frazione di San Cristoforo) per lo sfruttamento delle acque termali, ed anche per la produzione del sale.\nMedioevo.\nI Longobardi scendono in Italia nella seconda met\u00e0 del VI secolo e il presidio romano \u00e8 preso dal duca condottiero Sundrarit, che prese il concessione anche le famose terme e tutte le saline compresa quella di \"Vidulium\".\nPoi giunse a Bobbio San Colombano che vi fonda il monastero e la cittadina nel 614 ed ottenne lo sfruttamento di met\u00e0 delle saline, costruendo anche vie di collegamento una delle quali sale dalla citt\u00e0 lungo la valle del Carlone, passando sotto la frazione di Moglia e fino alla \"Cascata termale del Carlone\" con vicino la fonte salina.\nAttorno al VII secolo, per opera di un abate di Bobbio tuttora sconosciuto (le cui reliquie forono poste sotto l'altare dell'antica chiesa ed ora nell'altare antico spostato nella nuova chiesa parrocchiale) sorse l'antica \"cella monastica\" di S.Colombano di Bobbio con il nome di \"Viulio\", modificando il precedente nome romano di \"Vidulium\" (Vitulium o Vitilium); oltre al nome di \"Viulio\" (principale) nelle carte compaiono anche i toponimi di Vaulio, Viuglio, Vigulio, Viguglio, Viullo, Viullio, Viculius, Ugulio ed Uguglio.\nNell'VIII secolo si svilupp\u00f2 e divent\u00f2 un \"priorato indipendente\" comprendente tutta la valle del Carlone cime comprese fino alla confluenza nel fiume Trebbia. La zona era particolarmente prospera e ricca di pascoli per l'allevamento ovino, necessario per la produzione di pergamente necessarie allo \"scriptorium\" del monastero di Bobbio.\nSi svilupparono varie frazioni per l'aumentare dei monaci, come quella di Solia (ora Moglia) ove vi \u00e8 ancora una grossa costruzione monastica con le celle dei monaci, un refettorio e una cappelletta, ora divenuta abitazione privata e ristrutturata di recente; oltre alle frazioni della Cavanna (o Cavana) e delle Mogliazze e numerose cascine sparse nel territorio.\nInoltre vi era la zona di Dezza, assieme alle frazioni di Fornacioni, Cernaglia, Casa Fontanini, Fontanini Bellocchio, Colletta e Rocchetta Caldarola; la zona di San Martino era formata dalle frazioni di San Martino, Ponte San Martino, Brignerato, Cascine Larghe, Cascina Sabellone, Zavattona, Barosse, Cascine Carlone (verso la Moglia).\nIn zona sorsero numerosi mulini ad acqua per la macinazione delle granaglie.\nInoltre venivano sfruttate le cave di pietra, utilizzate per la costruzione di edifici e per la copertura dei tetti in lastre di pietra dette \"ciappe\".\nPresenti anche fornaci, una delle quali a San Cristoforo e numerose carbonaie per la produzione del carbone da legna.\nI terreni sono fertilissimi ed i pascoli erano distinti per separare gli animali e le coltivazioni principali erano e lo sono fino ad oggi il frumento, granaglie varie e la coltivazione della vite (\"Vitilium\" = \"terra delle viti\"), (il toponimo \"Vitulium\" ricorda l'allevamento dei bovini), mentre \"Vidulium\" (luogo spoglio) era riferito alla zona antica dove vi erano anche le cave di pietra.\nInoltre nel primo insediamento ancora visibile (zona Chiesa Vecchia) i campi monastici erano curatissimi, con stradine di collegamento e costruzione di muri perimetrali ampi con enormi pietre squadrate e canali di irrigazione con derivazioni e chiuse e canali di filtraggio sotterranei per eliminare e raccogliere l'acqua in eccesso, il tutto anche con terrazzamenti scendendo verso il Carlone fino alla Cascata termale.\nNei boschi i monaci innestarono le piante di castagno(i castagneti sono tuttora numerosi).\nNell'862 si compie il primo censimento ed il primo estimo del territorio di Bobbio.\nL'attuale paese sorse e si svilupp\u00f2 a partire dal IX secolo, anche per l'aumentare del numero dei monaci e per l'arrivo di numerose persone che iniziarono a coltivare la terra.\nIl territorio \u00e8 compreso sotto i marchesi Obertenghi prima, poi dagli Este e successivamente dai Malaspina, le famiglie sono imparentate ed il nome distingue la casata; tranne la zona di San Martino e la frazione della Moglia che sono direttamente sotto Bobbio.\nPassa religiosamente alle dipendenze del vescovado di Bobbio gi\u00e0 nella prima met\u00e0 dell'XI secolo e compare nel \"diploma\" di Corrado II del 1027 quando diviene \"parrocchia\" (o rettorato) e sotto la sua dipendenza vi \u00e8 l'antico Santuario di Santa Maria del Monte Penice, collegato mediante una strada che dal paese sale fino al Monte Penice, passando per il \"Passo di Costa Ferrata\".\nIl \"Priore\" \u00e8 nominato dal monastero di San Cristoforo e investito dall'Abate di Bobbio, e poi \u00e8 nominato parroco dal Vescovo di Bobbio, eliminando cos\u00ec ogni conflitto che invece segner\u00e0 pesantemente Bobbio e porter\u00e0 alla sua successiva decadenza.\nNel XII secolo si ebbero dispute fra il monastero ed il vescovado e la zona di \"San Martino\" diventa indipendente ma sempre di propriet\u00e0 monastica e nel XIV secolo diventa un \"priorato\"; questo anche perch\u00e9 vi passa il collegamento con la (Via del sale) o \"Caminus Genuae\", ossia la strada che univa la Pianura Padana al Mar Ligure fino a Genova.\nEssa collegava Bobbio con Genova, prima della costruzione della S.S.45 di fondovalle (fine Ottocento), salendo da San Martino verso Moglia e Carana e poi in Val Staffora per Brallo ed il Passo del Brallo, accanto al Monte Lesima, zona di confine della Repubblica di Genova.\nI monaci locali vi sfruttavano le saline della fontana presso la \"Cascata termale del Carlone\" e usavano il laghetto termale sotto la suddetta cascata; il sale prodotto per evaporazione o per ebollizione era superiore per qualit\u00e0 a quello marino, data la presenza di numerosi minerali come lo iodio ed il magnesio; poi durante la peste che colp\u00ec la zona nel 1498 i monaci usavano la poi cosiddetta \"acqua miracolosa\" della sorgente salina e il laghetto termale per bagni, fanghi ed inalazioni come rimedio per il morbo, salvando a loro dire gli abitanti della zona e tutti i pellegrini che passavano per Bobbio dalla Via Francigena(Via Romea), scendendo dal Monte Penice dopo aver visitato il Santuario e seguendo la mulattiera di pertinenza monacale; da allora la localit\u00e0 si chiamo in onore al Santo San Cristoforo e la parrocchia venne confermata come sede monacale autonoma e vi fu usanza da allora di portare la statua della Madonna dal Santuario del Monte Penice fino a San Cristoforo (vi \u00e8 una targa ricordo in chiesa) e poi a Bobbio; il numero dei pellegrini che passavano per la valle del Carlone per Bobbio crebbe moltissimo ed inoltre la festa locale divenne il 25 luglio in cui si ricorda il Santo(diversa da quella di Bobbio che era dedita a San Colombano).\nDopo la decadenza degli Obertenghi la zona passa politicamente sotto i monaci del Monastero di San Colombano di Bobbio, ma \"Obizzo Malaspina\", signore di \"Brugnello\", che rivendicava il possesso per la parentela e la discendenza dagli Obertenghi, anche per il fatto che essa non figurava tra i doni ricevuti dal Barbarossa nel 1164 e che era limitrofa a quella di Brugnello, se ne interess\u00f2.\nIl primo passo lo fece proprio Obizzo, donando al monastero nel 1184 il diritto di riscuotere il pedaggio sulla strada della Val Trebbia. Tre anni dopo l'abate di Bobbio \"Rainerio\", concede la \"Rocca di Carana\" ai figli del marchese, Moroello, Alberto e Obizzo promettendo di non cedere a nessuno il territorio senza il consenso dell'abate; con la Rocca di Carana sono compresi la zona della \"Cavanna\", \"San Cristoforo\" (\"Moglia\" esclusa che rimase unita solo parrocchialmente) e \"Dezza\"; la zona di confine tra il Malaspina e Bobbio venne fortificata e collegata da numerose strade e sentieri, le fortificazioni nella valle del Carlone erano a Carana, Cavanna, La Sereja, Costiolo Mariazze, Cerpiano Uccelli (la zona del Bosco del Comune rimaneva sotto Bobbio) fino alla Costa Ferrata per poi scendere nella valle del Bobbio a Dezza.\nPer quasi un secolo il dominio dei Malaspina resta incontrastato.\nNel 1304 Corradino Malaspina signore della \"Rocca di Carana\" (ora sotto Corte Brugnatella) d'accordo con \"Visconte Pallavicino\" e l'Abate di Bobbio \"Guido\" prende Bobbio e la trasforma in una signoria costruendovi l'attuale castello; nel 1341 i Visconti di Milano si impossessano di Bobbio e di Corte Brugnatella, togliendogli la \"Rocca di Carana\" e distruggendo il castello nero (da colore delle pietre) ma lasciando la torre di guardia sul Bricco (805\u00a0m), dopo il 1347, quando muore Corradino, il feudo viene ridato ai figli, ma nel 1361 lo devono cedere sempre ai Visconti sotto il feudo di Corte Brugnatella e poi nel 1436 passa ai Dal Verme divenuti \"Conti di Bobbio e Voghera\"; inoltre gli viene tolta la zona dell'antica parrocchia di \"San Cristoforo\" nella Valle del Carlone (la frazione di \"Cernaglia\" \u00e8 unita a San Cristoforo), passata direttamente sotto Bobbio; rimanendogli solo \"Dezza\" che era sempre nella parrocchia di San Cristoforo e dandola ai Malaspina di Preg\u00f2la.\nQuesto \"confine\" nella valle del Carlone rimarr\u00e0 per sempre immutato ed oggi segna sempre il confine tra i comuni di Bobbio e Corte Brugnatella in provincia di Piacenza ed il comune di Brallo di Pregola ora in provincia di Pavia; segnando quindi il confine regionale tra l'Emilia-Romagna e la Lombardia.\nNel 1448 si sciolse la comunit\u00e0 colombaniana ed il monastero passo ai benedettini, i monaci di San Colombano rimanenti si trasferirono nel monastero di San Cristoforo che era autonomo.\nNel 1458, in un documento del monastero che descrive la citt\u00e0, vi sono un elenco di localit\u00e0 (esse sono precedute dall'articolo \"Ad\") e terreni (i terreni della localit\u00e0 sono preceduti da segno - ) a diretta conduzione dei monaci; le localita poste tra il torrente Bobbio, il Carlone e il Trebbia fino al confine sono (tra parentesi i nomi attuali se conosciuti): \"Vallis Organa\" (Valgrana), \"Bargum\" (Bargo), \"Rivum Bobium\" (la riva di Bobbio), \"Ad Cradarolam\" (frazione Cardarola), \"Ad Moliam\", \"Ad Regatium\", \"Ad San Martinum\" (frazione San Martino) - \"Brugnolatum\" (Brignerato), \"Ad San Christoforum sive Vidulium\" (frazione San Cristoforo) - \"Campus Presbiteri\" [Pian dei preti o Pian Pr\u00e8v], \"Ad Lacum Bissoni\", \"Ad San Martinum\" (ripetuta la frazione San Martino) - \"In Ceroplano\" (Cerpiano Uccelli), \"Ad Gazolum\" (zona di Gazolo) - \"Inter Fratugias\" (Frascaline) - \"Gazoli\" (sempre Gazolo), \"Ad Soliam\" (frazione Moglia), \"Ad Cavanam\" (frazione Cavanna), \"Ad Rippam\" (frazione La Riva) - \"In Crevachorio\" - \"In Planis de Castellis\" [Pian dei Castelli (dove vi hanno trovato dei reperti storici del periodo della civilt\u00e0 del bronzo)], \"Ad Cerretam\" [villaggio di Cerreta (Liserreta) nei pressi di San Cristoforo] - \"Vallis de Bardaneto\" (valle di Bardonetto o Barnei) - \"Mons Albertus\" (Monte Alberto o Monti Berti).\nStoria recente.\nNel 1600 in un atto scritto in latino dal parroco viene minuziosamente descritta la parrocchia di San Cristoforo con la vecchia chiesa ed il veccio cimitero; il parroco risiede nella casa canonica accanto alla chiesa.\nNel 1743 si forma la Provincia di Bobbio che unisce i territori del Malaspina e dei Dal Verme e sostituisce il Marchesato di Bobbio sorto nel 1516; la frazione di \"Dezza\" passa quindi direttamente sotto Bobbio ed il suo territorio comunale.\nIl 6 luglio 1759 il Vescovo di Bobbio Mons. Birago smembra \"Dezza\" (sorta attorno al X secolo) ed \u00e8 dichiarata parrocchia autonoma sotto Bobbio, ma il mantenimento rimane a carico dei monaci di San Cristoforo, la strada per il Penice rimane a San Cristoforo, che deve pensare alla sua pulizia e alla sua manutenzione; alla nuova parrocchia viene unita la frazione di \"Cernaglia\" che era gi\u00e0 sotto Bobbio.\nNel 1790 sotto l'abate \"Bruno Solaro\" (che sar\u00e0 l'ultimo abate di Bobbio) viene fatto un estimo ed il monastero di San Cristoforo ha ancora un \"priore\" e tutta la parrocchia ha un reddito di 7,30 franchi.\nNel 1803 i francesi napoleonici chiudono l'Abbazia di San Colombano e tutti i monasteri residui ed i monaci devono lasciare il territorio della Provincia di Bobbio (Repubblica Ligure).\nI principali terreni e boschi di valore sono requisiti (alla parrocchia rimangono solo 23 pertiche) e verranno venduti poi ad un nobile milanese, insieme alla \"Casa fortificata\" e ad alcune cascine che successivamente saranno via via venduti separatamente agli abitanti del paese.\nSan Cristoforo rimane \"parrocchia\" ed il paese mut\u00f2 nome in \"San Cristoforo d'Uguglio\" per tutto il periodo napoleonico. Fu inoltre aperto uno stabilimento termale pubblico alla \"Cascata del Carlone\", sfruttando l'acqua salina per scopi terapeutici e medicali.\nNel 1809 viene fatto un primo censimento triennale della Provincia di Bobbio da parte dei francesi e San Cristoforo d'Uguglio ha come parroco il canonico Mons. Rettore \"Giuseppe Draghi\" e la parrocchia ha un capitale di 110 franchi ed un reddito di 12 franchi su una superficie coltivata dalla parrocchia di 23 pertiche, il parroco abita accanto al monastero nella canonica ed \u00e8 in causa con il parroco di Dezza per via del mantenimento di Dezza e del parroco dopo la chiusura del monastero.\nIl mantenimento di Dezza passa al comune di Bobbio, ma rimane quello del parroco che si lamenta per 4 \"stie\" di grano che gli sono dovute in rimanenza del lascito annuo.\nNel 1812 vi \u00e8 il secondo censimento francese ed il parroco, sempre \"Giuseppe Draghi\", compila un protocollo della parrocchia che comprende 75 abitanti ed ha un reddito salito a 75 franchi annui e si lamenta perch\u00e9 il parroco di Dezza gli chiede ancora 2 \"stie\" di grano come rimanenza annua, facendo notare che i terreni sono divenuti privati come il mulino e che alla parrocchia rimangono solo 23 pertiche di terreno, e che il mantenimento risale ai monaci che coltivavano tutto il territorio e chiede che il mantenimento passi definitivamente al Comune di Bobbio ed al Vescovado.\nNel 1815 con la fine del periodo francese la Provincia di Bobbio passa ai Savoia, ma sempre sotto la Liguria.\nNel 1857 vi \u00e8 il censimento generale della Provincia di Bobbio: la zona di riferimento \u00e8 per l'appunto quella di San Cristoforo (oltre 100 abitanti nel paese), che comprende inoltre le frazioni di Moglia, Cavanna e Mogliazze.\nNel 1859 la Provincia di Bobbio venne abolita, ma rimase il circondario sotto la nuova Provincia di Pavia passata sotto i Savoia.\nTra il 1905 ed il 1910 il Parroco Mons. \"Carlo Muzio\" Rettore del Santuario e del Seminario di Bobbio oltre che insegnante diocesano decide di trasferire la chiesa parrocchiale vicino al paese dato che il \"monastero\" ossia la chiesa precedente era troppo piccolo e ormai vetusto per contenere gli abitanti del paese (oltre 100) e di tutta la parrocchia.\nNel 1922 la parrocchia di San Cristoforo conta 132 anime.\nNel 1923 il circondario venne abolito ed il comune di Bobbio pass\u00f2 sotto la provincia di Piacenza staccandosi da quella di Pavia ed in zona vi furono dei contrasti (marcia su Bobbio) per la definizione del confine regionale [posto in cima alla valle del Carlone invece che in cima allo spartiacque delle Rocche del Casone (o di Colleri)] in favore dei pavesi, ma riservando la zona del Carlone ai residenti con la creazione di un \"Comunello\" per lo struttamento del territorio e del legname.\nNel 1938 moriva il Parroco Mons. \"Carlo Muzio\" e Bobbio inserir\u00e0 il suo nome insieme agli illustri del paese, tra i quali spiccano gli ultimi vescovi, in una targa accanto al Duomo. Il nuovo Parroco fu dapprima Don. Marini e poi Mons. \"Aldo Mozzi\" Rettore anche del Santuario della Nostra Signora dell'Aiuto e direttore del settimanale \"La Trebbia\".\nLa \"vecchia strada\" che saliva da Bobbio in zona San Martino per la strada che oggi porta alla frazione di Moglia e che poi saliva in localit\u00e0 Brignerato e poi ripidamente fino in zona le Mariazze, \u00e8 stata abbandonata dopo la seconda guerra mondiale e grazie ai militari (di cui uno mor\u00ec per una frana di un masso in zona \"croce dell'uomo\") e locali fu costruita la \"nuova strada\" che salendo dalla preesistente strada da Bobbio in zona Valgrana e Via del Bargo prosegu\u00ec diritto dal bivio di Dezza passando per la zona delle Rocche; venne riammodernata negli anni sessanta sia nella frazione che verso le Mogliazze ed asfaltata negli ultimi anni dall'attuale amministrazione comunale.\nNel 1975 dopo la morte di Mons. Aldo Mozzi subentra come nuovo parroco Don. \"Angiolino Bulla\" Rettore degli Archivi Storici Bobiensi e del Santuario di Santa Maria in Monte Penice ed insegnante a Piacenza oltre che scrittore e studioso.\nNegli ultimi anni sia a San Cristoforo che nella frazione delle Mogliazze vi sono state numerose opere di ricostruzione, ristrutturazione e riammodernamento delle vecchie case sia ad opera dei residenti che di nuovi acquirenti; inoltre sono stati restaurati anche la chiesa parrocchiale ed il cimitero.\nLa strada che da Bobbio sale a San Cristoforo ed a Mogliazze, ma anche quella che porta alla Moglia e poi a Carana ed a Corte Brugnatella, sono state completamente asfaltate."}
{"id": "1500096", "revid": "31886", "url": "https://it.wikipedia.org/wiki?curid=1500096", "title": "Strano il mio destino (Live &amp; studio 95/96)", "text": "Strano il mio destino (Live &amp; studio 95/96) \u00e8 il primo album studio/live di Giorgia, registrato, come dice il titolo stesso, in parte dal vivo, durante il Tour Teatrale tenuto dalla cantante romana nel 1995, e in parte in studio. Il lavoro \u00e8 stato pubblicato, su etichetta BMG, all'inizio del 1996, subito dopo la terza partecipazione consecutiva dell'artista al Festival di Sanremo, con la title track, \"Strano il mio destino\", classificatasi al 3\u00ba posto, dopo il trionfo, con il brano \"Come saprei\", l'anno precedente.\nDescrizione.\nOltre al pezzo sanremese, scritto dalla stessa interprete, insieme al noto paroliere Maurizio Fabrizio, \"Strano il mio destino\", che apre e d\u00e0 parte del titolo all'intero disco, l'album, la cui produzione esecutiva complessiva \u00e8 da attribuire a \u00abLa Coccinella s.r.l.\u00bb (che di l\u00ec a poco sarebbe diventata il label \u00abDischi di Cioccolata s.r.l.\u00bb), contiene un remix, posto invece in chiusura, anch'esso realizzato in studio, prodotto e arrangiato da Celso Valli, con la produzione artistica di Michele Torpedine, di uno dei brani all'epoca pi\u00f9 conosciuti di Giorgia, \"E c'\u00e8 ancora mare\", che, congiuntamente a \"Come saprei\", aveva trainato il suo precedente long playing, \"Come Thelma &amp; Louise\". La rivisitazione del pezzo \u00e8 connotata come \u00abPulp Beat Version\u00bb, in cui il termine \u00abpulp\u00bb si riferisce in realt\u00e0 allo studio di registrazione in cui \u00e8 stato realizzato, e non a un presunto nuovo genere musicale, come in molti ancora credono.\nLe altre cinque canzoni, collocate nella parte centrale, tra i due brani di studio che, uno all'inizio e l'altro alla fine, fanno da cornice, provengono invece dai concerti del Tour Teatrale portato in giro per l'Italia da Giorgia nel 1995. Si tratta, anche in questo caso, per lo pi\u00f9 dei pezzi all'epoca pi\u00f9 famosi di una stella ancora nascente, anche se gi\u00e0 piuttosto affermata - e non solo per il successo a Sanremo: quando usc\u00ec il lavoro ibrido del 1996, tra le tante cose di cui la giovane cantante poteva gi\u00e0 vantarsi c'erano, prime su tutte, i duetti con Luciano Pavarotti al \u00abPavarotti and friends\u00bb e il concerto tenuto in Vaticano, davanti al papa Giovanni Paolo II, nonch\u00e9 il duetto, per il singolo \"Vivo per lei\", con un altro celebre tenore, Andrea Bocelli, anche lui rivelatosi al Festival di Sanremo, vincendo nella categoria delle Nuove Proposte, nel 1994, proprio lo stesso anno in cui tutti davano per favorita Giorgia, con il suo primo grande successo \"E poi\", che, alla fine, invece, si classific\u00f2 penultima tra i finalisti.\nData l'uscita del lavoro all'inizio della carriera, quando la cantante, anche se gi\u00e0 affermata, non poteva certamente vantare un repertorio molto vasto, le 5 tracce dal vivo sono tutte rielaborazioni di canzoni originariamente inserite, nelle relative versioni studio, su \"Giorgia\", il suo primo omonimo album (il medley tra \"Senza segreti\" e \"Nasceremo\", i due brani pi\u00f9 popolari del disco, e la stessa \"E poi\"), oppure cover di pezzi famosi di altri artisti: \"Nessun dolore\" di Lucio Battisti, in origine parte di un tributo al grande cantautore, poi inclusa anche sulla ristampa in CD del primo album \"Giorgia\", \"Endless love\", il celebre duetto interpretato prima da Diana Ross con Lionel Richie e poi da Mariah Carey con Luther Vandross, qui re-interpretata da Giorgia con Michael Baker, con cui la proponeva gi\u00e0 durante i suoi concerti nei locali romani, dove presentava pezzi appartenenti al filone blues, come l'ultima traccia live qui rivisitata \"You don't know what love is\".\nUn'ultima menzione va al ruolo che Giorgia ha su questo album, sia nella composizione dei pezzi che nella cura degli arrangiamenti vocali, due aspetti della realizzazione pi\u00f9 strettamente musicale delle sue canzoni, che di l\u00ec a poco entrer\u00e0 nella sua fase pi\u00f9 matura, soprattutto grazie all'incoraggiamento iniziale di Pino Daniele, nel successivo album del 1997, \"Mangio troppa cioccolata\". Dopo aver scritto, assieme a Massimo Calabrese e Marco Rinalduzzi (conosciuti congiuntamente come \u00abI Piloti\u00bb, le due menti musicali dietro il grande successo del compianto compagno Alex Baroni), tutto il primo omonimo album, tra cui il gioiellino \"E poi\", cos\u00ec come i due pezzi qui riproposti nell'unico medley, \"Senza segreti/Nasceremo\", e dopo aver collaborato, nel suo secondo long playing, soltanto al trionfo sanremese, \"Come saprei\", la cantante/interprete-Giorgia aveva quasi fagocitato l'autrice-Giorgia, che si riaffaccia qui, timidamente ma con decisione, sul mondo della composizione, in \"Strano il mio destino\", scritta, come accennato, con Maurizio Fabrizio, assumendo invece il controllo totale sullo strumento a lei pi\u00f9 congeniale, la voce: gli arrangiamenti vocali di tutti i brani sono infatti i suoi."}
{"id": "1500097", "revid": "661526", "url": "https://it.wikipedia.org/wiki?curid=1500097", "title": "Fan club", "text": "Il fan club indica un club o comunque un gruppo organizzato che nasce nell'intento di unire pi\u00f9 persone (i fan) che condividono un interesse o una passione nei confronti di un personaggio (ad esempio, personaggi e \"divi\" della cultura di massa o dello star system) o di un gruppo organizzato (come, ad esempio, una squadra sportiva o un gruppo musicale).\nIl termine \"fan club\", diffuso anche nella lingua italiana, deriva dalla lingua inglese.\nUn \"fan club\", inoltre \u00e8 detto \"ufficiale\" o \"autorizzato\", se il fondatore dello stesso \u00e8 in contatto diretto con la persona o l'organizzazione del club a cui il fan club \u00e8 dedicato, altrimenti in caso contrario \"non ufficiale\" o \"non autorizzato\".\nFunzioni.\nI fan club pi\u00f9 grandi possono organizzare eventi e viaggi organizzati tramite delle raccolte fondi. Il denaro deriva di solito dalla vendita di gadget, dalle iscrizioni al club e dall'autofinanziamento dei tesserati.\nFansite.\nMolti fan club dispongono di siti internet, blog, forum, e altre pagine web dedicate al personaggio o al gruppo di riferimento: i cosiddetti \"fansite\". Su questi siti solitamente i fan si scambiano opinioni, notizie, le date degli eventi, foto, audio, video e tutto ci\u00f2 che pu\u00f2 riguardare il proprio beniamino."}
{"id": "1500107", "revid": "1603714", "url": "https://it.wikipedia.org/wiki?curid=1500107", "title": "Jubilee Gardens", "text": "I Jubilee Gardens di South Bank, sono un parco della citt\u00e0 di Londra. Sono stati creati nel 1977 per celebrare il \"Silver Jubilee\" della regina Elisabetta II, i suoi primi venticinque anni di regno sulla Gran Bretagna. Sono stati poi rimodernati nel 1999 grazie ad un progetto della West 8."}
{"id": "1500108", "revid": "767487", "url": "https://it.wikipedia.org/wiki?curid=1500108", "title": "Topolino professore d'orchestra", "text": "Topolino professore d'orchestra (\"Mickey's Grand Opera\") \u00e8 un film del 1936 diretto da Wilfred Jackson. \u00c8 un cortometraggio d'animazione della serie \"Mickey Mouse\", distribuito negli Stati Uniti dalla United Artists il 7 marzo 1936. A partire dagli anni novanta \u00e8 pi\u00f9 noto col titolo Topolino direttore d'orchestra (anche pi\u00f9 corretto, poich\u00e9 il professore d'orchestra \u00e8 un musicista).\nTrama.\nIn una sala da concerto, Topolino dirige l'orchestra per un'opera interpretata da Chiquita e Paperino. Prima che inizi lo spettacolo, Topolino trova inaspettatamente Pluto dietro le quinte e lo manda a casa, ma il cane viene distratto da un cappello da mago incustodito che sembra dotato di vita propria. Mentre si svolge l'opera, che vede Chiquita e Paperino chiocciare e starnazzare incomprensibilmente tra di loro in un contesto analogo alla scena del balcone di \"Romeo e Giulietta\", Pluto arriva sul palco inseguendo il cappello. L'oggetto magico si rifugia in una tuba dell'orchestra ed espelle coniglietti, colombe e un rospo. Nonostante il caos creato dagli animali (che causa anche il crollo della scenografia), Chiquita, Paperino e persino Pluto e il rospo riescono a terminare l'atto insieme.\nDistribuzione.\nEdizione italiana.\nIl corto fu distribuito in Italia nel 1937 in lingua originale. L'unico doppiaggio italiano conosciuto \u00e8 quello realizzato dalla Royfilm per la VHS numero 8 della serie \"VideoParade\" uscita nel giugno 1993, e utilizzato in tutte le successive occasioni.\nEdizioni home video.\nDVD.\nUna volta restaurato, il cortometraggio fu distribuito in DVD nel primo disco della raccolta \"Topolino star a colori\", facente parte della collana \"Walt Disney Treasures\" e uscita in America del Nord il 4 dicembre 2001 e in Italia il 21 aprile 2004. \u00c8 inoltre presente nel DVD del 2005 \"Extreme Music Fun\", sia nell'edizione nordamericana (uscita il 31 maggio come sesto volume della collana \"Classic Cartoon Favorites\") sia in quella italiana (uscita il 16 novembre)."}
{"id": "1500109", "revid": "767487", "url": "https://it.wikipedia.org/wiki?curid=1500109", "title": "General Berthelot", "text": "General Berthelot (in passato \"F\u0103rc\u0103dinul de Jos\" e, per un certo periodo \"Unirea\", in ungherese \"Als\u00f3farkadin\", in tedesco \"Unterwolfsdorf\") \u00e8 un comune della Romania di 987 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 5 villaggi: Cr\u0103gui\u0219, F\u0103rc\u0103din, General Berthelot, Livezi, Tu\u0219tea.\nOriginariamente denominato \"F\u0103rc\u0103dinul de Jos\", il comune prese il nome attuale nel 1923 in onore del generale Henri Berthelot, capo di stato maggiore francese e comandante della missione militare francese in Romania durante la Prima guerra mondiale, al quale il governo romeno aveva conferito la cittadinanza onoraria e donato un vasto terreno nel comune. Durante il periodo comunista, il comune cambi\u00f2 la propria denominazione in \"Unirea\", riprendendo quella attuale nel 2001, in seguito ad una sentenza del tribunale dell'Aja.\nAlla sua morte, avvenuta nel 1927, il generale Berthelot lasci\u00f2 il suo terreno all'Accademia Romena, con il vincolo di utilizzare i proventi ottenuti per finanziare una borsa di studio per giovani allievi della Scuola Militare di Bucarest, affinch\u00e9 potessero perfezionarsi all'Accademia Militare di Nancy."}
{"id": "1500110", "revid": "3358", "url": "https://it.wikipedia.org/wiki?curid=1500110", "title": "Bradley Roland Will", "text": ""}
{"id": "1500113", "revid": "38120", "url": "https://it.wikipedia.org/wiki?curid=1500113", "title": "Como Ama una Mujer", "text": ""}
{"id": "1500116", "revid": "911652", "url": "https://it.wikipedia.org/wiki?curid=1500116", "title": "Sphyrna lewini", "text": "Sphyrna lewini, conosciuto comunemente come Squalo martello smerlato, \u00e8 uno squalo appartenente alla famiglia Sphyrnidae.\nDistribuzione e habitat.\nQuesta specie \u00e8 diffusa nelle acque costiere tropicali e subtropicali di tutti gli oceani, compreso il Mar Mediterraneo occidentale. Predilige le barriere coralline, gli estuari e le baie; abita una fascia compresa tra -1 e -275 metri, anche se \u00e8 stato filmato fino a -500 metri.\nDescrizione.\nLa forma \u00e8 tipica degli squali martello: presenta un corpo snello ma muscoloso, allungato, con la testa a forma piatta e allargata, ai lati della quale albergano gli occhi. La pinna dorsale \u00e8 triangolare e molto sviluppata, cos\u00ec come il lobo superiore della pinna caudale.\nRaggiunge una lunghezza di 430\u00a0cm per un peso di 250\u2013300\u00a0kg.\nRiproduzione.\n\"S. lewini\" \u00e8 una specie vivipara: dopo la fecondazione interna nell'utero della femmina si formano 13-20 piccoli, che partorir\u00e0 quando avranno raggiunto i 40\u201350\u00a0cm di lunghezza.\nAlimentazione.\nLo squalo martello smerlato si nutre di calamari, granchi e altri crostacei nonch\u00e9 molte specie di pesci.\nPredatori.\n\u00c8 a sua volta predato dalle orche.\nPesca.\n\u00c8 ambita preda dei pescatori sportivi e pescato commercialmente per l'alimentazione umana (filetti, pinne, tranci), per estrarre vitamine e le carcasse utilizzate per produrre farina di pesce."}
{"id": "1500117", "revid": "767487", "url": "https://it.wikipedia.org/wiki?curid=1500117", "title": "Il grande cielo", "text": "Il grande cielo (\"The Big Sky\") \u00e8 un film del 1952 diretto da Howard Hawks. Il cast comprende Kirk Douglas, Dewey Martin, Arthur Hunnicutt ed Elizabeth Threatt, alla sua prima ed ultima esperienza cinematografica.\nAnche se non \u00e8 considerato tra i maggiori successi di Howard Hawks dalla maggior parte dei critici, il film \u00e8 stato scelto dal critico americano Jonathan Rosenbaum per la sua lista alternativa dei Top 100 American Films.\nTrama.\nSiamo nel 1832 e Jim Deakins sta viaggiando nella prateria quando incontra Boone Caudill. Malgrado un'iniziale ostilit\u00e0, i due diventano presto buoni amici e proseguono insieme il viaggio verso il fiume Missouri, alla ricerca dello zio di Boone, Zeb Calloway. Non appena lo trovano, vengono incarcerati tutti a causa di una rissa con alcuni commercianti di pelli della \"Missouri River Company\", la Compagnia dei cacciatori di pellicce. Quando \"Frenchy\" Jourdonnais viene a liberare Zeb, offrendo per lui la cauzione, Zeb lo convince a pagare anche per il nipote ed il suo amico Jim.\nI due uomini si aggregano ad una spedizione organizzata da Zeb e \"Frenchy\", per risalire di 2000 miglia il fiume e commerciare con gli indiani Piedi neri, facendo cos\u00ec concorrenza alla \"Missouri River Company\". Zeb porta con s\u00e9 Occhio d'anitra, una bella indiana dei Piedi neri, che Zeb aveva salvato due anni prima, mentre ella stava fuggendo da una trib\u00f9 nemica che l'aveva rapita. Zeb intende valersi di lei per ottenere l'amicizia e la collaborazione della sua trib\u00f9, essendo lei figlia di un capo indiano.\nDurante il viaggio, essi incontrano un altro indiano dei Piedi neri, il simpatico e burlone Pelleeossa, che prendono con loro. La navigazione contro corrente deve superare notevoli difficolt\u00e0, inoltre gli uomini della spedizione sono costretti a difendersi dagli attacchi degli uomini della \"Missouri River Company\" che, comprendendo la minaccia al proprio monopolio, senza troppi scrupoli cerca di disfarsi dei concorrenti. Infatti un gruppo di questi, guidato da Streak, cattura Occhio d'anitra e cerca nottetempo d'incendiare la barca della spedizione, ma \"Frenchy\" si sveglia in tempo per impedire che l'incendio causi danni irreparabili. Pelleossa segue le orme dei nemici, i due uomini che avevano appiccato il fuoco vengono catturati, mentre Zeb e Jim recuperano la giovane indiana. Pi\u00f9 avanti la spedizione giunge ad una stazione della compagnia nemica e, restituendo i due prigionieri, lascia un minaccioso avvertimento di non interferire pi\u00f9 nel loro viaggio.\nIntanto la giovane indiana, misteriosa e silenziosa, coltiva i suoi sentimenti e quando, cadendo nelle rapide del fiume, viene salvata da Boone, si rende conto di provare attrazione per l'uomo, che in precedenza, per un diverbio, aveva ferito alla schiena con una coltellata.\nUna settimana dopo, il gruppo respinge un attacco degli indiani Crow organizzato da Streak. Nell'azione, Jim rimane separato dai compagni e viene ferito ad una gamba. Boone, seguito da Occhio d'anitra e Pelleossa, che intanto si \u00e8 procurato un cavallo, riescono a trovarlo, l'indiano estrae la pallottola che lo ha ferito e poi, quando il gruppo raggiunge nuovamente la spedizione, trova Streak che, in virt\u00f9 degli attacchi degli indiani Crow, sta abilmente cercando di acquistare la barca e le merci che trasporta. Jim confronta la pallottola estrattagli dalla gamba con quelle che usa Streak, scoprendo che sono dello stesso tipo: Streak, vistosi scoperto, reagisce ma lui ed i suoi amici rimangono uccisi nel duello che segue.\nNel frattempo Occhio d'anitra si allontana di nascosto dal campo con il cavallo di Pelleeossa e raggiunge la sua trib\u00f9 dei Piedi neri, i quali si presentano in forze come amici per proteggere la spedizione da altri eventuali attacchi. Inizia cos\u00ec con loro la trattativa commerciale ed il baratto delle loro pelli con oggetti vari. Occhio d'anitra intanto rivela ad un deluso Jim di amarlo, ma solo come un fratello. Boone la segue nel suo \"tepee\" e quando Boone ne esce parecchio dopo, scopre, secondo l'usanza indiana, di essersi sposato. Occhio d'anitra, innamorata dell'uomo e consapevole che questo difficilmente rimarr\u00e0 con lei per sempre, lo convince a comprarla da suo padre, cosicch\u00e9 lui sar\u00e0 libero e potr\u00e0 andarsene quando vuole.\nAll'arrivo dell'inverno, gli uomini della spedizione salgono sull'imbarcazione iniziando il loro lungo viaggio di ritorno e Boone d\u00e0 l'addio a Occhio d'anitra, che rimane tristemente a guardarlo mentre si allontana, ma poi cambia idea e pronuncia la celebre frase \"uno si pu\u00f2 rendere ridicolo in tanti modi ed io credo di averli tentati tutti\" decidendo di tornare dalla donna.\nProduzione.\nColonna sonora.\nLa musica del film \u00e8 stata composta sul tema di \"Orizzonte perduto\" da Dimitri Tiomkin.\nRiconoscimenti e Premi.\nIl film \u00e8 stato candidato a due premi Premio Oscar:\n- per il miglior attore non protagonista a Arthur Hunnicutt\n- per la migliore fotografia in bianco e nero a Russell Harlan"}
{"id": "1500120", "revid": "3358", "url": "https://it.wikipedia.org/wiki?curid=1500120", "title": "F. H. Bradley", "text": ""}
{"id": "1500121", "revid": "599013", "url": "https://it.wikipedia.org/wiki?curid=1500121", "title": "Andrzej Juskowiak", "text": "Carriera.\nClub.\nNella sua carriera professionistica, cominciata nel 1987, all'et\u00e0 di 17 anni, Juskowiak ha vestito le maglie di numerosi club europei, pi\u00f9 una parentesi in MLS, ai New York MetroStars. La squadra in cui ha lasciato maggiormente il segno \u00e8 sicuramente il , avendo segnato 39 reti in 108 gare di Bundesliga. L'ultimo team in cui ha giocato prima di ritirarsi \u00e8 stato invece l'Erzgebirge Aue, attualmente in 2. Bundesliga.\nNazionale.\nHa vestito per 39 volte la maglia della Nazionale polacca, segnando 13 reti.\nCon la Nazionale polacca Under-23 prese parte alle Olimpiadi di , nelle quali la Polonia vinse la medaglia d'argento. In quell'occasione fu lui a trascinare la squadra, realizzando 7 reti e affermandosi come capocannoniere del torneo.\nDa ricordare la rete segnata all'Italia nel girone olimpico di qualificazione.(cross dalla sinistra ed intervento in spaccata al volo)"}
{"id": "1500129", "revid": "1534511", "url": "https://it.wikipedia.org/wiki?curid=1500129", "title": "Diagramma di Voronoi", "text": "In matematica, un diagramma di Voronoi (dal nome di Georgij Voronoi), anche detto tassellatura, partizione o decomposizione di Voronoi, o tassellatura di Dirichlet (dal nome di Lejeune Dirichlet) \u00e8 un particolare tipo di decomposizione di uno spazio metrico determinata dalle distanze rispetto ad un determinato insieme discreto di elementi dello spazio (ad esempio, un insieme finito di punti).\nNel caso pi\u00f9 semplice e comune, quello del piano, dato un insieme finito di punti \"S\", il diagramma di Voronoi per \"S\" \u00e8 la partizione del piano che associa una regione \"V(p)\" ad ogni punto formula_1 in modo tale che tutti i punti all'interno del perimetro di \"V(p)\" siano pi\u00f9 vicini a \"p\" che a ogni altro punto in \"S\".\nDefinizione.\nIn ogni insieme (topologicamente) discreto \"S\" di punti in uno spazio euclideo e per quasi ogni punto \"x\", c'\u00e8 un punto in \"S\" che \u00e8 il pi\u00f9 vicino a \"x\". Il \"quasi\" \u00e8 una precisazione necessaria dato che alcuni punti \"x\" possono essere equidistanti da 2 o pi\u00f9 punti di \"S\".\nSe \"S\" contiene solo due punti, \"a\" e \"b\", allora il luogo geometrico dei punti equidistanti da \"a\" e \"b\" \u00e8 un iperpiano, ovvero un sottospazio affine di codimensione 1. Tale iperpiano sar\u00e0 il confine tra l'insieme di tutti punti pi\u00f9 vicini ad \"a\" che a \"b\" e l'insieme di tutti i punti pi\u00f9 vicini a \"b\" che ad \"a\". \u00c8 l'asse del segmento \"ab\".\nIn generale, l'insieme dei punti pi\u00f9 vicini a un punto formula_2 che ad ogni altro punto di \"S\" \u00e8 la parte interna di un politopo (eventualmente privo di bordi) detto \"dominio di Dirichlet\" o \"cella di Voronoi\" di \"c\". L'insieme di tali politopi \u00e8 una tassellatura dell'intero spazio e viene detta \"tassellatura di Voronoi\" corrispondente all'insieme \"S\". Se la dimensione dello spazio \u00e8 solo 2, \u00e8 facile rappresentare graficamente le tassellazioni di Voronoi; \u00e8 a questo caso che si riferisce solitamente l'accezione \"diagramma di Voronoi\".\nStoria.\nL'utilizzo informale dei diagrammi di Voronoi pu\u00f2 essere fatto risalire a Cartesio nel 1644. Dirichlet utilizz\u00f2 diagrammi di Voronoi bidimensionali e tridimensionali nei suoi studi delle forme quadratiche, nel 1850. Il medico britannico John Snow utilizz\u00f2 un diagramma di Voronoi nel 1854 per illustrare come la maggioranza delle persone morte nell'epidemia di colera a Soho viveva pi\u00f9 vicino ad una delle pompe infette di Broad Street che ad ogni altra pompa d'acqua.\nI diagrammi di Voronoi traggono il loro nome dal matematico russo Georgii Fedoseevich Voronoi che defin\u00ec e studi\u00f2 il caso generale \"n\"-dimensionale nel 1908. I diagrammi di Voronoi che trovano applicazione in geofisica e in meteorologia per analizzare dati distribuiti spazialmente (come ad esempio misure delle precipitazioni) sono detti \"poligoni di Thiessen\", dal nome del meteorologo americano Alfred H. Thiessen. In fisica della materia condensata, tali tassellazioni sono anche note come celle di Wigner-Seitz. Le tassellazioni di Voronoi del reticolo reciproco delle quantit\u00e0 di moto sono dette zone di Brillouin. Per reticoli generali nei gruppi di Lie, le celle sono semplicemente dette domini fondamentali. In spazi metrici generici, le celle sono spesso dette poligoni fondamentali.\nEsempi.\nMolte tassellazioni di Voronoi di griglie regolari di punti in due o tre dimensioni risultano essere tassellazioni familiari:\nTornando nel piano, dati due insiemi formula_3 discreti di numeri reali, il diagramma di Voronoi relativo all'insieme formula_4 produce una tassellatura composta da rettangoli (i cui punti non sono necessariamente i centri).\nGeneralizzazioni.\nLe celle di Voronoi possono essere definite in metriche non euclidee (come la distanza di Mahalanobis o quella della geometria del taxi). Ciononostante in tali casi non \u00e8 garantito che la tassellazione di Voronoi esista (o che sia \"davvero\" una tassellazione), dato che il luogo dei punti equidistanti da due punti dati potrebbe non essere un sottospazio di codimensione 1 (anche nel caso bidimensionale).\nLe celle di Voronoi possono essere definite anche misurando le distanze di oggetti che non siano punti. Il diagramma di Voronoi di tali celle \u00e8 anche detto \"asse mediale\". Anche quando gli oggetti sono segmenti, le celle di Voronoi possono avere spigoli non rettilinei. L'asse mediale \u00e8 utilizzato in decomposizione di immagini, optical character recognition e altre applicazioni computazionali. In scienza dei materiali, le microstrutture policristalline in certe leghe metalliche sono solitamente rappresentate utilizzando tassellazioni di Voronoi. Una versione semplificata del diagramma di Voronoi per segmenti rettilinei non isolati \u00e8 la struttura che si ottiene incrociando le bisettrici dei loro angoli.\nLa descrizione del diagramma di Voronoi di \"n\" punti in uno spazio \"d\"-dimensionale richiede spazio formula_5. Ciononostante, i diagrammi di Voronoi sono spesso irrealizzabili per \"d\"&gt;2. Un'alternativa \u00e8 in questi casi l'utilizzo di diagrammi di Voronoi \"approssimati\", in cui le celle di Voronoi hanno contorni sfumati, che possono essere approssimati.\nApplicazioni.\nSi pu\u00f2 sfruttare la struttura di un diagramma di Voronoi per scoprire il punto di \"S\" pi\u00f9 vicino ad un punto dato \"x\" senza calcolare ad ogni richiesta la distanza di \"x\" da ogni elemento di \"S\". Una tale ricerca pu\u00f2 avere applicazioni geografiche in sistemi informativi geografici (ad esempio \"trova l'ospedale pi\u00f9 vicino ad una data abitazione\") o nella ricerca di elementi simili in un database.\nI diagrammi di Voronoi sono anche utili nella fisica dei polimeri; possono essere infatti utilizzati per rappresentare il volume libero del polimero. Possono essere inoltre utilizzati nello studio delle capacit\u00e0 delle reti wireless.\nCuriosit\u00e0.\n-Il software di modding mappe di Company of Heroes 2 calcola il territorio influenzato dai punti strategici del gioco mediante un Diagramma di Voronoi di variabile complessit\u00e0, come esemplificato dal comando \"Calculate Voronoi\", presente nel suddetto devkit."}
{"id": "1500130", "revid": "33689", "url": "https://it.wikipedia.org/wiki?curid=1500130", "title": "Radicale 2", "text": "Il radicale 2 \u00e8 uno dei 214 radicali giapponesi/cinesi, e il suo significato \u00e8 \"pianta\". Nel dizionario Kangxi sono presenti 21 caratteri che includono nel simbolo il segno di questo radicale.\nI caratteri che contengono questo radicale sono:"}
{"id": "1500131", "revid": "767487", "url": "https://it.wikipedia.org/wiki?curid=1500131", "title": "Ghelari", "text": "Ghelari (in ungherese \"Gyal\u00e1r\", in tedesco \"Gelar\") \u00e8 un comune della Romania di 2.218 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 4 villaggi: Ghelari, Gov\u0103jdia, Plop, Ruda.\nL'economia dell comune si \u00e8 basata per molto tempo sui giacimenti di ferro, conosciuti fin dall'epoca Romana; attualmente le miniere sono chiuse ed \u00e8 in atto un programma di riqualificazione per trasformarle in un'attrattiva turistica."}
{"id": "1500133", "revid": "186283", "url": "https://it.wikipedia.org/wiki?curid=1500133", "title": "\u4e28", "text": ""}
{"id": "1500134", "revid": "124270954", "url": "https://it.wikipedia.org/wiki?curid=1500134", "title": "Conventio ad excludendum", "text": "Conventio ad excludendum \u00e8 una locuzione latina con la quale s'intende definire un accordo esplicito o una tacita intesa tra alcune parti sociali, economiche o politiche, che abbia come fine l'esclusione di una determinata parte terza da certe forme di alleanza, partecipazione o collaborazione.\nIl caso del PCI.\nL'espressione, usata nel linguaggio politico italiano, fu coniata negli anni settanta dal giurista e politico Leopoldo Elia, con riferimento al rifiuto di molte forze politiche \u2013 sostanzialmente di quelle che avrebbero poi costituito il pentapartito (DC, PSI, PSDI, PLI e PRI) \u2013 di includere il partito comunista in una coalizione di governo. Queste forze temevano il legame tra il PCI e l'Unione Sovietica e i paesi satelliti, retti tutti su economie pianificate di stampo socialista.\nTale periodo di \"quarantena\" si concluse parzialmente, dopo le elezioni amministrative del 1975 e le successive elezioni politiche del 1976, col Governo Andreotti III (noto come \"governo della non-sfiducia\"), salvo poi riprendere dopo la morte di Aldo Moro. Per tutta la durata della prima repubblica nessun governo ebbe ministri o sottosegretari del PCI, i cui rappresentanti entrarono per la prima volta ufficialmente in un governo col Governo Prodi I, nel 1996 quando il PCI si era gi\u00e0 trasformato in Partito Democratico della Sinistra.\nCommentando l'autobiografia di Giorgio Napolitano, la giornalista Barbara Spinelli sostiene che la \"conventio ad excludendum\" sarebbe stata, in buona parte, una \"conventio ad auto-excludendum\" (per dirla scherzosamente in forma pseudolatina), giacch\u00e9 sarebbe stato lo stesso PCI a non volere scegliere una strada riformista e a non volersi separare pienamente dall'Unione Sovietica.\nIl caso del MSI.\nUn altro tipo di \"conventio ad excludendum\", di segno opposto, nella politica nazionale italiana riguard\u00f2 il Movimento Sociale Italiano, escluso per decenni non solo dall'accesso al governo, ma spesso anche da qualunque tipo di collaborazione o dialogo con le altre forze politiche, a causa del riferimento ideologico di questo partito al disciolto Partito Fascista. In questo caso, il tacito accordo di esclusione era formalizzato nell'espressione arco costituzionale, che includeva tutte le forze (PCI compreso) che avevano partecipato alla Resistenza antifascista e alla stesura della Costituzione, e teneva fuori i neofascisti.\n\"Conventio ad tacendum\".\nMolto simile al precedente \u00e8 il caso indicato da un'altra formula latina: \"conventio ad tacendum\". La locuzione indica un accordo esplicito o una tacita intesa tra alcune parti sociali, economiche o politiche, che abbia come fine il tacere su una particolare circostanza, dato o realt\u00e0.\nAssume spesso funzioni di autodifesa: una minoranza, per esempio, evita di sottolineare o decide di tacere gli aspetti di diversit\u00e0 rispetto alla maggioranza, allo scopo di non suscitare sospetti o risentimenti. Pu\u00f2 esser per esempio il caso di ebrei in Paesi cristiani, oppure di ebrei o di cristiani in Paesi musulmani.\no il caso di musulmani in Paesi cristiani o in Israele. \nO nei casi di credenti in paesi ateisti.\nNella storia, si trovano anche esempi in campo politico: nella Spagna di Francisco Franco, per esempio, era un titolo di merito per una persona o un'azienda il fatto di essere italiana, almeno fino al 1943; dopo, era pi\u00f9 opportuno evitare di citare questa circostanza, che sarebbe risultata pi\u00f9 di svantaggio che di vantaggio. In Italia, invece, dopo la seconda guerra mondiale, per alcuni decenni fu particolarmente colpita da questa \"esclusione di menzione\" la citt\u00e0 di Forl\u00ec, che, essendo stata la \"citt\u00e0 del Duce\", era percepita come uno dei simboli del passato regime fascista: in sostanza, tutte le volte che non fosse proprio inevitabile citarla, Forl\u00ec non doveva essere nemmeno nominata. Giorgio Bocca, negli anni sessanta, riferendosi al caso di Forl\u00ec, us\u00f2 anche l'espressione \"complesso del Duce\".\nLa \"conventio ad tacendum\", come si vede, pu\u00f2 presentare, ma solo per alcuni aspetti, qualche somiglianza con la \"damnatio memoriae\", ma se ne distingue per il fatto che pu\u00f2 essere spesso volontariamente accettata, o perfino voluta, da coloro stessi a cui si applica."}
{"id": "1500135", "revid": "767487", "url": "https://it.wikipedia.org/wiki?curid=1500135", "title": "Gurasada", "text": "Gurasada \u00e8 un comune della Romania di 1.622 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 10 villaggi: Boiu de Jos, Boiu de Sus, C\u0103rm\u0103z\u0103ne\u0219ti, C\u00e2mpuri de Sus, C\u00e2mpuri-Surduc, D\u0103nule\u0219ti, Gothatea, Gurasada, Runc\u0219or, Ulie\u0219."}
{"id": "1500138", "revid": "1305772", "url": "https://it.wikipedia.org/wiki?curid=1500138", "title": "Parvus", "text": "La parola Parvus indica il "}
{"id": "1500139", "revid": "767487", "url": "https://it.wikipedia.org/wiki?curid=1500139", "title": "H\u0103r\u0103u", "text": "H\u0103r\u0103u \u00e8 un comune della Romania di 2.027 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 4 villaggi: Banpotoc, B\u00e2rs\u0103u, Chimindia, H\u0103r\u0103u."}
{"id": "1500141", "revid": "287204", "url": "https://it.wikipedia.org/wiki?curid=1500141", "title": "Harau", "text": ""}
{"id": "1500147", "revid": "256896", "url": "https://it.wikipedia.org/wiki?curid=1500147", "title": "Servizi ELettrici Montedison", "text": ""}
{"id": "1500149", "revid": "256896", "url": "https://it.wikipedia.org/wiki?curid=1500149", "title": "Societ\u00e0 Italiana Prodotti Acrilici", "text": ""}
{"id": "1500151", "revid": "2078053", "url": "https://it.wikipedia.org/wiki?curid=1500151", "title": "Actio Pauliana", "text": "L'Actio Pauliana \u00e8 un'azione \"utile\" ovvero inserita dal pretore nell'editto per tutelare una situazione altrimenti iniqua secondo \"ius civile\", e \"fittizia\" ovvero per rendere effettiva l\"'azione iure civili\" il pretore inseriva una finzione grazie alla quale il giudice avrebbe potuto considerare un fatto giudicando equamente.\nQuest'azione in particolare era esperibile dal creditore contro il debitore inadempiente che, tramite \"mancipatio\" di uno schiavo, in frode allo stesso creditore tentava di diminuire il suo patrimonio in modo che il creditore, una volta avvenuta la \"venditio bonorum\" del patrimonio del debitore, non avrebbe avuto nulla, o quasi, su cui rivalersi. Il pretore quindi, fingendo che la \"mancipatio\" (che secondo \"ius civile\" il debitore avrebbe potuto fare), non sia mai accaduta ordina la restituzione dello schiavo al creditore.\nNel diritto moderno \u00e8 sinonimo di azione revocatoria ordinaria (art. 2901 e segg. del codice civile)."}
{"id": "1500153", "revid": "834", "url": "https://it.wikipedia.org/wiki?curid=1500153", "title": "Glucogenesi", "text": ""}
{"id": "1500154", "revid": "2177038", "url": "https://it.wikipedia.org/wiki?curid=1500154", "title": "Chiavazza", "text": "Chiavazza (\"Ciavassa\" in piemontese) \u00e8 una frazione di Biella. Borgo nella zona orientale della citt\u00e0, comune a s\u00e9 stante fino al 1940.\nGeografia fisica.\nChiavazza \u00e8 unita alla citt\u00e0 dal ponte sul fiume Cervo. La direttrice principale, che attraversa \u00e8 Via Milano, che la congiunge al comune di Vigliano Biellese. Lungo essa si trovano numerose ville, tra le quali Villa Mosca. Una strada storica \u00e8 invece Via Rosazza che conduce alla piazza principale, dove sorge la chiesa parrocchiale di San Quirico.\nSport.\nA Chiavazza sono due gli sport di rilievo: la pallavolo e il calcio. \nPer quanto riguarda la pallavolo, la societ\u00e0 nata nel 1996 \u00e8 la Virtus Biella, nonch\u00e9 Virtus Chiavazza, che partecipa attualmente al campionato nazionale di Serie B1 femminile. I colori sociali sono il nero e il fucsia.\nNel calcio \u00e8 attiva la A.P.D. Chiavazzese '75, fondata nel 1975, che milita nel campionato di Promozione. La maglia indossata dai giocatori della Chiavazzese '75 \u00e8 a strisce verticali blu e rosso cremisi; per questo motivo vengono chiamati i 'blu-cremisi'.\nQualche anno fa erano presenti le squadre di pallamano - successivamente rifondata nel 2016 - e Calcio a 5 di Serie C; entrambe le discipline erano collegate alla A.P.D. Chiavazzese \u201875.\nSempre per quanto riguarda il Calcio a 5, nell'agosto 2016, \u00e8 nata la societ\u00e0 Showa Chiavazza F.C. partecipante al campionato amatoriale.\nTradizioni e primati.\nNei giorni del carnevale si tiene sulla piazza parrocchiale (Piazza XXV Aprile) una grande fagiolata cucinata in 130 paioli di rame, segnalata nel Guinness dei primati come la pi\u00f9 grande del mondo. \nLa maschera carnevalesca ufficiale di Chiavazza \u00e8 il Cucu.\nNel mese di giugno vi \u00e8 la tradizionale festa patronale di San Quirico, in cui viene ricordato il patrono del rione.\nInfrastrutture e trasporti.\nLa fermata ferroviaria di Biella Chiavazza, soppressa nel 2012 era posta lungo la linea ferroviaria Biella-Novara.\nDal 1926 al 1951 Chiavazza ospit\u00f2 una fermata della tranvia Biella-Cossato e, fra il 1891 e il 1958, un analogo impianto della ferrovia Biella-Cossato-Vallemosso."}
{"id": "1500159", "revid": "88812", "url": "https://it.wikipedia.org/wiki?curid=1500159", "title": "Riflessioni su Machiavelli", "text": ""}
{"id": "1500161", "revid": "113880", "url": "https://it.wikipedia.org/wiki?curid=1500161", "title": "Societ\u00e0 Italiana Resine", "text": ""}
{"id": "1500162", "revid": "729019", "url": "https://it.wikipedia.org/wiki?curid=1500162", "title": "Ronconieri", "text": "Il ronconiere in epoca medievale era un'unit\u00e0 di fanteria armata con un roncone, una specie di falcetto che i contadini utilizzavano per tagliare i rami alti degli alberi.\nUn ronconiere esperto poteva trafiggere e trascinare a terra un soldato nemico, sia che esso fosse a piedi, sia che esso fosse a cavallo, quindi erano un'unit\u00e0 di fanteria molto versatile. "}
{"id": "1500163", "revid": "767487", "url": "https://it.wikipedia.org/wiki?curid=1500163", "title": "Ilia (Hunedoara)", "text": "Ilia (in ungherese \"Marosillye\", in tedesco \"Elienmarkt\") \u00e8 un comune della Romania di 3.789 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 9 villaggi: Bacea, Bretea Mure\u0219an\u0103, Br\u00e2znic, Cuie\u0219, Dumbr\u0103vi\u021ba, Ilia, S\u0103c\u0103ma\u0219, S\u00e2rbi, Valea Lung\u0103.\nA Ilia nacque, attorno al 1580, Gabriele Bethlen, Principe di Transilvania."}
{"id": "1500167", "revid": "136978", "url": "https://it.wikipedia.org/wiki?curid=1500167", "title": "Palazzo Ca Pesaro", "text": ""}
{"id": "1500169", "revid": "371529", "url": "https://it.wikipedia.org/wiki?curid=1500169", "title": "Aleksandr L'vovi\u010d Parvus", "text": "Biografia.\nIzrail' Lazarevi\u010d Gel'fand, ricordato soprattutto con lo pseudonimo Parvus, nacque da genitori ebrei l'8 settembre 1867 a Berezino, in Bielorussia. Pass\u00f2 parte della giovent\u00f9 ad Odessa (nell'odierna Ucraina, dove si associ\u00f2 a circoli rivoluzionari ebraici (Bund).\nNel 1900 conobbe Lenin nell'esilio e nel 1905 svolse un ruolo di primo piano nella fallita rivoluzione antizarista. \nLa tesi della rivoluzione permanente, generalmente attribuita a Trockij a partire da un suo articolo del 1905 sul quotidiano rivoluzionario \"Iskra\", sarebbe in realt\u00e0 stata ispirata da Parvus e dalla sua conoscenza di un articolo di Franz Mehring sulla \"Neue Zeit\" di quello stesso anno.\nCondannato ai lavori forzati, riusc\u00ec a fuggire in Germania e riprese i contatti con i rivoluzionari russi, nonch\u00e9 con i servizi segreti di quel Paese. In questa veste svolse un ruolo nel 1917, nel rientro di Lenin in Russia mediante il \"vagone piombato\" che dalla Svizzera pass\u00f2 per l'impero tedesco, fino ad arrivare alla stazione di Finlandia nella citt\u00e0 di Pietrogrado.\nAl rientro in Germania, pur avendo antichi rapporti coi suoi vertici non ader\u00ec all'insurrezione della Lega spartachista.\nPensiero e opere.\nGel'fand ebbe un ruolo importante nella discussione che ebbe luogo fra i socialdemocratici sia in Germania che in Russia prima, durante e dopo la Rivoluzione russa del 1905. Gli articoli scritti in questo periodo furono raccolti nel volume \"Rossija i Revoljucija\" del 1906.\nNell'agosto 1904 Parvus intervenne nel dibattito sullo sciopero generale con un articolo sulla \"Leipziger Volkszeitung\", in cui sosteneva che tale forma di lotta avesse carattere politico e non economico, in quanto diretta contro lo Stato e non contro i capitalisti, dal momento che tendeva alla paralisi dello Stato mediante l'interruzione delle comunicazioni oltre che della produzione. Parvus prevedeva inoltre che lo sciopero generale avrebbe costituito il primo atto della rivoluzione, e concludeva l'articolo affermando che era esso stesso una rivoluzione, senza l'uso delle armi. Le vecchie rivoluzioni, infatti, si svolgevano nella capitale perch\u00e9 attaccavano il governo, mentre lo sciopero generale si sarebbe rivolto contro l'intero apparato statale e avrebbe avuto come teatro l'intero paese. \nFra il 1904 e il 1905 Parvus scrisse alcuni articoli sulla \"Iskra\", in cui analizzando le conseguenze della guerra russo-giapponese previde lo scoppio della rivoluzione in Russia e, approfondendo la natura di tale rivoluzione, elabor\u00f2 la teoria della rivoluzione permanente. Nel primo di questi articoli non solo prevedeva con qualche mese di anticipo lo scoppio della Rivoluzione del 1905, ma pronosticava anche il ruolo di avanguardia del socialismo che avrebbe assunto la Russia. \nNell'ottobre 1905 scrisse un articolo sulla \"Leipziger Volkszeitung\" sulla guerra mondiale che si stava preparando e ne individuava la causa profonda negli interessi convergenti di certi settori industriali legati alla produzione bellica, con quelli dell'aristocrazia degli imperi centrorientali. Fino ad allora, secondo Parvus, si era avuta una \"pace della paura\", ma il teorico rivoluzionario prevedeva che si stesse arrivando ad una guerra imperialistica, che trovava origine nell'emergere delle potenze economiche tedesca e americana, sempre pi\u00f9 impegnate anche nel colonialismo marittimo, e nella conseguente sfida all'egemonia mondiale della Gran Bretagna.\nNello stesso 1905 scrisse sulla stampa tedesca alcuni saggi di analisi della rivoluzione in corso in Russia. Individu\u00f2 innanzitutto la differenza fra il corso storico in Russia e in Occidente nel fatto che la prima avesse seguito un modello di sviluppo \"cinese\", che avesse, cio\u00e8, una borghesia mercantile, ma non una borghesia professionale, colta: ed era quest'ultima la classe sociale che aveva gestito la rivoluzione borghese in Occidente. Vedeva perci\u00f2 la societ\u00e0 russa governata da un'autocrazia militare sostenuta dal capitale internazionale, cui si stava affiancando una borghesia imprenditoriale in ascesa, priva di una vera base sociale.\nDi particolare importanza fu la \"Premessa alla brochure di Trockij \"Dopo il 9 gennaio 1905\"\" per il ruolo che ebbe nell'elaborazione della teoria della rivoluzione permanente. Parvus, infatti, teorizz\u00f2 che il passaggio dall'abbattimento dell'assolutismo zarista alla rivoluzione socialista dovesse avvenire senza un periodo intermedio di governo borghese. Non perch\u00e9 ritenesse i tempi maturi per un'immediata affermazione del socialismo,\nma perch\u00e9 riteneva che la socialdemocrazia per non perdere la fiducia degli operai dovesse puntare a fondare una repubblica democratica (la cosiddetta \"democrazia operaia\"), da cui avrebbe potuto in seguito svilupparsi una rivoluzione sociale. Durante la rivoluzione contro l'autocrazia zarista, ed anche nella fase successiva, si potevano coinvolgere gli ambienti liberali e democratici, ma Parvus raccomandava di tenere costoro sotto controllo.\nBench\u00e9 Parvus avesse previsto grandi eventi storici, egli rifiutava quella che chiamava la \"concezione fatalista\" di certo marxismo ortodosso: l'idea, cio\u00e8, che i rapporti di classe determinino automaticamente la storia, e in particolare le rivoluzioni. In tal caso, infatti, basterebbe aspettare la rivoluzione come si aspetta un fenomeno astronomico. Invece il rivoluzionario russo-tedesco sottolineava l'importanza della lotta politica e della conquista dello stato da parte dei socialdemocratici. \nNell'articolo \"Die Aufgaben der Sozialdemokratie Russlands\" (\"I compiti della socialdemocrazia russa\"), apparso nel dicembre 1905 sulla \"Neue Zeit\", Parvus innanzitutto approfond\u00ec l'analisi della teoria della rivoluzione permanente, precisando che la fase della \"democrazia operaia\" avrebbe realizzato il programma della borghesia radicale (libert\u00e0 civili, suffragio universale) ma non era ancora la dittatura del proletariato. Con riferimento alla situazione russa, il pensatore marxista individuava la causa dell'impossibilit\u00e0 di un governo borghese nel fatto che la borghesia non fosse in grado di risolvere la questione contadina; perci\u00f2 diventava compito degli operai dare un destino ai contadini. In proposito Parvus era ben conscio del fatto che i contadini rivendicavano la propriet\u00e0 della terra, e d'altra parte riteneva che la distribuzione della terra ai contadini rappresentasse un ritorno a forme arcaiche di rapporti economici: perci\u00f2 gli operai dovevano incanalare i contadini verso il socialismo.\nIn un articolo del novembre 1905 Gel'fand espose l'idea che la rivoluzione russa fosse s\u00ec l'effetto delle contraddizioni del capitalismo, ma che essa potesse anche divenire causa di ulteriori contraddizioni nello stesso sistema. Parvus prevedeva infatti che la rivoluzione in Russia non si sarebbe esaurita nell'ambito nazionale, ma che avrebbe trascinato altri popoli e avrebbe colpito le fondamenta del sistema capitalistico.\nNell'articolo \"Die gegenw\u00e4rtige politische Lage Russlands und die Aussichten f\u00fcr die Zukunft\" (\"La situazione politica attuale in Russia e le prospettive per il futuro\"), apparso nell'aprile 1906 sulla \"Neue Zeit\" il rivoluzionario russo-tedesco esaminava l'esperienza dei \"soviet\" e apprezzava il fatto che essi rappresentassero la prima forma di organizzazione rivolta a combattere il governo che non agisse solo in senso distruttivo, ma anche costruttivo. Sottolineava in particolare come il soviet di San Pietroburgo avesse stretto rapporti con le altre organizzazioni cittadine, creando una sorta di partito di massa. Concludeva affermando che il \"soviet\" avrebbe potuto costituire il nucleo di un nuovo tipo di stato.\nPer quanto riguardava il dibattito interno fra le correnti del POSDR, e in particolare fra i menscevichi e i bolscevichi, la posizione di Parvus nel periodo intorno al 1905 era vicina a quella di Trockij e di Rosa Luxemburg. \nCriticava i menscevichi perch\u00e9, dopo che il proletariato avesse fatto la rivoluzione, essi erano disposti a lasciare il potere ai borghesi in ossequio al \"fatalismo\" storico del marxismo ortodosso, che prevedeva che prima avesse luogo una rivoluzione borghese.\nMa criticava anche Lenin e il suo \"opportunismo rovesciato\", che si fondava sulla tesi leniniana secondo cui il proletariato lasciato a s\u00e9 stesso non avrebbe fatto la rivoluzione, ma si sarebbe accontentato di fare del sindacalismo. Lenin ne traeva la conclusione che per fare la rivoluzione fosse necessario il partito di rivoluzionari professionisti. Per Parvus questi professionisti, manipolando le masse in senso rivoluzionario, trasformavano il socialismo in ideologia.\nLa posizione di Parvus era autonoma: credeva nell'azione spontanea delle masse (come facevano anche Trockij e la Luxemburg), ma sottolineava anche la necessit\u00e0 che questa fosse guidata da una direzione politica."}
{"id": "1500173", "revid": "373458", "url": "https://it.wikipedia.org/wiki?curid=1500173", "title": "Riva (Biella)", "text": "Riva \u00e8 un rione di Biella, poi definito nel XX secolo come \"quartiere\" e infine \"circoscrizione\". Confina a nord con la frazione Cossila e i limiti del territorio abitato di Pavignano; a ovest segue la linea che dal Bottalino scende dalla salita del Cappuccini a via Cerino Zegna, proseguendo sul lato sud comprendendo la piazza Martiri della Libert\u00e0; il confine prosegue per via San Filippo, un breve tratto di via Italia, la via Orfanotrofio fino al torrente Cervo; a est il confine \u00e8 con la frazione di Pavignano lungo via Corradino Sella.\nIl rione \u00e8 uno dei pi\u00f9 antichi di Biella Piano, come testimoniato dagli scavi archeologici in cui si sono ritrovato reperti di et\u00e0 romana. \u00c8 la diretta prosecuzione verso nord dei rioni Borgo e Rossigliasco (quartiere Centro), all'imbocco delle valli Oropa e Cervo.\nLa parte pi\u00f9 antica si trova nella zona pi\u00f9 a settentrione, dove l'insediamento era favorito dalla presenza della Roggia del Piano (corso d'acqua derivato dal torrente Oropa e che tuttora scorre sotto via Italia).\nLa principale via del centro storico, via Italia, lo taglia in due. Sulla piazza intitolata a San Giovanni Bosco (ex piazza del Gallo antico, dal nome di una locanda ormai scomparsa), si trova la chiesa dedicata a San Cassiano. A fianco della chiesa una lapide ricorda il luogo della fucilazione di sette civili per rappresaglia, avvenuta nel 1943.\nGli edifici pi\u00f9 vecchi si trovano lungo via Scaglia, intorno a piazza Battiani e nella parte terminale della stessa via Italia, fra cui \u00e8 interessante una torre, che essendo nascosta tra le case, \u00e8 visibile solo dall'alto. \nAltri monumenti significativi sono la chiesa di San Filippo e il pregevole spazio architettonico costituito da piazza Martiri della Libert\u00e0 (in onore dei caduti per le rappresaglie nazifasciste che si verificarono al culmine della seconda guerra mondiale, v. Villa Schneider: una fucilazione ebbe luogo proprio su questa piazza). Sulla piazza affaccia il Teatro Villani (denominato per decenni Teatro Sociale ha poi ripreso la sua antica denominazione) e al centro sorge il monumento a Quintino Sella. \nA nord di piazza Battiani sorge la Birreria Menabrea, uno dei pi\u00f9 antichi birrifici italiani.\nNegli anni novanta il quartiere, che era fortemente degradato, \u00e8 stato recuperato con numerosi restauri e al centro di un vasto isolato \u00e8 stata creata piazza del Monte, una nuova zona pedonale. Mentre progressivamente la zona commerciale della citt\u00e0 tende a spostarsi verso sud, Riva negli anni 2000 diventa il quartiere della vita notturna biellese, in cui sono presenti ristoranti, pub e locali notturni. \nVi si tiene un pittoresco mercato dell'antiquariato minore tre volte l'anno (quarta domenica di marzo, giugno e settembre)."}
{"id": "1500174", "revid": "1431409", "url": "https://it.wikipedia.org/wiki?curid=1500174", "title": "Manuel Fernandes", "text": "Caratteristiche tecniche.\n\u00c8 un trequartista in grado di giocare anche come centrale o mediano davanti alla difesa.\nCarriera.\nClub.\nBenfica e prestiti a Portsmouth ed Everton.\nCresciuto ad Amadora, sobborgo di Lisbona, amico d'infanzia di Nani e prodotto delle giovanili del , esord\u00ec in prima squadra nella stagione 2003-2004 sotto la guida dell'allenatore Jos\u00e9 Antonio Camacho e divenne il secondo marcatore pi\u00f9 giovane con la maglia del Benfica, andando in gol alla seconda presenza, nella vittoria per 2-1 in casa del . Alla fine dell'annata vinse la Coppa di Portogallo.\nOttenuto il posto da titolare gi\u00e0 nel 2004-2005 sotto la guida del tecnico Giovanni Trapattoni, vinse nella stessa stagione il titolo di Primeira Liga con i compagni, saltando solo 5 partite di campionato e debuttando in Coppa UEFA. Vinta la Supercoppa di Portogallo nel 2005, fu operato di ernia inguinale nel corso della stagione 2005-2006 ed esord\u00ec nella stessa annata in UEFA Champions League, andando in rete contro il .\nTrasferitosi in prestito al nell'estate del 2006, esord\u00ec andando in rete nella partita di Football League Cup contro il vinta per 2-1 dai suoi, ma fece sporadiche apparizioni in campo. Gi\u00e0 nel gennaio 2007 fu girato in prestito all', con cui esord\u00ec il 10 febbraio seguente, nella partita vinta per 2-1 contro il .\nValencia, ritorno all'Everton e Be\u015fikta\u015f.\nNell'agosto 2007 pass\u00f2 nel per 18 millioni di euro. Esord\u00ec il 2 settembre, nella partita persa per 2-1 sul campo dell', ma collezion\u00f2 solo 7 presenze in campionato, di cui 5 da titolare, prima di tornare, nel gennaio 2008, all', dove collezion\u00f2 altre 12 presenze in Premier League. Rientrato al Valencia, sotto la guida di Unai Emery raccolse 27 presenze e 2 reti nella stagione 2008-2009, ma solo 15 nella stagione 2009-2010.\nDurante la sessione di calciomercato invernale del gennaio 2010 il giocatore sembr\u00f2 in procinto di firmare per l'Inter, tanto da sostenere anche le visite mediche con il club italiano, ma il mancato superamento di queste ultime fecero sfumare la trattativa proprio quando pareva conclusa e il giocatore fece quindi ritorno al Valencia. Collezion\u00f2 solo 2 presenze nella prima parte della stagione 2010-2011.\nLe esperienze in Turchia, Russia e Grecia.\nNel dicembre 2010 fu prelevato in prestito dal , con cui esord\u00ec nel gennaio 2011, ritrovando l'ex compagno al Benfica Sim\u00e3o Sabrosa. Nella stagione 2010-2011 vinse la Coppa di Turchia, nella cui finale contro il forn\u00ec due assist e convert\u00ec in rete uno dei tiri di rigore della serie finale. Il 1\u00ba luglio 2011 fu riscattato dal Be\u015fikta\u015f per 2 milioni di euro, firmando un contratto triennale da 2,1 milioni a stagione. Milit\u00f2 nel club di Istanbul sino al 2014.\nNel 2014 fu acquistato dal , con cui si aggiudic\u00f2 il campionato russo nel 2017-2018 e tre Coppe di Russia, nel 2014-2015, nel 2016-2017 e nel 2018-2019. Il 28 settembre 2017 divenne l'autore della tripletta pi\u00f9 rapida in una partita di Europa League, segnando tre gol in 17 minuti di gioco nella gara della fase a gironi vinta per 3-0 contro il . Il 15 febbraio 2018 segn\u00f2 tre reti nella gara dei sedicesimi di finale contro il , ribaltando il risultato e fissandolo sul 3-2, dopo i due gol segnati da Mario Balotelli.\nIl 2 settembre 2019 si trasfer\u00ec al , con cui firm\u00f2 un contratto annuale. Svincolatosi dal club il 23 luglio 2020, il 5 ottobre 2021 firm\u00f2 per il , club turco.\nIl 19 febbraio 2022 si trasferisce in Grecia all'.\nNazionale.\nDopo avere rappresentato le nazionali giovanili, ha debuttato in nazionale maggiore portoghese il 9 febbraio 2005 nell'amichevole persa per 1-0 contro l'Irlanda, rimpiazzando al 70' Cristiano Ronaldo.\nNel 2017 torna in nazionale dopo 5 anni di assenza, venendo poi convocato per i Mondiali 2018.\nStatistiche.\nPresenze e reti nei club.\n\"Statistiche aggiornate al 15 febbraio 2018.\""}
{"id": "1500179", "revid": "23390", "url": "https://it.wikipedia.org/wiki?curid=1500179", "title": "Horatio Brown", "text": "Vita.\nPochi anni dopo la nascita si trasfer\u00ec a Bristol con la madre rimasta vedova. Nel 1885 lasci\u00f2 il Regno Unito e si stabil\u00ec definitivamente a Venezia, sempre con sua madre, occupandosi di studi topografici e storici di quella citt\u00e0.\nA Venezia conobbe Giacomo Boni che divenne suo amico nella comune passione per le antichit\u00e0 di Venezia e dell'Italia in genere. Dopo la scoperta del \"Lacus Curtius\" nel 1903, Brown fu invitato da Boni a raggiungerlo a Roma per onorare il luogo versando una libagione di vino secondo il rito della religione romana.\nFu un poeta \u201curaniano\u201d (\"Drift\" \u00e8 il titolo della sua unica raccolta di poesie a tema omoerotico) e amico d'altri letterati omosessuali presenti a Venezia, come John Addington Symonds, al quale affitt\u00f2 un \"mezzanino\" a casa sua e di cui dopo la morte sarebbe stato esecutore letterario.&lt;br&gt;\nLa sua casa alle Zattere, in Campiello Incurabili 560, divenne per decenni punto di riferimento e d'incontro della comunit\u00e0 anglofona di Venezia grazie ai suoi ricevimenti del luned\u00ec. Fu per esempio a casa di Brown che Lord Archibald Philip Primrose, duca di Rosebery (1847-1929), ex primo ministro liberale inglese, incontr\u00f2 lo scrittore Frederick Rolfe, che ne rimase colpito al punto da inserirlo nel suo \"Il desiderio e la ricerca del tutto\" col nome di \"Lord Hippis\".&lt;br&gt;\nNella stessa casa viveva con lui Antonio Salin, gondoliere, con la moglie e la famiglia.\nIl suo esecutore letterario fu il grande poeta portoghese Fernando Pessoa."}
{"id": "1500181", "revid": "1573940", "url": "https://it.wikipedia.org/wiki?curid=1500181", "title": "Chiesa di San Jacopo (San Giuliano Terme)", "text": "La chiesa di San Jacopo si trova ad Agnano, una frazione del comune di San Giuliano Terme.\nStoria e descrizione.\nIl monastero e la chiesa di San Girolamo degli Olivetani furono costruiti per volont\u00e0 dell'arcivescovo di Pisa Giovanni Scarlatti, intorno alla met\u00e0 del XIV secolo. Della chiesa originaria, gravemente bombardata nel 1944 ed in seguito ricostruita, rimangono la semplice facciata in pietra con il portale architravato e archivoltato e l'impianto ad unica navata.\nA sinistra resta la testata d'accesso dell'importante monastero olivetano, da cui proviene il prezioso polittico con \"Madonna col Bambino e santi\", oggi in collezione privata, eseguito dal pisano Cecco di Pietro tra il 1386 ed il 1395, splendido esempio di pittura devozionale trecentesca."}
{"id": "1500185", "revid": "15756", "url": "https://it.wikipedia.org/wiki?curid=1500185", "title": "Vernato", "text": "Il Vernato \u00e8 un quartiere di Biella.\nStoria.\nFino al 1421 il Vernato fu un comune autonomo e fu successivamente aggregato a quello di Biella. Le origini del comune risalgono probabilmente all'inizio del XII secolo e si conservano gli statuti del 1328.\nIl quartiere si pu\u00f2 dire che nasca per dare accoglienza ai viaggiatori e pellegrini, tanto che, probabilmente, il primo edificio fu un convento con annessa struttura di accoglienza nei pressi dell'attuale chiesa di San Biagio.\nLa chiesa moderna sorge orientata a 90\u00b0 rispetto alla primitiva chiesa del Seicento, tuttora esistente e contigua. Il suo primo collegamento viario fu certamente con il Piazzo tramite una delle tortuose vie in salita dette \"coste\", appunto Costa del Vernato. Si trattava dell'allora estrema propaggine orientale del comune di Biella Piano.\nLa Costa del Vernato parte dall'odierna Piazza Cossato, dove un tempo (fino al 1879) si trovava una della porte della citt\u00e0 (Porta del Vernato).\nLungo la suddetta Costa del Vernato si incontrano alcune delle abitazioni pi\u00f9 antiche dell'intera citt\u00e0 di Biella. In particolare, salendo verso il Piazzo, poco dopo la chiesa di San Nicola (XVII-XVIII secolo), in corrispondenza della prima curva, sulla destra si osservano due case su travi di legno, risalenti al tardo medioevo. Una di queste \u00e8 nota come \"Casa della Sindone\", per via di un affresco della fine del XVII secolo che raffigura san Filippo Neri che sorregge il Sudario.\nPoco distante, al numero 7 di via Rocchetta, vi \u00e8 la quattrocentesca Casa Messerano (o Masserano) dall'elegante facciata ricca di decorazioni in cotto e resti - mal conservati - di affreschi. Uno di questi dipinti raffigurava il personaggio della tradizione popolare noto come \"Om Salvej\" (Uomo Selvaggio), ragion per cui talvolta la casa \u00e8 denominata \"Casa dell'uomo selvaggio\". Su questa casa, gli storici locali hanno avanzato diverse ipotesi: secondo alcuni, sarebbe stata un ospedale, secondo altri, un ospizio. Di certo risulta da documenti comunali che sul finire del XV secolo un certo Agostino Messerano avesse una \"casa di sua abitazione\" al Vernato, successivamente ereditata da Caterina Messerano, che aveva sposato un Ferrero della Marmora; questo giustificherebbe la denominazione \"Casa gi\u00e0 Lamarmora\" attribuita a questo edificio in alcuni documenti.\nNei pressi sono numerosi gli esempi di archeologia industriale; nella zona era praticata la concia dei pellami (come ricorda la toponomastica locale: via dei Conciatori) e molti sono gli edifici (alcuni in parte ristrutturati) che conservano elementi architettonici funzionali a quella attivit\u00e0, come le ampie terrazze e i sottotetti attrezzati con graticci in legno per asciugare le pelli, oltre ad antiche insegne aziendali dipinte sopra i portoni.\nNel territorio del quartiere si trova la sede della Provincia, ospitati nei locali recentemente ristrutturati dell'antico ospizio. Dirimpetto troviamo uno dei molti giardini pubblici che punteggiano la citt\u00e0 di Biella.\nCon la met\u00e0 del XX secolo, grazie al rapido aumento demografico della citt\u00e0, il quartiere trova espansione verso ovest e verso sud. Le nuove zone assumono, rispettivamente, il nome di Thes (dal rio Bolume fino al torrente Oremo) e di San Biagio (fino alle vie Macall\u00e9 e Piacenza, includendo l'omonimo cimitero urbano).\nInfrastrutture e trasporti.\nVernato disponeva di una propria stazione ferroviaria, posta lungo la ferrovia Biella-Mongrando, attiva fra il 1891 e il 1951 e trasformata in tranvia nel 1922."}
{"id": "1500196", "revid": "4252", "url": "https://it.wikipedia.org/wiki?curid=1500196", "title": "Paisios di Gerusalemme", "text": "Biografia.\nGiunto a Mosca nel 1649 per chiedere aiuti in favore del proprio patriarcato allo zar Alessio I, si stabil\u00ec nella capitale dove nel 1653 apr\u00ec una scuola.\nConvinto assertore della preminenza dei testi liturgici greci rispetto a quelli russi, indusse prima il patriarca Giuseppe e poi Nikon a porre in essere una serie di riforme ecclesiastiche per appianare le differenze tra testi e usanze dei due patriarcati.\nLo zar Alessio I, prima di approvare dette riforme, invi\u00f2 un proprio emissario, Arsenij Suchanov, con Paisos nel patriarcato di Gerusalemme, al fine di verificare la veridicit\u00e0 delle affermazioni di quest'ultimo circa la fede dei greci. Nel 1652, al termine del secondo viaggio, Suchanov rifer\u00ec allo zar di avere appreso che la fede di cui Paisios si diceva portatore non gli aveva impedito di ordinare l'assassinio di un proprio rivale al soglio di Gerusalemme, tale Parthenos, il cui corpo era stato successivamente gettato in mare. Tali resoconti non fermarono tuttavia le riforme liturgiche che in gran parte vennero introdotte nel 1653."}
{"id": "1500198", "revid": "110157", "url": "https://it.wikipedia.org/wiki?curid=1500198", "title": "Chiesa della Santissima Concezione (Madonna dell'Acqua)", "text": "La chiesa della Santissima Concezione, nota anche come santuario della Madonna dell'Acqua, si trova a Madonna dell'Acqua, frazione del comune di San Giuliano Terme, in provincia di Pisa.\nEdificata nel 1647 dall'ingegnere Stefano Maruscelli, la piccola chiesa sorse sulla riva destra del fiume Morto nel luogo in cui era un'edicola con un'immagine della Madonna, oggi conservata sull'altare maggiore, che miracolosamente aveva salvato la popolazione da un'alluvione.\nL'aspetto sobrio e dimesso del rivestimento esterno in laterizio, ingentilito dal portico in facciata, contrasta con la decorazione interna costituita da stucchi, dorature e da un pregevole ciclo di affreschi settecenteschi, con \"Scene della vita di Maria e figure allegoriche\", frutto della collaborazione dei pisani Giovanni Battista Tempesti e Mattia Tarocchi. Interessanti anche i tre paliotti d'altare con le raffigurazioni delle \"Virt\u00f9 Teologali\"."}
{"id": "1500203", "revid": "36426", "url": "https://it.wikipedia.org/wiki?curid=1500203", "title": "Gello", "text": "Gello \u00e8 un toponimo che pu\u00f2 indicare diverse localit\u00e0 italiane, tutte in Toscana."}
{"id": "1500204", "revid": "124293885", "url": "https://it.wikipedia.org/wiki?curid=1500204", "title": "J. Lo", "text": "J. Lo \u00e8 il secondo album di Jennifer Lopez, pubblicato nel 2001.\nContemporaneamente all'uscita del secondo singolo, \"Play\", usc\u00ec anche un promo per l'America latina, \"Si Ya Se Acab\u00f2\". Il video successivo richiam\u00f2 i temi del precedente album. Il singolo \"Ain't It Funny\" usc\u00ec anche in versione spagnola \"Que Ironia\".\n\"I'm Real\" \u00e8 il singolo conclusivo dell'album, che fu ripubblicato 4 volte con varie bonus tracks.\nSempre in contemporanea usc\u00ec il promo spagnolo \"Carino - spanish version\" e a settembre 2001, insieme all'uscita del nuovo singolo, la Lopez si esib\u00ec a Porto Rico nel suo primo concerto.\nL'album \u00e8 il pi\u00f9 venduto della cantante con oltre 12 milioni di copie."}
{"id": "1500206", "revid": "767487", "url": "https://it.wikipedia.org/wiki?curid=1500206", "title": "Roy Lynes", "text": "\u00c8 stato tastierista ed organista della rock band inglese Status Quo negli anni sessanta.\nBiografia.\nEntr\u00f2 a far parte degli Status Quo, quando la formazione aveva ancora la denominazione di The Spectres, nel 1965, prendendo il posto dell'organista Jess Jaworski.\nLynes ebbe un ruolo molto importante per tutti gli anni sessanta, compose alcuni pezzi e diede un contributo rilevante nella evoluzione del sound della band, specie dopo il passaggio al genere \u201crock psichedelico\u201d.\nIn particolare, a lui si devono i delicati impasti sonori con organo e tastiera che tanto contribuirono alla elaborazione delle tipiche atmosfere trasognate e lisergiche grazie alle quali la band divenne una tra le pi\u00f9 apprezzate negli ambienti della musica psichedelica. Il suo contributo pi\u00f9 famoso rimane sicuramente quello dato alla incisione del brano \"Pictures of Matchstick Men\", classico psichedelico del 1968.\nTuttavia, nel 1970, gli Status Quo decisero di rivoluzionare il loro modo di fare musica orientandosi verso un pi\u00f9 ruvido hard boogie rock, che prevedeva un impatto assai pi\u00f9 ridotto delle tastiere.\nApprofittando di una relazione sentimentale che aveva intrapreso mentre era in tour con i compagni, lasci\u00f2 perentoriamente la band e si trasfer\u00ec in Australia."}
{"id": "1500208", "revid": "1573940", "url": "https://it.wikipedia.org/wiki?curid=1500208", "title": "Chiesa e monastero di Santa Maria di Mirteto", "text": "La chiesa e monastero di Santa Maria di Mirteto si trova in localit\u00e0 Mirteto nel comune di San Giuliano Terme.\nStoria e descrizione.\nPosto alle pendici del monte della Conserva, l'antico borgo monastico, attestato fin dal 1150 (se ne trova traccia gi\u00e0 negli \"Annali camaldolesi\"), comprendeva la chiesa di Santa Maria di Mirteto, dipendente dal monastero di San Michele in Verruca e successivamente dalla pieve di Asciano. Successivamente la chiesa viene citata anche in una bolla di papa Gregorio IX del 1227 e in una lettera di Alessandro IV del 1258. \nLa bolla suppone la presenza della comunit\u00e0 monastica cistercense. La data di inizio dello stanziamento cistercense \u00e8 quindi certamente anteriore al 1227. Nel 1432 l\u2019abbazia fu quasi completamente distrutta durante una guerra locale e i monaci si trasferirono all\u2019abbazia di San Benedetto di Portonorio.\nNel 1812 la chiesa di Santa Maria di Mirteto era ancora in buono stato di conservazione, poich\u00e9 era l'oratorio privato della famiglia Ricci. Attualmente la chiesa e il monastero sono in stato di abbandono, dopo che le ultime famiglie che abitavano nei dintorni si sono trasferite.\nMalgrado sia stato abbandonato da lungo tempo, il complesso mantiene ancora l'assetto medioevale, e oltre alla chiesa restano consistenti avanzi degli annessi monastici, delle rustiche abitazioni, dei granai e del frantoio. La chiesa, ad unica aula absidata, risale alla met\u00e0 dell'XI secolo e conserva alcune interessanti decorazioni scultoree altomedioevali. La chiesa era illuminata grazie a tre monofore nella parete a sud e altre tre nell'abside. La copertura originaria in regole e travi di legno croll\u00f2 presumibilmente dopo agli anni 80."}
{"id": "1500213", "revid": "287204", "url": "https://it.wikipedia.org/wiki?curid=1500213", "title": "Utricularia macrorhiza", "text": "Utricularia macrorhiza Leconte 1824 \u00e8 una pianta carnivora appartenente alla famiglia Lentibulariaceae.\nMorfologia.\n\u00c8 una pianta acquatica perenne ed erbacea.\nFiori.\nI fiori, da 6 a 20, sono gialli e portati da un'infiorescenza racemosa con uno stelo floreale che si estende al di sopra della superficie dell'acqua.\nLa fioritura avviene in giugno, luglio ed agosto.\nUtricoli.\nCome tutte le utricularie, anche \"U. macrorhiza\" presenta delle trappole ad aspirazione chiamate utricoli, utilizzate per la cattura di protozoi e piccoli invertebrati acquatici.\nGli utricoli sono di colore verde e trasparenti quando sono giovani, mentre quelli maturi sono di un colore che va dal marrone scuro al nero.\nDistribuzione e habitat.\n\u00c8 endemica dell'America del Nord.\nVive all'interno di stagni e in luoghi in cui siano presenti acque a basso movimento."}
{"id": "1500214", "revid": "120155668", "url": "https://it.wikipedia.org/wiki?curid=1500214", "title": "Junkers Jumo 205", "text": "Lo Junkers Jumo 205 era un motore aeronautico a ciclo Diesel a due tempi, con 6 cilindri a doppio albero a gomiti e pistoni contrapposti con raffreddamento a liquido, progettato e realizzato dall'azienda tedesca Junkers Flugzeug und Motorenwerke AG negli anni trenta.\n\u00c8 stato il pi\u00f9 famoso di una serie di motori diesel, progettati da Josef Gasterst\u00e4dt, che sono stati, per pi\u00f9 di mezzo secolo, l'unico esempio di successo di motori aeronautici alimentati a gasolio.\nStoria.\nNegli anni trenta, l'RLM e la Deutsche Lufthansa mostrarono particolare interesse per i bassi consumi dello Jumo 204 che garantivano doti di lunga autonomia ai velivoli. Tuttavia questo motore aveva dimensioni verticali troppo elevate per poter essere installato in aerei plurimotore, la Junkers decise quindi di sviluppare un motore Diesel di analoghe caratteristiche ma di dimensioni molto pi\u00f9 contenute. Il risultato fu lo Jumo 5 (poi Jumo 205) che, con soli 16.6 litri di cilindrata, arrivava a sviluppare 550 CV (440 kW) di potenza, contro i 750 CV (552 kW) dello Jumo 204, grazie al migliore rendimento e al regime di rotazione pi\u00f9 elevato. \nIl motore fu installato con successo su diversi aerei della Lufthansa: i Blohm &amp; Voss Ha 139 e gli idrovolanti Dornier Do 18 e Do 26, che volavano lungo le rotte dell'Atlantico settentrionale e meridionale come aerei postali, sul Focke-Wulf A 17 \"M\u00f6ve\", su diversi Ju 52 e Ju 86. Nel 1937 ventuno aerei della Lufthansa utilizzavano gli Jumo 205, che nella versione 205D erano arrivati a sviluppare una potenza al decollo di 800 CV (647 kW). \nNella Luftwaffe lo Jumo 205 fu impiegato sugli Ju 86, i Do 18 e 26, e sui Blohm &amp; Voss BV 138. Ulteriori sviluppi portarono agli Jumo 206, 207 e 208, che condividevano gli stessi principi di funzionamento e il progetto di base, ma di cui solo il motore d'alta quota Jumo 207 fu prodotto in serie.\nDescrizione tecnica.\nIl motore funzionava secondo il ciclo Diesel a due tempi, aveva sei cilindri in linea e due alberi a gomiti, che erano disposti l'uno sopra e l'altro sotto il blocco cilindri ed erano connessi da un treno di ingranaggi. Ciascun cilindro comprendeva due pistoni: l'uno era connesso da una biella all'albero a gomiti superiore e l'altro all'albero a gomiti inferiore. I pistoni si muovevano l'uno verso l'altro durante il funzionamento, in modo che, quando si trovavano (pressoch\u00e9 contemporaneamente) al loro punto morto superiore, creavano la camera di combustione fra le opposte corone. Il ricambio dei gas, com'\u00e8 tipico dei motori a due tempi, avveniva attraverso luci di ammissione e di scarico che venivano aperte o chiuse dai pistoni durante la loro corsa. I condotti di ammissione e scarico erano duplicati sui due lati del blocco cilindri.\nIl blocco cilindri era realizzato in lega di alluminio e conteneva anche i supporti per i cuscinetti di banco degli alberi a gomiti; le camicie dei cilindri erano in acciaio nitrurato e cromate all'interno. I pistoni erano di alluminio e, per aumentarne la resistenza alle alte temperature di combustione, un piattello di acciaio resistente al calore era fissato sulla parte superiore mediante quattro tiranti stretti, nella parte inferiore del cielo del pistone, con dadi e interposte molle di compressione. Uno smorzatore di vibrazioni di tipo idraulico, in cui circolava l'olio lubrificante, era montato all'interno della ruota dentata principale del riduttore, la quale era collegata all'albero dell'elica mediante un albero elastico. Il rapporto di riduzione fra albero motore e albero dell'elica era di 1,58:1.\nPer evitare i problemi di lavaggio dei cilindri tipici dei motori a due tempi, le luci di ammissione e scarico erano poste, rispettivamente, all'estremit\u00e0 inferiore e superiore di ciascun cilindro, in modo che le prime venissero aperte e chiuse dal pistone inferiore e le seconde dal pistone superiore. In tal modo si creava una corrente di lavaggio unidirezionale dal basso verso l'alto. Per aumentare l'efficienza del sistema di lavaggio (e la turbolenza necessaria alla miscelazione del combustibile con l'aria), le luci di ammissione erano tagliate con una certa inclinazione nella parete dei cilindri, in modo da imprimere all'aria immessa nel cilindro una rotazione che creava una corrente ascendente a spirale. Inoltre, l'albero a gomiti inferiore ruotava in leggero ritardo (circa 10\u00b0) rispetto all'albero a gomiti superiore, di modo che le luci di scarico si aprissero e si chiudessero prima delle luci di ammissione, cos\u00ec buona parte dei gas combusti si scaricavano mentre le luci di ammissione erano ancora chiuse, e una parte dell'aria di lavaggio veniva immessa nel cilindro quando le luci di scarico si erano gi\u00e0 chiuse, aumentando l'efficienza del lavaggio e il grado di riempimento dei cilindri.\nL'iniezione del combustibile era assicurata da quattro iniettori per ciascun cilindro, alimentati da due pompe d'iniezione in linea Bosch tarate a una pressione di 550 bar. Come pompa di lavaggio era usato un compressore centrifugo, posto nella parte posteriore del motore, che comprimeva l'aria a 1,35 bar ed era progettato in maniera tale da fornire una quantit\u00e0 d'aria pari a 1,5 volte il volume di ciascun cilindro durante ogni processo di ricambio dei gas. Un accoppiamento a frizione di slittamento, montato tra l'albero motore e la girante del compressore, proteggeva quest'ultimo da repentini cambiamenti di velocit\u00e0. \nIl compressore, come le pompe d'iniezione, la pompa del liquido di raffreddamento, quella del lubrificante e, in genere, tutti gli accessori erano azionati dall'albero a gomiti inferiore, mentre l'albero a gomiti superiore era direttamente connesso al riduttore dell'elica e, attraverso un treno d'ingranaggi formato da tre ruote dentate, all'estremit\u00e0 anteriore di quello inferiore."}
{"id": "1500216", "revid": "154711", "url": "https://it.wikipedia.org/wiki?curid=1500216", "title": "Onda tv", "text": ""}
{"id": "1500217", "revid": "767487", "url": "https://it.wikipedia.org/wiki?curid=1500217", "title": "Pitom", "text": "Pitom (ebraico \u05e4\u05ea\u05dd, greco \u1f28\u03bf\u03ce\u03c9\u03bd \u03c0\u03cc\u03bb\u03b9\u03c2) \u00e8 un'antica citt\u00e0 egiziana situata nella parte orientale del delta del Nilo, presso la zona dei Laghi Amari. Il nome egiziano significa \"casa di Atum\" (Pi-Atum).\nSecondo il biblico Libro dell'Esodo () la citt\u00e0 fu costruita dagli Ebrei ridotti in schiavit\u00f9, assieme alla citt\u00e0 di Ramses, identificata con Pi-Ramses. Pi\u00f9 precisamente, mentre la citt\u00e0 di Pi-Ramses fu fatta costruire dal faraone Ramses II, la citt\u00e0 di Pitom era gi\u00e0 stata costruita durante il regno del faraone Horemheb, predecessore di Ramses I (nonno di Ramses II), non ebbe modifiche sotto Ramses I e Seti I (padre di Ramses II) ed ebbe pochi ampliamenti sotto il regno di Ramses II."}
{"id": "1500218", "revid": "110157", "url": "https://it.wikipedia.org/wiki?curid=1500218", "title": "Hidrolina", "text": "Hidrolina \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1500223", "revid": "1924342", "url": "https://it.wikipedia.org/wiki?curid=1500223", "title": "4 in the Morning", "text": "4 In the Morning \u00e8 il terzo singolo estratto dall'album \"The Sweet Escape\" della cantante Gwen Stefani del 2006. Si tratta di una ballata romantica, ispirata alle sonorit\u00e0 anni ottanta. La Stefani aveva cominciato a scriverla quando era incinta, e l'ha terminata insieme a Tony Kanal, suo ex-compagno ai tempi dei No Doubt.\nIl video.\nDiretto da Sophie Muller, il video vede protagonista una Gwen Stefani in lacrime, sdraiata sul letto, quando comincia la canzone. Dopo aver vagato per un po' nel proprio appartamento, continuando a cantare, con un'espressione malinconica sul viso, la cantante lascia l'appartamento a bordo di un'automobile."}
{"id": "1500225", "revid": "2177038", "url": "https://it.wikipedia.org/wiki?curid=1500225", "title": "Centro (Biella)", "text": "Centro \u00e8, nella sua prima accezione relativa alla citt\u00e0 di Biella, un rione costituito nel 1938 e corrispondente al seguente quadrilatero: a nord segue via Gramsci e via XX Settembre, a ovest l'asse di via Pietro Micca e via Carlo Fecia di Cossato fino a via Tripoli, a sud via Tripoli e via Bengasi, a est percorre via Trento fino a risalire via Repubblica fino all'incrocio con via XX Settembre. \nCon il successivo passaggio ai consigli di quartiere e alle circoscrizioni, i suoi confini territoriali si estendono assorbendo i rioni Borgo a nord e Rossigliasco a est. La superficie complessiva del quartiere/circoscrizione Centro risulta pertanto cos\u00ec suddivisa: \nIn virt\u00f9 della sua suddivisione, il quartiere presenta oggi due zone e due anime completamente diverse. La parte antica (rione Borgo) e la zona nuova, urbanizzata a partire dagli anni cinquanta del Novecento e denominata nella sua parte occidentale Quartiere degli Affari, nonch\u00e9 la parte meridionale fino ad allora utilizzata soltanto come sede della stazione ferroviaria della Linea Biella-Santhi\u00e0, soppressa nel 1958. Ai limiti del quartiere sorgono una monumentale fontana ottocentesca, denominata \"Fons vitae\" e una pi\u00f9 ridotta Fontana dell'Orso dei Giardini Zumaglini (l'orso \u00e8 il simbolo della citt\u00e0 di Biella). Il quartiere si snoda quindi lungo l'asse longitudinale della via principale, quella del passeggio e dello \"shopping\", la via Italia. Lo sviluppo storico del quartiere si realizz\u00f2 infatti lungo la Roggia del Piano, che, ora interamente coperta, scorre sotto a via Italia. Lungo quest'asse chiudeva la citt\u00e0 verso sud la demolita porta Torino (originariamente detta porta Rossigliasco). \nCaratteristiche.\nLa parte storica del quartiere \u00e8 localizzata nel rione Borgo. Questa \u00e8 la parte della citt\u00e0 di origine tardoromana che esisteva prima della fondazione del borgo del Piazzo dopo la met\u00e0 del XII secolo, che anche durante il Medioevo ospit\u00f2 il centro religioso della citt\u00e0 (attorno all'odierna piazza Duomo). \nNel rione Borgo si trovano i monumenti pi\u00f9 importanti della parte bassa di Biella (Biella Piano, che con questo nome si distingue dal nucleo storico del Piazzo), vale a dire la cattedrale con il campanile romanico e l'antico battistero di Biella del X secolo. All'interno della cattedrale, e pi\u00f9 precisamente in una cappella del nartece, si trova il curioso affresco detto \"Cristo dei lanaioli\". L'interno presenta decorazioni neogotiche a motivi vegetali e non.\nNello stesso spazio urbano ove sorge la cattedrale si trova un'ampia piazza in parte porticata, sulla quale affacciano il grande edificio del seminario ed al centro campeggia la \"Fontana del Mos\u00e8\". Sul lato della cattedrale, al centro di una sorta di rientranza della piazza (intitolata a Monsignor Carlo Rossi) sorge il Battistero ed al suo lato sinistro il Palazzo Oropa, sede del Municipio. Nella cripta del battistero sono sepolti i vescovi della citt\u00e0, in una curiosa disposizione verticale dei sepolcri.\nLa cattedrale biellese fu luogo centrale in occasione delle celebrazioni per la \"Peregrinatio Mariae\" del 1949. Altro monumento significativo adiacente alla cattedrale \u00e8 la chiesa della Santissima Trinit\u00e0.\nI confini del quartiere si allargano poi a est con l'inclusione del rione Rossigliasco, spingendosi quindi fino al torrente Cervo. In questa zona sorgono, fra l'altro, il \"Palazzo di Giustizia\" e il complesso che fino al novembre 2014 ha incluso l\"'ospedale Degli Infermi\", poi trasferito a sud del Villaggio Lamarmora. In via Guglielmo Marconi si trova la \"Chiesa di San Francesco d'Assisi\", consacrata nel 1956\".\" La parte pedonale dei viali Carducci e Matteotti si affaccia, con ampia visuale, sulla frazione Chiavazza. \nIl quartiere ha vissuto un notevole sviluppo dalla seconda met\u00e0 del XIX secolo in seguito al trasferimento dal Piazzo del municipio e con la costruzione della prima stazione della ferrovia Santhi\u00e0-Biella (che sorgeva nell'area dell'attuale CDA, lungo via Alfonso La Marmora) e all'espansione urbana conseguente. A partire dagli anni trenta del XX secolo l'espansione urbana si sposta verso sud creando continuit\u00e0 con il quartiere di San Paolo, ma anche successivamente non sono mancati nel Centro interventi di trasformazione urbana, come la creazione del cosiddetto Quartiere degli Affari (che oggi pone il quartiere in continuit\u00e0 urbana verso il Vernato), mentre nel rione Borgo sono stati realizzati gli edifici delle poste (in via Pietro Micca), della biblioteca civica (un tempo adiacente alle poste, dal 29 febbraio 2016 situata nella ex palestra di piazza Curiel poco distante), la galleria Leonardo da Vinci (tra via Gramsci e via Vescovado), la riqualificazione dell'area dello stabilimento Boglietti (tra piazzale De Agostini e via Pietro Micca)."}
{"id": "1500228", "revid": "123034207", "url": "https://it.wikipedia.org/wiki?curid=1500228", "title": "Microscopio confocale", "text": "Il microscopio confocale \u00e8 un microscopio ottico, uno strumento scientifico che si basa su una tecnologia volta ad accrescere sensibilmente la risoluzione spaziale del campione, eliminando gli aloni dovuti alla luce diffusa dai piani fuori fuoco del preparato.\nLe basi teoriche dello strumento, in senso lato, vennero poste verso la met\u00e0 degli anni cinquanta dallo scienziato attivo nel campo dell'intelligenza artificiale, Marvin Lee Minsky.I primi apparati progettati, effettivamente costruiti e diffusi in campo applicativo furono microscopi con tecnologia CSLM, costruiti nel Regno Unito all'inizio degli anni novanta ed inizialmente commercializzati dalla ditta Bio-Rad, sulla base di ricerche e prototipazioni condotte al \"MRC Laboratory of Molecular Biology\" di Cambridge da William Bradshaw Amos negli anni ottanta.\nCaratteristiche generali.\nLo strumento opera nel campo convenzionale degli ingrandimenti della normale microscopia ottica, ed \u00e8 schematicamente costituito da un normale microscopio a trasmissione a cui viene sovrapposto un apparato che si occupa di illuminare e rilevare l'immagine di un campione illuminato con una scansione punto a punto.\nEsistono diverse tecniche per ottenere questo risultato: a disco rotante (\"Nipkow disk\"), Programmable Array Microscopes (PAM), e laser. Quest'ultimo tipo, il pi\u00f9 diffuso e denominato CLSM, acronimo di \"Confocal Laser Scanning Microscope\", \u00e8 un evoluto microscopio a fluorescenza che permette di focalizzare con estrema precisione un laser sul preparato, aumentando notevolmente la risoluzione e la profondit\u00e0 di campo.\nLa sua sorgente luminosa \u00e8 costituita da uno o pi\u00f9 laser, generalmente a semiconduttore, per ogni diversa frequenza di eccitazione richiesta. Il meccanismo di direzione del fascio luminoso viene gestito da sistemi computerizzati. Le immagini ottenute, sincronizzando col fascio di eccitazione il dispositivo di rivelazione, sono particolarmente definite e spettacolari, e possono permettere di evidenziare con differenti colori le diverse molecole presenti nel preparato, permettendo di apprezzarne la tridimensionalit\u00e0 (esempio particolarmente apprezzabile in campo biologico, utilizzando tecniche di immunofluorescenza, la fotomicrografia a lato con actina in rosso, tubulina del citoscheletro in verde e DNA del nucleo in blu).\nStoria.\nMinsky realizz\u00f2 il primo microscopio confocale nel 1955, mentre lavorava, come membro della Harvard Society of Fellows, su un metodo per raccogliere immagini definite di denso tessuto neuronale.\nLe tecniche tradizionali disponibili all'epoca ottenevano solo un diffuso bagliore, dovuto alla luce diffratta dai piani fuori fuoco: l'alta densit\u00e0 di cellule nervose interconnesse, marcate con fluorocromi e illuminate tutte allo stesso modo, faceva s\u00ec che l'obiettivo raccogliesse troppa radiazione indesiderata, riducendo di molto il rapporto segnale-rumore.\nL'idea risolutiva fu quella di illuminare selettivamente un solo punto oggetto per volta e spostare tale punto sul piano focale, scandendolo nelle due direzioni del piano oggetto per creare l'immagine finale.\nIl progetto originale di Minsky presentava, al posto della lente-condensatore, una lente identica all'obiettivo, mentre l'illuminazione, fornita da una lampada allo zirconio, era limitata da un pinhole. L'immagine ridotta di quest'ultimo andava a fuoco sull'oggetto, creando un singolo disco luminoso. Un secondo pinhole, posto fra l'obiettivo e il fotomoltiplicatore di rivelazione, contribuiva ad eliminare l'eventuale luce diffusa dai piani non a fuoco.\nCi si trova dunque davanti ad una geometria simmetrica, semplice ed elegante.\nIl sistema di scansione prevedeva il movimento del campione grazie a due aste oscillanti di metallo elastico, poste ortogonalmente e controllate da elettromagneti. La variazione di intensit\u00e0 luminosa, modulata dal campione e tradotta in fotocorrente, creava l'immagine finale grazie ad un tubo catodico a lunga persistenza.\nPrincipio di funzionamento.\nIl metodo di formazione dell'immagine in un microscopio confocale differisce da quello di un microscopio composto convenzionale per il fatto che, mentre nel secondo il fascio di illuminazione investe l'intero campione e forma istantaneamente l'immagine sul rivelatore, nel primo la luce proveniente dalla sorgente illumina l'oggetto un solo punto per volta ed \u00e8 necessaria una scansione per formare l'immagine finale. L'uso di questa tecnica permette di raggiungere risoluzioni assiali molto ridotte. Infatti un'immagine cos\u00ec ottenuta viene comunemente chiamata \u201csezione ottica\u201d, in riferimento al fatto che \u00e8 possibile indagare il campione nelle tre dimensioni spaziali con un metodo non invasivo.\nIn microscopia confocale lo spot di luce puntiforme \u00e8 prodotto da un pinhole posto davanti alla sorgente, ossia in sostituzione del diaframma di campo, che risulta cos\u00ec fisso e molto ridotto. La luce viene poi focalizzata dal collettore e dal condensatore (o dall'obiettivo, nel caso di configurazione in luce riflessa) sul campione, per poi essere raccolta dall'obiettivo e dall'eventuale oculare e focalizzata su un secondo pinhole. In corrispondenza di questo \u00e8 presente anche il rivelatore d'immagine, che produce un segnale proporzionale all'intensit\u00e0 della luce che lo colpisce.\nIl pinhole di illuminazione e quello di rivelazione appartengono a piani focali coniugati e si dicono dunque \"confocali\", da cui il nome di questa particolare tecnica microscopica.\nLa quasi totalit\u00e0 dei sistemi confocali moderni utilizza la configurazione in luce riflessa, che, come anticipato da Minsky stesso, aumenta la simmetria e la risoluzione del sistema a spese della luminosit\u00e0, che si riduce per la presenza dello specchio dicroico o del beam-splitter.\nConfocalit\u00e0 e Principio di K\u00f6hler.\nVa fatto notare che la confocalit\u00e0 e il principio di K\u00f6hler intervengono su aspetti differenti della struttura di un microscopio e, almeno in teoria, non sono in conflitto: il rispetto del principio di K\u00f6hler determina l'esistenza di due ben distinti insiemi di piani focali coniugati e la conseguente possibilit\u00e0 di regolare campi e aperture in modo indipendente, grazie a diaframmi posizionati in punti dell'asse ottico facilmente identificabili; la confocalit\u00e0 comporta invece l'estremo restringimento dei campi del microscopio, ottenendo una drastica riduzione della luce diffusa dai piani fuori fuoco e il notevole incremento della risoluzione assiale, grazie alla diminuzione della profondit\u00e0 di campo apparente.\nA livello pratico, purtroppo, il rispetto del principio di K\u00f6hler in un microscopio confocale risulta molto problematico. I pinhole costituiscono un ostacolo al passaggio della luce e la soluzione che sorge spontaneamente consisterebbe nel focalizzarla proprio nel punto in cui questi sono posizionati. Ci\u00f2 per\u00f2 non \u00e8 possibile, perch\u00e9 in tal modo la sorgente andrebbe a fuoco sull'oggetto, il cui piano \u00e8 coniugato con quello dei pinhole. Si deve allora cercare di ottenere un fascio collimato tanto stretto da attraversare i pinhole con perdite trascurabili: un problema non semplice, in particolar modo quando le dimensioni in gioco sono vicine ai limiti diffrattivi dello strumento. Fortunatamente, essendo il campo oggetto idealmente puntiforme, ossia di diametro idealmente infinitesimo, il problema dell'uniformit\u00e0 di illuminazione non \u00e8 tanto grave quanto in microscopia tradizionale e, con le dovute cautele, pu\u00f2 essere adottata l'illuminazione critica.\nRisoluzione confocale laterale.\nSi definiscono\nIn ipotesi di parassialit\u00e0 e ottiche perfette, si pu\u00f2 dimostrare che il microscopio confocale ideale, ossia quello con pinhole infinitesimi, ha una PSF formula_10, cio\u00e8 il quadrato di quella valida per un microscopio tradizionale.\nQuesto significa che un microscopio confocale pu\u00f2 fornire un'immagine meglio definita di oggetti puntiformi, bordi e dettagli in generale.\nLo stesso si pu\u00f2 dire per la distribuzione di intensit\u00e0 formula_11: in figura si vede come entrambe le tipologie di microscopio riescono a rispondere al medesimo intervallo di frequenze spaziali; la differenza sta nella rapidit\u00e0 con cui cala la risposta, determinando un maggior contrasto per il sistema confocale.\nCome per il microscopio standard, si definisce la risoluzione puntuale formula_12, che corrisponde alla FWHM di formula_13:\nformula_14\nche risulta inferiore di circa il 27% rispetto a quella del microscopio tradizionale.\nQuesto parametro per\u00f2, come anticipato, non significa una migliore risoluzione trasversale per l'approccio confocale, bens\u00ec un miglior confinamento dello spot, ossia miglior contrasto.\nCi\u00f2 giustifica la possibilit\u00e0 di imaging con luce coerente in assenza di speckle; infatti i lobi laterali del disco di Airy subiscono un'attenuazione di 26\u00a0dB rispetto al picco centrale, contro i 18\u00a0dB del microscopio standard.\nPoich\u00e9 lo speckle \u00e8 generato dalla somma dei lobi laterali di molti punti vicini, l'effetto diventa quasi impercettibile nel caso confocale.\nIl criterio di Rayleigh definisce la risoluzione laterale del sistema confocale ideale, quando questa \u00e8 limitata dalla sola diffrazione\nformula_15\nche risulta minore dell'8% rispetto a quella del microscopio tradizionale.\nRisoluzione confocale assiale.\nPer calcolare l'entit\u00e0 del contributo diffrattivo alla risoluzione assiale di un sistema confocale si fa riferimento alla \"Teoria scalare per il punto riflettore\".\nSi assume che l'obiettivo, privo di aberrazioni per ipotesi, venga illuminato con un fascio collimat.\nAttraverso alcuni calcoli si ottiene l'estensione assiale della figura di diffrazione al di sopra e al di sotto del piano immagine confocale, intesa come la FWHM di formula_16:\nformula_17\n NB. Lo sviluppo di Taylor di formula_18 attorno a zero \u00e8 formula_19\nApplicando a formula_16 il criterio di Rayleigh si ottiene invece l'effettiva risoluzione assiale del sistema confocale con pinhole infinitesimo in presenza della sola diffrazione:\nformula_21\nche risulta minore dell'11% rispetto a quella del microscopio standard.\nIn definitiva, con l'impiego della configurazione confocale, si osserva un incremento teorico delle prestazioni, dovuto alla riduzione del contributo diffrattivo e ad un aumento del contrasto.\nSi nota che le approssimazioni effettuate sono sufficientemente accurate solo per formula_22.\nVa inoltre tenuto in considerazione che tutta l'analisi qui riportata mette in luce solo gli aspetti legati alla diffrazione e, rispetto alla realt\u00e0 dei fatti, i risultati ottenuti rappresentano delle solo stime ottimistiche. Infatti si pu\u00f2 dimostra sperimentalmente che le inevitabili aberrazioni introdotte dalle lenti allargano il picco centrale della PSF calcolata, modificano l'altezza dei lobi laterali e ne alterano la simmetria.\nStruttura e tecnologie.\nSorgenti.\nIl ruolo della sorgente \u00e8 di fornire luce stabile e sufficientemente brillante da permettere la raccolta di un segnale utile nonostante la presenza dei pinhole. L'uso di una sorgente incoerente permette l'imaging a colori ma obbliga all'uso di ottiche costose e corrette per lunghezze d'onda multiple. Inoltre si rende necessario un sistema di raccolta della luce che, in genere, per questo tipo di sorgenti, viene emessa in tutte le direzioni. La luce incoerente si rivela particolarmente utile per l'osservazione di campioni con strutture geometriche periodiche. Queste infatti, quando illuminate con luce coerente, alterano l'immagine a causa dell'interferenza fra strati riflettenti successivi.\nLa sorgente coerente LASER \u00e8 particolarmente appetibile perch\u00e9 mette a disposizione ad un prezzo ridotto una luce estremamente brillante, monocromatica e collimata. La monocromaticit\u00e0 semplifica il progetto di lenti e filtri, riducendo ulteriormente i costi, e la raccolta di immagini a colori resta possibile con l'utilizzo di pi\u00f9 LASER, a formare un sistema RGB.\nNel caso di LASER con modo TEM00 in uscita, l'uso del pinhole di illuminazione diventa superfluo, poich\u00e9 la luce appare al sistema come se provenisse da una sorgente puntiforme posta all'infinito (si consideri unLASER con eventuale lente collimatrice in uscita). In tal caso \u00e8 sufficiente considerare il diametro di uscita della sorgente del fascio emesso come se fosse il diametro del pinhole e regolare la focale del collettore per ottenere il corretto rapporto di riduzione sul piano oggetto (vedi figura). Se invece il fascio risulta imperfetto o multimodale, pu\u00f2 essere \"ripulito\" focalizzandolo attraverso un pinhole di diametro inferiore a quello del primo minimo del disco di Airy che si forma nel fuoco (vedi figura).\nIn generale, ad una sorgente LASER sono richieste intensit\u00e0 e direzione di puntamento estremamente stabili, pena la veridicit\u00e0 dei dati raccolti. La stabilit\u00e0 della lunghezza d'onda di emissione invece non rappresenta un fattore critico.\nApparentemente l'illuminazione coerente dovrebbe portare sull'immagine il caratteristico \"speckle\" dei LASER, ma come si \u00e8 visto (vedi \"Risoluzione confocale laterale\"), grazie alla configurazione confocale ci\u00f2 non accade, poich\u00e9 viene illuminata solo una piccolissima regione del campione per volta, riducendo la differenza di cammino ottico fra onde coerenti.\nSistemi di scansione.\nPer riuscire a costruire un'immagine bidimensionale, lo spot di illuminazione che colpisce il campione deve essere spostato sul piano formula_23, effettuando una scansione estremamente precisa e quanto pi\u00f9 veloce possibile.\nI microscopi confocali vengono in genere classificati proprio in base al sistema di scansione adottato:\nScansione del campione.\nL'approccio stage-scanning \u00e8 concettualmente il pi\u00f9 semplice: l'intero percorso ottico \u00e8 fisso e il campione viene fatto traslare (vibrare) con precisione, spostandosi continuamente rispetto allo spot luminoso. In questo modo gli spot confocali di illuminazione e imaging giacciono esattamente sull'asse ottico, semplificando il progetto delle ottiche, che non devono essere corrette per grandi aperture. In genere il frame-rate raggiungibile con questa tecnica \u00e8 di circa 0.1\u00a0Hz.\nD'altra parte, muovere il campione con precisione risulta problematico, perch\u00e9 i mezzi fluidi in cui sono immerse la maggioranza delle strutture biologiche di interesse non ne assicurano la stabilit\u00e0 durante gli spostamenti. Inoltre spostare fisicamente un oggetto richiede molto tempo e dunque vincola a frequenze di scansione incompatibili con l'imaging in tempo reale.\nScansione a singolo fascio.\nNella configurazione single-beam-scanning \u00e8 il fascio di illuminazione a muoversi sul campione in modo controllato. La deviazione del fascio pu\u00f2 avvenire grazie all'uso di diversi dispositivi, ciascuno con i suoi pro e contro.\nDeflettore acustico-ottico.\nAnche detto AOD (\"Acousto-Optic Deflector\"), \u00e8 costituito da un cristallo fotoelastico (un materiale fotoelastico esibisce birifrangenza quando sottoposto a tensione meccanica) che viene sollecitato da un trasduttore piezoelettrico ed attraversato da un'onda acustica di frequenza regolabile. Il comportamento birifrangente del mezzo pu\u00f2 essere dunque modulato ed \u00e8 possibile imporre l'angolo di deflessione del fascio di luce che lo attraversa.\nQuesti dispositivi a stato solido beneficiano del fatto di avere pochissime parti in movimento e un'inerzia trascurabile, permettendo scansioni a dente di sega con tempi di recupero irrisori e frequenze elevatissime (fino a 100\u00a0kHz). Purtroppo, essendo basati sulle propriet\u00e0 dispersive del materiale fotoattivo, gli AOD vincolano all'uso di luce monocromatica e permettono angoli di deflessione limitati. Un altro aspetto da considerare \u00e8 l'apertura rettangolare del cristallo, che deve essere accoppiata al fascio LASER attraverso lenti cilindriche.\nSpecchio galvanometrico.\n\u00c8 uno specchio collegato ad un galvanometro ad alta precisione e pilotato in corrente con un segnale di controllo a dente di sega. Sono necessari due dispositivi posti ortogonalmente per scandire il campione nelle due direzioni formula_23: uno sposta rapidamente lo spot confocale lungo l'asse orizzontale (\"fast axis\") mentre l'altro effettua la scansione lenta lungo l'asse verticale (\"slow axis\").\nGli specchi galvanometrici offrono grandi superfici riflettenti e pilotaggio semplice, a scapito della velocit\u00e0 di scansione. Essendo costruiti analogamente ai motori elettrici, usando un rotore e uno statore, l'inerzia di un sistema cos\u00ec concepito non permette accelerazioni troppo elevate, pena il surriscaldamento e la rottura. Tipicamente questi specchi concedono frequenze di scansione lineare non superiori a 1000\u00a0Hz.\nSpecchio risonante.\n\u00c8 uno specchio realizzato con tecnologia MEMS, che incorpora sia il dispositivo di attuazione che l'elettronica di controllo. Questo dispositivo adopera lo stesso principio di base del galvanometro, ma raggiunge frequenze di scansione ben pi\u00f9 elevate (4\u20138\u00a0kHz) grazie alla diversa tecnica di pilotaggio: la corrente (attuazione magnetica) o la tensione (attuazione elettrostatica) di controllo hanno un andamento sinusoidale ed sono sfruttate per instaurare un'oscillazione armonica. Il segnale pilota \u00e8 sincronizzato con il periodo di oscillazione dello specchio, che pu\u00f2 cos\u00ec \"risuonare\" a frequenze dell'ordine di qualche kHz. Con l'uso di parti meccaniche pi\u00f9 complesse, il dispositivo pu\u00f2 inclinarsi (\"tilt\") sui due assi perpendicolari, risuonando rapidamente in una direzione e scandendo lentamente lungo l'altra in modo analogo ad uno specchio galvanometrico.\nGli svantaggi principali di questo approccio sono l'area ridotta offerta dagli specchi MEMS e l'angolo di inclinazione non lineare in funzione del tempo.\nQuale che sia il mezzo utilizzato per la scansione, \u00e8 necessario che le ottiche del sistema siano corrette per le aberrazioni fuori asse e per minimizzare la curvatura di campo. Inoltre, in aggiunta al meccanismo di scansione, i microscopi single-beam-scanning impiegano delle lenti aggiuntive per immaginare il fulcro dello scanner sul piano focale posteriore dell'obiettivo, risultando in un sistema telecentrico, ossia il cui potere di ingrandimento non dipende dal punto di messa a fuoco.\nUn microscopio confocale single-beam-scanning che adotta una sorgente LASER viene comunemente detto CLSM (\"Confocal Laser Scanning Microscope\").\nScansione a fasci multipli.\nPer quanto riguarda la configurazione multiple-beam-scanning, l'idea di base \u00e8 ottimizzare i tempi di scansione sfruttando la presenza contemporanea di pi\u00f9 spot illuminati. Fare ci\u00f2 senza compromettere la confocalit\u00e0 del sistema \u00e8 possibile solo studiando un adeguato pattern di illuminazione, tale da conservare una certa distanza fra i fasci e limitarne cos\u00ec la luce interdiffusa.\nLe principale tecniche adottate sono due:\nDisco di Nipkow.\nSi tratta di un disco rotante che contiene una matrice di pinhole disposti a spirale. La sorgente posta dietro al disco illumina l'oggetto in modo selettivo, attraverso fasci multipli che scandiscono l'intero piano oggetto nel corso di una rotazione.\nPurtroppo la maggior parte della luce incide sulle zone opache del disco, va persa inutilmente e pu\u00f2 diffondere nel percorso di imaging, riducendo drasticamente il contrasto. Una soluzione a questo problema consiste nel sovrapporre al disco di Nipkow un secondo disco contenente una matrice di microlenti, in grado di raccogliere pi\u00f9 luce e focalizzarla sui relativi pinhole (variante Yokogawa).\nDigital Micromirror Device.\nDetto anche DMD, il \"Dispositivo Digitale a microspecchi\" \u00e8 una matrice di specchi quadrati micrometrici, pilotabili per via digitale in modo indipendente. Ciascuno specchio pu\u00f2 assumere due inclinazioni diverse in base al segnale digitale di comando, indirizzando la luce incidente lungo percorsi ben distinti. Il passaggio da una configurazione all'altra \u00e8 molto rapido, facendo di questo dispositivo un'ottima soluzione per l'imaging in tempo reale.\nD'altra parte, i DMD sono seriamente penalizzati per ci\u00f2 che riguarda l'efficienza: la luce che proviene dalla sorgente deve illuminare l'intera matrice, ma solo una piccola quantit\u00e0 per volta viene effettivamente indirizzata verso il campione. C'\u00e8 inoltre da tenere in considerazione che un'ulteriore frazione di luce va persa negli spazi, pur stretti, presenti fra microspecchi adiacenti. Inoltre, proprio le ridotte dimensioni degli specchi fanno della matrice un vero e proprio reticolo di diffrazione bidimensionale, con gli ovvi problemi legati all'uniformit\u00e0 del campo illuminato.\nQualunque sia il metodo di scansione utilizzato, \u00e8 facile notare come sussista una sorta di principio di indeterminazione: non \u00e8 possibile ottenere simultaneamente un'elevata risoluzione temporale (alte frequenza di scansione) e un'elevata risoluzione spaziale (piccolo spot confocale), senza ridurre le dimensioni del campo oggetto, ossia il numero di pixel dell'immagine finale. Allargare il pinhole, o aumentarne il numero, aumenta la luminosit\u00e0 e dunque la velocit\u00e0 di scansione ma compromette il potere risolutivo; viceversa, un pinhole molto stretto ottimizza la qualit\u00e0 dell'immagine raccolta ma vincola a lunghi tempi di scansione, a causa della scarsa luce che raggiunge il rivelatore.\nEsistono microscopi confocali che utilizzano una fenditura al posto del pinhole, scandendo il campione lungo una sola direzione (\"slit-scanning\"): ne conseguono una semplificazione del progetto e un notevole miglioramento del frame-rate. La risoluzione purtroppo ne risente lungo una direzione, ma rimane comunque elevata la soppressione della luce diffusa dai piani fuori fuoco.\nRivelatori.\nCome gi\u00e0 anticipato, in un microscopio confocale la luce raccolta dal sistema ottico viene focalizzata attraverso il pinhole di rivelazione, riducendo drasticamente la quantit\u00e0 di luce disponibile per la formazione delle immagini; si rende dunque necessario l'uso di rivelatori ad alta sensibilit\u00e0, in grado di rispondere in modo rapido ad un flusso di luce di intensit\u00e0 variabile.\nLa discriminazione spaziale non \u00e8, in genere, una caratteristica richiesta, poich\u00e9 l'immagine raccolta \u00e8 puntuale e l'area sensibile di rivelazione non rappresenta un parametro critico. Ci\u00f2 non \u00e8 vero nei casi di multiple-beam-scanning e slit-scanning, in cui viene impiegato un sensore CCD, rispettivamente, bidimensionale e lineare.\nI tipi di rivelatore di gran lunga pi\u00f9 utilizzati sono due: il tubo fotomoltiplicatore (PMT, \"PhotoMultiplier Tube\") e il fotodiodo a valanga (APD, \"Avalanche PhotoDiode\").\nIl PMT, con un'efficienza quantica ridotta ma guadagno elevatissimo e risposta rapida, pu\u00f2 funzionare in regime di conteggio di fotoni e presenta un alto rapporto segnale-rumore. L'ingombro, il costo e le alte tensioni di alimentazione possono per\u00f2 rappresentare un problema.\nL'APD \u00e8 un dispositivo compatto, stabile e relativamente economico; presenta efficienza quantica elevata e risposta rapida, con un'amplificazione interna di circa 50-100. Un fotodiodo di tal genere lavora a tensioni di 100-300 V, molto pi\u00f9 basse di quelle richieste ad un tubo fotomoltiplicatore, ma di contro offre rapporti segnale-rumore ben pi\u00f9 elevati."}
{"id": "1500230", "revid": "287204", "url": "https://it.wikipedia.org/wiki?curid=1500230", "title": "Ipiranga de Goi\u00e1s", "text": "Ipiranga de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1500235", "revid": "1573940", "url": "https://it.wikipedia.org/wiki?curid=1500235", "title": "Chiesa di Santa Maria (Pappiana)", "text": "La chiesa di Santa Maria \u00e8 un edificio di culto che si trova nella frazione di Pappiana del comune di San Giuliano Terme.\nStoria e descrizione.\nConsacrata nell'803 dal vescovo di Lucca, alla presenza del vescovo pisano e di messi imperiali, la chiesa fu ricostruita tra il XVI ed il XVII secolo e completamente ristrutturata nel 1861-62, perpendicolare al precedente edificio.\nDell'assetto medioevale resta la facciata con semplice portale architravato e archivoltato, conclusa dal timpano. Nel fianco destro \u00e8 inserito un architrave scolpito, di incerta provenienza, risalente alla fine dell'XI secolo, eseguito in ambito pisano-lucchese, raffigurante un elaborato tralcio vegetale trattenuto da un uomo ed includente animali reali e fantastici.\nL'interno, ad unica aula, mantiene gli interventi ottocenteschi."}
{"id": "1500239", "revid": "110157", "url": "https://it.wikipedia.org/wiki?curid=1500239", "title": "Itapaci", "text": "Itapaci \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1500240", "revid": "1442080", "url": "https://it.wikipedia.org/wiki?curid=1500240", "title": "Mauricio Pellegrino", "text": "Biografia.\n\u00c8 il fratello maggiore di Maximiliano Pellegrino.\nCarriera.\nClub.\nCresciuto nel , nel 1987 passa al con cui debutta nel 1990. Qui fino al 1998 vince 8 titoli: 3 campionati clausura (1993, 1996, e 1998), 1 campionato Apertura (1995), 1 Coppa Libertadores (1994), 1 Coppa Intercontinentale (1994), 1 Coppa Interamericana (1996), 1 Supercoppa Sudamericana (1996) e 1 Recopa Sudamericana (1997). In totale disputa 186 partite segnando 12 gol.\nNel 1998 viene preso in prestito dal di Louis van Gaal e Jos\u00e9 Mourinho. In un anno colleziona 23 presenze e vince la Liga.\nA fine prestito il V\u00e9lez Sarsfield lo vende definitivamente al .\nQui in 5 stagioni e mezzo disputa 197 partite e segna 6 gol, vincendo 5 trofei: 2 campionati (2001-2002 e 2003-2004), 1 Supercoppa di Spagna (1999), 1 Supercoppa UEFA (2004) e 1 Coppa UEFA (2004). Nella stagione 2000-2001 gioca la finale di Champions League con il Valencia sbagliando il rigore decisivo, facendo cos\u00ec perdere alla squadra spagnola la possibilit\u00e0 di vincere per la prima volta la maggiore competizione europea per club. Nel febbraio 2004 nella partita contro il sviene in campo, perdendo coscienza. Dopo una settimana di riposo torna a giocare normalmente.\nNel gennaio 2005 passa al seguendo il suo ex-allenatore al Valencia, Rafael Ben\u00edtez. Dopo 12 presenze di campionato, a fine stagione passa all' dove nel 2006, con 14 presenze, chiude la carriera da calciatore.\nNazionale.\nCon la nazionale argentina ha partecipato alla Copa Am\u00e9rica 1997, scendendo in campo 3 volte.\nAllenatore.\nDal 2008 al 2010 \u00e8 il vice-allenatore di Rafael Ben\u00edtez al Liverpool.\nIl 10 giugno 2010 segue Benitez all' ricoprendo sempre lo stesso ruolo. Qui ritrova il suo ex compagno dei tempi del Valencia Amedeo Carboni come consulente di Benitez. Con l'esonero dell'allenatore iberico, il 23 dicembre termina anche il suo incarico.\nIl 7 maggio 2012 viene ingaggiato dal Valencia, che inizier\u00e0 ad allenare dal successivo giugno, dopo l'addio di Unai Emery. L'esperienza dura per\u00f2 poco: il 1\u00ba dicembre seguente viene esonerato dopo che la squadra aveva ottenuto soltanto 18 punti in campionato.\nIl 7 aprile 2013 l' annuncia il suo ingaggio. Il 14 aprile 2015 Pellegrino viene esonerato dal presidente Juan Sebasti\u00e1n Ver\u00f3n.\nNel giugno 2015 \u00e8 ingaggiato dall'.\nIl 26 giugno 2016 torna alla guida del neopromosso Alav\u00e9s per rimpiazzare Jos\u00e9 Bordal\u00e1s. Ottiene la qualificazione alla finale di Copa del Rey, che perde contro il .\nIl 23 giugno 2017 Pellegrino \u00e8 chiamato alla guida del , con cui firma un triennale. \u00c8 esonerato il 12 marzo 2018, dopo aver ottenuto solo una vittoria negli ultimi 17 match.\nIl 2 giugno 2018 si accorda con il . Dopo avere ottenuto la salvezza al primo anno, e avere rinnovato fino al 2021 al termine della stagione, al secondo la squadra fa fatica, tanto che dopo 9 partite (in cui ha ottenuto solo 2 punti) viene esonerato.\nIl 16 aprile 2020 diviene il nuovo allenatore V\u00e9lez Sarsfield."}
{"id": "1500243", "revid": "287204", "url": "https://it.wikipedia.org/wiki?curid=1500243", "title": "Itapuranga", "text": "Itapuranga \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1500246", "revid": "287204", "url": "https://it.wikipedia.org/wiki?curid=1500246", "title": "Morro Agudo de Goi\u00e1s", "text": "Morro Agudo de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1500249", "revid": "73125", "url": "https://it.wikipedia.org/wiki?curid=1500249", "title": "Gliese 86 A", "text": ""}
{"id": "1500250", "revid": "73125", "url": "https://it.wikipedia.org/wiki?curid=1500250", "title": "Gliese 86 B", "text": ""}
{"id": "1500251", "revid": "1718925", "url": "https://it.wikipedia.org/wiki?curid=1500251", "title": "Pieve di Santa Maria e San Giovanni Battista", "text": "La pieve di Santa Maria e San Giovanni Battista si trova a Pugnano nel comune di San Giuliano Terme, lungo l'antica via Aemilia Scauri, poi conosciuta come via Julia Augusta ed infine strada statale 12 dell'Abetone e del Brennero.\nStoria e descrizione.\nAttestata fin dal 1069, l'austera pieve sorgeva lungo l'antica via pedemontana che univa Pisa e Lucca, ed oltre al numerose chiese suffraganee, da essa dipendeva anche il vicino monastero femminile di San Paolo.\nL'attuale impianto a due navate, di cui solo la maggiore absidata, \u00e8 il risultato di un ampliamento,di un precedente edificio avvenuto tra il XII ed il XIII secolo. \nSeparata dalla chiesa sorgeva una imponente torre medievale, adattata successivamente a torre campanaria, che durante gli eventi bellici, nel 1944, venne minata dai tedeschi in fuga verso il nord, con l'intenzione di bloccare con le macerie la strada.\nL'operazione non ebbe buon fine perch\u00e9 le macerie caddero sull'antica Pieve sfondandone in parte il tetto e producendo all'interno abbastanza sconquasso e distruzione dell'apparato settecentesco.\nNella ricostruzione post-bellica fu conseguenzialmente optato di riportare la pieve alle linee medievali, la torre fu ricostruita in pietra e mattoni a vista qual campanile munito di solo due campane.\nAll'interno, si conservano due importanti opere trecentesche: un crocifisso ligneo di scuola pisana e un dipinto su tavola, \"Madonna col bambino\" di Neruccio di Federigo, di cui attualmente, per il culto, \u00e8 esposta una copia, essendo la tavola dipinta custodita in altra localit\u00e0.\nLocalmente, e nella Valdiserchio, l'immagine \u00e8 conosciuta come Madonna delle Grazie detta \"della scapigliata\", secondo una tradizione che lega questa venerata immagine alla fine della peste in quel territorio. Nel XVIII secolo, seppur in anno non ben identificato, ad una donna, della famiglia Cacianti, madre di molti figli apparve,in una casa - nella campagna, oltre il fosso, fra Pugnano e Colognole - una bella signora, o un angelo, che preannunci\u00f2 la fine della peste, e quindi la salvezza per i figli ammalati. L'apparizione invit\u00f2 la donna ad uscire velocemente per andare all'antica Pieve per ringraziare la Madonna, cosa che ella fece uscendo di casa \"scapigliata\", ovvero senza il velo che, a quei tempi, faceva parte dell'abbigliamento tipico delle donne sposate.\nLa Madonna \"della scapigliata\" viene festeggiata tradizionalmente il 5 maggio di ogni anno: con una processione notturna vigiliare fino ad un'immaginetta, lungo il fosso, memoria di detto miracolo; la celebrazione di una S.Messa per ringraziamento e ricordo; la processione del tardo pomeriggio detta \"dei bambini\", cui partecipano anche molti fedeli provenienti da altre localit\u00e0 della Valdiserchio e della vicina Lucchesia.\nLa chiesa in epoche pi\u00f9 recenti, negli anni cinquanta del decorso secolo, \u00e8 stata arricchita con una Via Crucis in terracotta (opera del prof. Antonio Fascetti) e, recentemente con un piccolo ambone, opera dell'artista Paolo Pisano (al secolo Paolo Rossi)."}
{"id": "1500253", "revid": "640277", "url": "https://it.wikipedia.org/wiki?curid=1500253", "title": "Gliese 86 Ab", "text": "Gliese 86 Ab (a volte chiamato Gliese 86 Ab per meglio distinguerlo dalla componente stellare Gliese 86 B) \u00e8 un pianeta extrasolare in orbita attorno alla stella Gliese 86 A. \u00c8 un pianeta gioviano molto vicino alla stella (0,11 UA, pianeta gioviano caldo), e completa un'intera orbita in 15,77 giorni.\n\u00c8 stato scoperto nel 2000 da Michel Mayor, Didier Queloz, St\u00e9phane Udry et al.\nDelle misurazioni astrometriche preliminari fatte con il satellite Hipparcos suggeriscono per il pianeta un'inclinazione orbitale di 164\u00b0, con tale inclinazione la vera massa del pianeta sarebbe cos\u00ec grande da dover essere classificato come nana bruna o persino stella.. Tuttavia analisi successive hanno suggerito che le misurazioni del satellite Hipparcos non sono sufficientemente precise per determinare l'orbita di compagni sub-stellari. Studi successivi hanno stimato la massa minima del pianeta in 4,27 volte quella di Giove."}
{"id": "1500254", "revid": "287204", "url": "https://it.wikipedia.org/wiki?curid=1500254", "title": "Nova Am\u00e9rica", "text": "Nova Am\u00e9rica \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1500256", "revid": "73125", "url": "https://it.wikipedia.org/wiki?curid=1500256", "title": "Gliese 86 A b", "text": ""}
{"id": "1500258", "revid": "287204", "url": "https://it.wikipedia.org/wiki?curid=1500258", "title": "Nova Gl\u00f3ria", "text": "Nova Gl\u00f3ria \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1500261", "revid": "767487", "url": "https://it.wikipedia.org/wiki?curid=1500261", "title": "Pilar de Goi\u00e1s", "text": "Pilar de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1500262", "revid": "38120", "url": "https://it.wikipedia.org/wiki?curid=1500262", "title": "4 in the morning", "text": ""}
{"id": "1500263", "revid": "287204", "url": "https://it.wikipedia.org/wiki?curid=1500263", "title": "Abstract Window Toolkit", "text": "La Abstract Window Toolkit (AWT) \u00e8 la libreria Java contenente le classi e le interfacce fondamentali per il rendering grafico. Queste classi consentono di realizzare interfacce utente complesse e di definire l'interazione attraverso la specifica di elementi e di gestori degli stessi.\nDescrizione.\nLa libreria AWT contiene:\nQuando la Sun Microsystems rilasci\u00f2 la prima versione di JAVA nel 1995, gli elementi AWT offrivano un basso livello di differenza dagli elementi del sistema operativo. Questo perch\u00e9 la creazione di un elemento AWT comportava la chiamata alla procedura del sistema operativo per la creazione dello stesso elemento, rendendolo cos\u00ec graficamente uguale all'elemento nativo.\nMolti programmatori preferivano questo sistema, in quanto offriva maggiore fedelt\u00e0 al sistema operativo: la stessa finestra se creata su Microsoft Windows assomigliava a una finestra di Windows, se creata su una piattaforma Macintosh assomigliava a ogni altra finestra Macintosh.\nTuttavia, questo a molti programmatori non piacque in quanto era preferibile che le applicazioni avessero lo stesso aspetto indipendentemente dal sistema operativo.\nCon J2SE 1.2, gli elementi AWT furono in gran parte superati dalla libreria swing. Oltre a fornire un set pi\u00f9 ricco di elementi, Swing crea i suoi elementi personali, utilizzando JAVA 2D per chiamare le routine grafiche a basso livello del sistema invece di rimanere nell'interfaccia utente ad alto livello del sistema operativo.\nSwing offre la possibilit\u00e0 di usare sia il sistema \"Look and feel\" che usa gli elementi del sistema operativo, sia il \"Java Look and Feel\", che fornisce agli elementi lo stesso aspetto su ogni piattaforma.\nAWT \u00e8 anche la libreria GUI per applicazioni per cellulari, ed \u00e8 usata nella maggior parte delle Versioni mobili di JAVA."}
{"id": "1500264", "revid": "121418188", "url": "https://it.wikipedia.org/wiki?curid=1500264", "title": "Mercedes-Benz CLR", "text": "La Mercedes-Benz CLR \u00e8 una vettura sport prototipo realizzata dalla Mercedes-Benz nel 1999, secondo i regolamenti ACO per la categoria LM GTP (\"Le Mans Gran Turismo Prototipo\"), l'obiettivo di questo progetto era quello di vincere la 24 Ore di Le Mans 1999, ma \u00e8 invece rimasta tristemente famosa per una serie di decolli ad alta velocit\u00e0 proprio in quella edizione.\nContesto.\nNel 1998 le vetture \"GT1\" che gareggiano nel Campionato mondiale Gran Turismo e nella 24 Ore di Le Mans adottano ormai soluzioni tecniche talmente evolute che si discostano nettamente dal concetto di Gran Turismo per le quali era stato creato il campionato, le sembianze sono pi\u00f9 simili a quelle dei prototipi di Gruppo C, categoria soppressa pochi anni prima. Il regolamento sportivo troppo permissivo ha fatto s\u00ec che a sfidarsi non siano pi\u00f9 vere GT derivate dalla produzione, ma prototipi concepiti appositamente per questo tipo di corse, costruiti in pochi esemplari e molto costosi, che hanno cos\u00ec snaturato la filosofia della serie. La FIA corre ai ripari escludendo dal mondiale 1999 le vetture che hanno gareggiato fino al 1998 nella classe GT1 e promuove le meno sofisticate vetture della allora classe GT2 a uniche Gran Turismo che possono competere per la nuova classe GT1. L'ACO per far fronte ai costruttori che dispongono di vetture ripudiate dalla classe GT1, crea la nuova classe LM GTP, della quale fanno parte alcune delle vetture pi\u00f9 prestazionali come la Toyota GT-One, mentre Nissan e Panoz al posto delle loro GT, realizzano delle sport.\nLa Mercedes-Benz campione del mondo Gran Turismo 1998 con la CLK-LM, decide di realizzare una nuova vettura per la classe LM GTP, ritenendola ideale per poter vincere e far passare in secondo piano il ritiro accorso nella 24 Ore di Le Mans 1998. Viene quindi realizzata la nuova CLR, il cui design non \u00e8 particolarmente innovativo o estremizzato rispetto al passato.\nTecnica.\nIl telaio \u00e8 una monoscocca in fibra di carbonio, della stessa natura la carrozzeria, il peso supera di poco i 900\u00a0kg, a spingerla \u00e8 un motore V8 di 90\u00b0 aspirato di 5,7 litri di cilindrata siglato Mercedes-Benz GT 108 C, si tratta di una evoluzione aggiornata del propulsore gi\u00e0 montato sulla Mercedes-Benz C11 di Gruppo C (in questo caso privo di sovralimentazione) e della versione \"GT 108 B\" montato in precedenza sulla Mercedes-Benz CLK-LM. Questa unit\u00e0 \u00e8 in grado di sviluppare oltre 600 CV a 7.000 giri al minuto, sui collettori di aspirazione sono poste come da regolamento due air restrictor da 34,3\u00a0mm per limitarne la potenza massima. La trasmissione \u00e8 affidata ad un cambio trasversale sequenziale a sei rapporti con comandi al volante.\nAerodinamica.\nA differenza della CLK-LM 1998, la cui aerodinamica era stata sviluppata presso la struttura della italiana Fondamental, la CLR viene realizzata dalla tedesca HWA divisione sportiva della Mercedes-AMG e sviluppata presso la galleria della Swift in California e a Northampton. La vettura \u00e8 caratterizzata da un passo molto contenuto e sbalzi anteriore e posteriore accentuati, l'altezza supera di poco il metro.\nPer sviluppare in pista la CLR, vengono svolti test di 50.000\u00a0km sui circuiti ovali di Fontana e Homestead, catini americani dell'alta velocit\u00e0.\nLe Mans 1999.\nAlla 24 Ore di Le Mans 1999 vengono iscritte 3 Mercedes-Benz CLR, durante le prove di qualifica del gioved\u00ec, la Mercedes pilotata da Mark Webber mentre sta affrontando il dosso che precede la curva Indianapolis a circa 320\u00a0km/h, improvvisamente decolla e compie un doppio tonneau per poi ricadere sulle ruote. La vettura viene riparata e si ripresenta regolarmente nel warm-up di sabato mattina delle ore 9.00, al primo giro di pista sempre con Mark Webber alla guida, la CLR decolla nuovamente questa volta sul dosso di Mulsanne a circa 340\u00a0km/h, inizialmente si impenna poi ricade sul tetto, macchina semidistrutta e pilota indenne ma sotto shock.\nLa Mercedes allarmata da questi episodi, decide comunque di prendere il via ma con delle precauzioni: due vetture vengono assettate in modo meno rigido e con pi\u00f9 carico aerodinamico, mentre la CLR di Webber non viene schierata. Durante la corsa, poco prima delle ore 21.00 la CLR condotta da Peter Dumbreck mentre \u00e8 in scia ad una Toyota GT-One sul dosso che precede la curva Indianapolis decolla come un aereo, compiendo una serie di flip per poi atterrare nel bosco a 30 metri dalla pista; il pilota \u00e8 illeso ma sotto shock, mentre la vettura \u00e8 distrutta. Immediatamente viene fermata via radio anche l'ultima CLR in gara e la squadra Mercedes si ritira dalla corsa.\nPer raggiungere velocit\u00e0 massime nell'ordine dei 350\u00a0km/h a livello delle Toyota GT-One (le CLR arrivarono a 349\u00a0km/h), l'assetto aerodinamico delle CLR \u00e8 stato scaricato divenendo troppo portante, e quindi potenzialmente pericoloso in condizioni critiche come sopra i dossi o in scia a delle vetture. L'ampia superficie del fondo posta nella parte di vettura a sbalzo dall'asse anteriore rende facilmente instabile il bilanciamento aerodinamico soprattutto in scia ad una vettura ed in presenza di variazioni di pendenza della pista. In seguito agli eventi del 1999 il regolamento tecnico verr\u00e0 modificato per scongiurare il ripetersi di fatti potenzialmente molto pericolosi come i decolli delle automobili.\nDopo i decolli a Le Mans, le CLR non vengono pi\u00f9 utilizzate e in parte dismesse, resta invece famoso il video che riprende le fasi dell'incidente.\nLa 24 Ore di Le Mans risulta essere una gara infausta per la Mercedes-Benz, nonostante due vittorie nel 1952 e nel 1989, fanno pi\u00f9 clamore la tragedia del 1955 e i decolli del 1999.\nCuriosit\u00e0.\nDelle 4 CLR costruite rimane solo quella con il telaio # 003, \u00e8 uno dei 3 utilizzati a Le Mans, guidata da Bernd Schneider, era la pi\u00f9 veloce del trio sia nelle prove libere che durante le qualifiche. Inoltre, \u00e8 l'unico dei quattro telai CLR che non ha subito incidenti o decolli, il giro seguente all'incidente di Dumbreck \u00e8 stato ritirato dalla corsa. A lungo si \u00e8 creduto che tutte le CLR fossero state tutte dismesse per dimenticare il cattivo episodio, ma al \"Modena Trackdays\" del 2009, manifestazione automobilistica per vetture da corsa del passato tenutasi al N\u00fcrburgring \u00e8 ricomparso il telaio # 003 venduto ad un collezionista privato che \u00e8 sceso in pista alla guida del prototipo per alcuni giri dimostrativi."}
{"id": "1500265", "revid": "287204", "url": "https://it.wikipedia.org/wiki?curid=1500265", "title": "Rialma", "text": "Rialma \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1500268", "revid": "287204", "url": "https://it.wikipedia.org/wiki?curid=1500268", "title": "Rian\u00e1polis", "text": "Rian\u00e1polis \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1500270", "revid": "767487", "url": "https://it.wikipedia.org/wiki?curid=1500270", "title": "Rubiataba", "text": "Rubiataba \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1500271", "revid": "767487", "url": "https://it.wikipedia.org/wiki?curid=1500271", "title": "John Coghlan", "text": "Note biografiche.\nNacque nel quartiere londinese di Dulwich e frequent\u00f2 la \"Kingsdale Comprehensive School\", che abbandon\u00f2 all'et\u00e0 di 15 anni per dedicarsi al mestiere di meccanico.\nNel tempo libero si dedicava a suonare la batteria in una band locale denominata \"Cadets\", un gruppo formato da altri giovani adolescenti. Entr\u00f2 a far parte degli \"Spectres\" nel 1963 in sostituzione del batterista Barry Smith.\nDopo una lunga gavetta per i locali e i piccoli club della \"Swinging London\" della met\u00e0 degli anni sessanta, consegu\u00ec il successo mondiale insieme ai compagni, nel frattempo ridenominati Status Quo, nel 1968, grazie al singolo psichedelico \"Pictures of Matchstick Men\".\nQuando gli Status Quo effettuarono la virata definitiva verso il genere hard rock nei primi anni settanta, svolse un ruolo determinante conferendo al sound un tono ritmico assai singolare ed identificativo, che molto contribu\u00ec al grande successo conseguito dalla band per tutto il decennio.\nSe sotto il profilo sonoro e strumentale l'apporto di Coghlan ai trionfi della band fu indiscutibilmente decisivo, altrettanto non pu\u00f2 essere per\u00f2 detto per l'aspetto compositivo: Coghlan non scrisse mai pezzi suoi e, anzi, stando ad una intervista del bassista Alan Lancaster rilasciata nel 1999, fu solo grazie alla benevolenza dei compagni che non vollero escluderlo dalla percezione dei fruttuosi diritti d'autore, che egli figura in qualit\u00e0 di coautore in classici come \"Break the Rules\" o \"Roll Over Lay Down\".\nNei primi anni ottanta, in seguito a dissapori con il resto del gruppo in ordine alla direzione musicale (che secondo lui avrebbe dovuto pi\u00f9 restare fedele alla dimensione hard blues di quanto in realt\u00e0 non fosse), lasci\u00f2 definitivamente i compagni durante le registrazioni dell'album \"1+9+8+2 = XX\", per dedicarsi ai programmi con la sua nuova band, i \"Partners in Crime\".\nSostituito negli Status Quo dall'esperto Pete Kircher, Coghlan si dedic\u00f2 a tempo pieno ai suoi nuovi progetti, ma non riusc\u00ec ad ottenere la visibilit\u00e0 commerciale sperata.\nFond\u00f2 in seguito altre band (\"John Coghlan's Diesel\", \"John Coghlan's Quo\", \"John Coghlan Band\") e sul finire degli anni novanta fu parte dei \"Lancaster Bombers\", il gruppo australiano di Alan Lancaster, anch'egli ex componente degli Status Quo, ma senza pi\u00f9 conseguire la fama ed il successo di un tempo.\nSposato due volte, ha una figlia.\nLa \"reunion\" con gli Status Quo.\nAll'inizio del 2012, dopo 31 anni di separazione, gli Status Quo si ritrovarono nella formazione originale, con il ritorno di Alan Lancaster e John Coghlan, per le riprese di un documentario intitolato \"Hello Quo!\", girato da Alan G. Parker, pubblicato nell'ottobre dello stesso anno.\nAccantonati definitivamente rancori ed acrimonie, gli Status Quo decisero di offrirsi ai propri fan con la storica formazione originale, dapprima in una mini-tourn\u00e9e di 9 date svolta nel marzo del 2013 nel Regno Unito, infine in un ultimo tour europeo nella primavera del 2014."}
{"id": "1500272", "revid": "1573940", "url": "https://it.wikipedia.org/wiki?curid=1500272", "title": "Pieve di San Marco (Rigoli)", "text": "La pieve di San Pietro e San Giovanni Battista, oggi sotto il titolo di San Marco, si trova a Rigoli nel comune di San Giuliano Terme, lungo l'antica via Aemilia Scauri, poi conosciuta come via Julia Augusta ed infine Strada statale 12 dell'Abetone e del Brennero.\nStoria e descrizione.\nLe prime attestazioni certe della pieve nella comunit\u00e0 di \"Rigoli e Corliano\" risalgono all'XI secolo. A pianta basilicale scandita da pilastri e con tre absidi, l'edificio presenta i caratteri dell'architettura dell'XI secolo, pi\u00f9 evidenti nella parte absidale, in cui gli archetti ciechi di coronamento insistono su mensole. \u00c8 possibile che l'interno e la facciata siano di poco successivi, forse gi\u00e0 del XII secolo. Una testimonianza dell'edificio altomedievale pu\u00f2 essere letta nella vasca battesimale, opera di produzione longobarda, dei secoli VIII-IX.\nNella pieve si conserva inoltre una pregevole tavola dipinta con \"Madonna in trono e angeli\", firmata da Turino Vanni, pittore pisano tra Trecento e Quattrocento."}
{"id": "1500277", "revid": "124881048", "url": "https://it.wikipedia.org/wiki?curid=1500277", "title": "Paulo Ferrari", "text": "Caratteristiche tecniche.\nGiocava come terzino destro."}
{"id": "1500282", "revid": "110157", "url": "https://it.wikipedia.org/wiki?curid=1500282", "title": "Eremo di Santa Maria ad Martyres", "text": "L'eremo di Santa Maria ad Martyres, conosciuto anche come Rupecava, \u00e8 un complesso monastico agostinano fondato nel 1214 e situato sulle colline di Ripafratta nel comune di San Giuliano Terme, in provincia di Pisa, nel territorio dell'arcidiocesi di Pisa.\n\u00c8 luogo di culto e di devozione mariana.\nStoria.\nSecondo la tradizione l'eremita Guglielmo di Malavalle edific\u00f2 una dimora solitaria, che pi\u00f9 tardi sarebbe diventata l'attuale eremo, sopra un luogo di tradizione pagana. Si ritiene che l'eremo di Santa Maria ad Martyres sia il pi\u00f9 antico eremo del monte Pisano. Primi insediamenti di eremiti sono riportati gi\u00e0 nel IV secolo.\nConsacrato nel 1214, l'eremo di Rupecava era uno dei numerosi insediamenti eremitici che nel medioevo costellavano il monte Pisano.\nNel 1749 a Rupecava si trovava ancora una comunit\u00e0 di frati agostiniani tra i quattro e i sei religiosi. In quell'anno, il generale dell'Ordine agostiniano chiese al reggente di Toscana di poter sopprimere il convento, per trasferirne i beni a quello di San Nicola, in Pisa. Il governo dell'epoca dette l'assenso e il monastero di Rupecava fu soppresso. Rimasero soltanto un padre, Luigi Cervelli, e un fratello laico, a svolgere le funzioni religiose per la gente della Romagna, frazione di Molina di Quosa. Nel 1801, i frati del convento di San Nicola vendettero Rupecava e il podere annesso ai Roncioni, ottenendone in cambio una grossa somma di denaro e un appezzamento di terreno presso il Castello di Ripafratta. Vendendo il convento, lasciarono gratuitamente la chiesa di Rupecava ai Roncioni, perch\u00e9 la custodissero e la mantenessero.\nFino alla met\u00e0 dell'Ottocento il convento \u00e8 stato abitato da un eremita. Alla sua morte, \u00e8 rimasto completamente disabitato.\nDopo un periodo di abbandono, negli anni '70 del 1900 la chiesa ha subito un intervento di restauro da parte dei privati che ne erano entrati in possesso. Negli anni successivi, per\u00f2, convento e chiesa sono stati sempre pi\u00f9 oggetto di atti vandalici e sacrileghi, che hanno portato l'intero complesso in uno stato di rovina. Stato nel quale si trova tuttora. L'Eremo resta ad oggi di propriet\u00e0 privata.\nL'eremo.\nIl complesso si articola intorno ad una serie di grotte naturali.\nQui si svilupparono la chiesa dedicata a santa Maria, ad unica navata, e due costruzioni monastiche. La prima grotta si trova davanti all'ingresso dell'eremo ed era usata prima come refettorio dei monaci e poi come deposito per il grano. La seconda, chiamata Grotta della Goccia, conserva al suo interno un tabernacolo artistico, che conteneva statue in terracotta del secolo XVII raffiguranti la Madonna fra due Santi. La tradizione attribuisce poteri curativi alle gocce d'acqua che cadono dalla volta rocciosa.\nL'abbandono e i numerosi e ripetuti atti di vandalismo, che perdurano tuttora, hanno quasi cancellato la struttura dell'Eremo. Oggi resta soltanto la piccola chiesa di Santa Maria (in rovina), con un altare del 1735, un angolo di mosaico sul pavimento e alcuni lacerti di affreschi risalenti al XVI secolo. Del convento rimangono solo ruderi.\nDevozione.\nLa statua della Madonna di Rupecava.\nNella chiesa era conservata anche una preziosa statua lignea, a grandezza naturale, raffigurante la Vergine col Bambino (conosciuta come \"Madonna di Rupecava\"). L'opera \u00e8 stata datata attorno al 1340 e attribuita al celebre scultore Andrea Pisano a seguito del restauro eseguito nel 2000, che ha riportato alla luce i colori originali. Per anni, infatti, la statua \u00e8 rimasta coperta da una tinteggiatura accesa e non aderente all'originale, opera dei fedeli locali che speravano cos\u00ec di preservarla dalle incurie del tempo.\nOggi la Madonna \u00e8 stata ricollocata nella pieve di Ripafratta, dove \u00e8 custodita ed esposta alla venerazione dei fedeli.\nL'8 settembre.\nL'8 settembre, giorno in cui la Chiesa cattolica celebra la nativit\u00e0 della Beata Vergine Maria, \u00e8 la principale ricorrenza legata a Rupecava. All'eremo si tengono varie messe, con la partecipazione di un gran numero di sacerdoti e fedeli. Il culto della Madonna di Rupecava \u00e8 infatti diffuso in tutta la bassa Valdiserchio, fino a Pisa e Lucca.\nLa festa del voto.\nIl 14 agosto di ogni anno, a Rupecava, la popolazione di Ripafratta partecipa ad una funzione (in origine era una lunga processione dal paese all'eremo), come ex voto. Il 14 agosto 1846, infatti, un terremoto di grandi proporzioni colp\u00ec questa zona della Toscana, radendo al suolo interi paesi e facendo numerose vittime. Anche Ripafratta fu gravemente provata: molte case furono lesionate e persino la sua piccola e antica pieve romanica dovette essere abbattuta per i gravi danni che aveva subito. Tuttavia non si registr\u00f2, a differenza di altre localit\u00e0, neppure una vittima. In segno di devozione, quindi, la gente di Ripafratta fece voto di salire in processione al santuario, ogni anno il 14 agosto, e cantare il \"Te Deum\" di ringraziamento alle 13, ora del terremoto. I ripafrattesi dell'800 composero anche una laude, a tutt'oggi cantata in occasione della \"Festa del voto\", che narra il prodigio attribuito alla Madonna di Rupecava. Giovanni Paolo Benotto, attuale arcivescovo di Pisa ed originario di Ripafratta, ha scritto in proposito: \"Una laude trasmessa oralmente per generazioni e che agli inizi degli anni '50 il pievano di Ripafratta don Mario Maracich trascrisse dalla viva voce di una anziana donna del popolo, che fin da bambina l'aveva cantata salendo a Rupecava il 14 agosto. Una laude che non ha certo pretese letterarie, ma che testimonia ancora una volta la devozione verso la Madonna dell'antico eremo\". Nonostante la semplicit\u00e0, le immagini che affiorano dal testo sono d'impatto. Si va dallo scenario apocalittico della prima strofa (\"\"D'insolito fragore scossa trem\u00f2 la terra\" \u00e8 il verso pi\u00f9 famoso), al Dio che \"col suo divino sdegno a sterminarci acceso gi\u00e0 il braccio avea disteso\"; ma tutto si stempera nella figura di Maria che trattiene il braccio all'Onnipotente (\"l'orribile periglio al tuo parlar cess\u00f2\") e che \"sotto il suo bel manto ci accolse e ci salv\u00f2\"\".\nLa Festa di \"Santa Maria dal Fosso in su\".\nIl complesso \u00e8 dedicato alla Madonna sotto il titolo di Santa Maria ad Martyres, la cui festivit\u00e0 si celebrerebbe il 13 maggio, anniversario della consacrazione del Pantheon alla Madonna Regina dei Martiri. I frati agostiniani di Rupecava, per\u00f2, cambiarono data di riferimento, trasferendola all'8 settembre. La ricorrenza del 13 maggio rimase comunque viva nella fede popolare come \"Festa di Santa Maria dal Fosso in su\", proprio perch\u00e9 veniva ricordata con una processione dalle comunit\u00e0 pi\u00f9 vicine al fosso Macinante, ovvero Ripafratta, Pugnano, Molina di Quosa, Rigoli e Corliano. Nell'archivio parrocchiale della pieve di Pugnano sono stati trovati documenti che attestano quanto questa antica festa fosse ancora celebrata nel 1780."}
{"id": "1500283", "revid": "1666804", "url": "https://it.wikipedia.org/wiki?curid=1500283", "title": "Quinto Cecilio Metello Nepote minore", "text": "Biografia.\nFiglio adottivo di Quinto Cecilio Metello Nepote, fu tribuno nel 62 a.C., pretore nel 60 a.C., console nel 57 a.C. e governatore della Spagna Citeriore nel 56 a.C.\nFu, come il fratello Quinto Cecilio Metello Celere, legato di Pompeo Magno tra il 67 a.C. e il 63 a.C., durante le campagne in Asia e nella lotta con i pirati. Dopo il suo ritorno a Roma, venne eletto tribuno della plebe insieme a Marco Porcio Catone l'Uticense per l'anno 62 a.C. Condusse una violenta campagna contro Cicerone, che accus\u00f2 davanti al popolo e al Senato romano di aver fatto condannare a morte alcuni complici di Catilina. Alla fine del consolato di Cicerone, gli imped\u00ec, apponendo il veto, di pronunciare il discorso finale del consolato.\nPropose inoltre, insieme a Giulio Cesare, che Pompeo Magno venisse richiamato a Roma con il suo esercito per riportare l'ordine e la legalit\u00e0, ma l'idea non venne accolta in Senato, incontrando l'accanita opposizione di Catone; allora Metello prosegu\u00ec nella sua proposta, nonostante il veto di Catone e present\u00f2 la proposta di legge all'assemblea dei plebei, senza l'autorizzazione del Senato. Catone si present\u00f2 all'assemblea e oppose il suo veto in pubblico. Metello continu\u00f2 a proclamare la proposta, perfino pronunciandola a memoria dopo che gli fu strappata dalle mani da Catone stesso, fino a che gli fu tappata la bocca con le mani. Scoppi\u00f2 una colluttazione nell'assemblea, che non fece passare la legge. Questi avvenimenti portarono il Senato a proclamare un \"Senatus consultum ultimum\", in supporto di Catone. Metello ripar\u00f2 allora presso Pompeo, uscendo dall'Urbe, azione illegale per un tribuno della plebe, che avrebbe dovuto avere l'obbligo a restare a Roma. Cesare, per solidariet\u00e0, rinunci\u00f2 alla sua pretura, ma, dopo essere riuscito a calmare il popolo, che era venuto furioso davanti a casa sua per chiedergli di marciare contro il Senato, gli fu ripristinata la carica di pretore, anche se Catone vot\u00f2 contro la proposta.\nFu eletto pretore nel 60 a.C., anno in cui promulg\u00f2 una \"lex Caecilia de vectigalibus\" che avrebbe abolito i \"portoria\", cio\u00e8 le gabelle dall'Italia, nonostante l'opposizione del Senato, che non voleva fosse Metello Nepote a proporre la legge. In seguito divenne console nel 57 a.C. e si oppose a Publio Clodio Pulcro insieme a Cicerone, con cui nel frattempo si era riappacificato. Attraverso la sua influenza e a quella del console collega Publio Cornelio Lentulo Spintere Cicerone venne riabilitato e pot\u00e9 tornare a Roma.\nNel 56 a.C. venne nominato governatore della Spagna Citeriore e si stabil\u00ec a La Coru\u00f1a, dove i Vaccei avevano sconfitto suo padre."}
{"id": "1500285", "revid": "287204", "url": "https://it.wikipedia.org/wiki?curid=1500285", "title": "Oremo", "text": "Il quartiere Oremo si sviluppa nella zona pi\u00f9 occidentale della citt\u00e0 di Biella, lungo un asse che costeggia, in tutta la sua lunghezza, il torrente omonimo. Confina a nord con il territorio comunale di Pollone, a ovest con il comune di Occhieppo Inferiore, dal suo lato sud ha inizio con via Oremo la SP400/a (circonvallazione ovest di Biella); a est confina con il rione Thes (circoscrizione Vernato-Thes) e, infine, a nord-est con la frazione Barazzetto di Biella. \nDescrizione.\nNel quartiere si trova una piccola chiesa di epoca moderna, consacrata alla fine del 1964. Le abitazioni lunghe, alte e strette si susseguono, senza soluzione di continuit\u00e0, alternandosi con vecchi e nuovi edifici industriali per la lavorazione della lana e per la concia delle pelli (molti dei quali ora dismessi) che, per motivi di praticit\u00e0, furono edificati lungo il torrente stesso."}
{"id": "1500286", "revid": "1702319", "url": "https://it.wikipedia.org/wiki?curid=1500286", "title": "Tribalistas", "text": "Tribalistas \u00e8 un trio musicale composto dai brasiliani Arnaldo Antunes, Carlinhos Brown e Marisa Monte.\nBiografia.\nL'inizio della collaborazione.\nArnaldo Antunes, Carlinhos Brown e Marisa Monte hanno realizzato insieme un solo album, \"Tribalistas\", pubblicato in Brasile nel novembre del 2002 e l'anno successivo nel resto del mondo, facendosi conoscere soprattutto con la \"hit\" \"J\u00e1 sei namorar\", che riscosse un grande successo.\nContemporaneamente, hanno pubblicato anche un DVD contenente il \"making of\" delle canzoni contenute nell'album.\nTribalistas fu l'esito, per certi aspetti inevitabile, di una collaborazione che durava da quasi dieci anni nei rispettivi progetti solisti.\nGi\u00e0 nel suo primo album del 1989 la cantante Marisa Monte aveva cantato \"Comida\", una \"cover\" di un pezzo del gruppo rock paulista Tit\u00e3s, di cui Arnaldo Antunes era all'epoca cantante e leader.\nNegli album successivi Marisa cant\u00f2 spesso canzoni di Antunes e di Brown. Tra di loro nacque un rapporto non solo professionale, ma anche di amicizia.\nIniziarono a scrivere canzoni insieme, anche se, di norma, a coppie. I tre abitavano in tre citt\u00e0 diverse del Brasile: Marisa \u00e8 di Rio de Janeiro, Arnaldo Antunes \u00e8 di San Paolo, mentre Carlinhos \u00e8 un bahiano di Salvador. Per questo era per loro difficile potersi incontrare tutti insieme.\nAntunes scrisse diverse canzoni per i dischi della cantante di Rio, a partire da \"Mais\" del 1991, che conteneva anche canzoni scritte dall'altro Tit\u00e3s Nando Reis. L'album contiene anche la \"hit\" \"Beija eu\", la prima canzone composta da Marisa con Antunes.\n\"De mais ningu\u00e9m\", di Marisa e Antunes, apparve invece nel terzo disco della cantante, \"Verde, anil, amarelo, cor-de-rosa e carv\u00e3o\" del 1994. Ma in quel disco comparvero anche le prime canzoni di Carlinhos Brown, autore della bellissima \"Maria de verdade\" e il successo principale dell'album, \"Segue o seco\".\nNel 1993 Marisa Monte cant\u00f2 alcune canzoni nel primo album solista di Antunes e nel 1996 Carlinhos fu coautore di \"O sil\u00eancio\", la prima traccia del album omonimo del cantante paulista.\nNell'album \"...Pense minha cor\"' dei Timbalada, il gruppo di cui era leader Carlinhos Brown, la \"title track\" era una collaborazione tra il percussionista bahiano e Antunes e nello stesso disco era presente una canzone composta da Brown con Marisa Monte. Altra collaborazione di Brown con Marisa fu \"Seo z\u00e9\" dal primo disco solista del percussionista bahiano, \"Alfagamabetizado\" del 1996.\nAltre collaborazioni nei rispettivi dischi e apparizioni speciali nei concerti furono normali in tutti gli anni novanta e proseguirono anche dopo. Dal 1998 Marisa Monte si occup\u00f2 anche di produzione. Inizi\u00f2 proprio con \"Omelete Man\", il secondo album solista di Carlinhos Brown, nel quale cant\u00f2 \"Busy man\", la prima canzone composta da tutti e tre ad essere pubblicata.\nAltro brano composto da tutti e tre, la prima in un disco di Marisa, fu \"N\u00e3o \u00e9 f\u00e1cil \", in \"Mem\u00f3rias, cr\u00f4nicas e declara\u00e7\u00f5es de amor\" del 2000 e fu una dei successi principali del pluripremiato disco della cantante \"carioca\". L'anno successivo, nel disco \"Paradeiro\" di Antunes, prodotto da Brown con Al\u00ea Siqueira, la \"title track\" fu composta dai tre amici e fu cantata da Antunes con Marisa.\nLa formula apparve perfetta, tanto che \u00e8 durata fino al 2006, anno in cui Marisa Monte pubblic\u00f2 in simultanea i due album \"Infinito particular\" e \"Universo ao meu redor\", composti essenzialmente da brani scritti dai tre amici.\nIl progetto Tribalistas.\nNel marzo del 2001 Carlinhos Brown si trovava nella sua Salvador de Bahia per la produzione dell'album \"Paradeiro\" di Arnaldo Antunes insieme ad Al\u00ea Siqueira. Chiam\u00f2 Marisa Monte per farla cantare insieme ad Antunes la canzone che dava il titolo al disco (composta dai tre \"parceiros\"). La registrazione fu veloce e ai tre amici rimase il tempo di suonare e comporre nuovi pezzi insieme. Dopo una settimana avevano composto una ventina di nuove canzoni.\nNon ci fu per\u00f2 il tempo per dare un seguito a tanto lavoro. Marisa era impegnata con il suo \"tour\" promozionale dell'album \"Mem\u00f3rias, cr\u00f4nicas e declara\u00e7\u00f5es de amor\", dal quale fu tratto in seguito un DVD nel quale comparve come ospite speciale proprio Arnaldo Antunes in un duetto di \"Paradeiro\". Antunes era impegnato con il suo nuovo disco, che usc\u00ec a ottobre e Carlinhos era impegnato con i Timbalada.\nRimaneva per\u00f2 il sogno di poter fare prima o poi un disco insieme con le nuove canzoni composte a Bahia.\nUn buco nelle fitta agenda di impegni dei tre artisti fu trovata nell'aprile del 2002. Marisa stava terminando la produzione del disco di Argemiro Patroc\u00ednio, Artunes era impegnato nella promozione del suo libro \"Palavra desordem\" e Carlinhos doveva quanto prima iniziare la registrazione del suo nuovo album dopo aver da poco cambiato etichetta discografica.\nL'8 aprile i tre entrarono in studio a Rio de Janeiro. Provarono per due giorni e poi registrarono ininterrottamente per altri 13, una canzone al giorno, tutte provenienti dal gruppo composto a Salvador l'anno prima. Unici musicisti di supporto il polistrumentista Dadi Carvalho e il chitarrista C\u00e9zar Mendes, con la partecipazione di Margareth Menezes in una canzone di cui \u00e8 coautrice.\nTutte le due settimane furono riprese da Guilherme Ramalho e Dora Jobim mediante tre telecamere MiniDV. Il risultato delle riprese fu sorprendente tanto che fu deciso di far uscire un DVD in contemporanea con l'album.\nAlla post produzione di \"Tribalistas\" si dedic\u00f2 personalmente Marisa Monte insieme ad Al\u00ea Siqueira e Fl\u00e1vio de Souza. Il disco, pronto a giugno, fu fatto uscire dalla Phonomotor di Marisa a novembre per aspettare il completamento del DVD e della sua colonna sonora in Dolby Digital 5.1.\nTerminate le registrazione ognuno torn\u00f2 alle proprie occupazioni. Al disco non fu dedicata nessuna attivit\u00e0 promozionale, n\u00e9 tourn\u00e9e. Marisa Monte era incinta e nel dicembre 2002, subito dopo l'uscita di \"Tribalistas\", divenne mamma per la prima volta. Solo nel 2003, a seguito dell'enorme successo estivo di \"J\u00e1 sei namorar\", i tre Tribalistas si ritrovarono per qualche esibizione televisiva all'estero, come quella al Festivalbar 2003 a Verona.\n\"Tribalistas\" ricevette 5 nomination nel corso de Latin Grammy Awards del 2003, vincendo il premio come miglior album pop brasiliano.\nNel 2017 il trio ha registrato e pubblicato un secondo album, sempre con il titolo \"Tribalistas\", composto da dieci brani inediti, seguito nell'anno successivo dal loro primo tour (come gruppo Tribalistas).\nIl tribalismo.\nIl nome Tribalistas fu scelto come tentativo di sintesi dell'esperienza e del rapporto tra i tre \"parceiros\", per sottolinearne l'idea di gruppo. Nel nome riecheggia il numero \"tre\", come tre sono le singole anime, diverse per mille ragioni (geografiche, culturali e sociali), ma complementari, dei tre artisti che compongono il \"supergruppo\". Riecheggiano anche i termini \"trib\u00f9\" e \"tribale\", quasi a definire la peculiarit\u00e0 del loro rapporto. Infine, riecheggia il tropicalismo di Gilberto Gil e Caetano Veloso, come se il \"tribalismo\" fosse nato con l'idea di creare un nuovo movimento musicale o, per lo meno, come omaggio al pi\u00f9 illustre e famoso predecessore.\nPi\u00f9 volte i tre Tribalistas hanno affermato che non ci sarebbe stato un seguito al progetto. La collaborazione per\u00f2 \u00e8 continuata anche senza il marchio collettivo, all'interno dei lavori solisti dei tre, come dimostrano gli album del 2006 di Marisa Monte, per molti aspetti i veri eredi di \"Tribalistas\".\nNuovo disco, tour e disco dal vivo.\nNel 2017 esce il secondo disco della formazione, che prende il nome, come il primo, dal trio stesso. \"Tribalistas\" presenta dieci nuovi pezzi. In promozione del disco, la formazione intraprende nel biennio 2018/2019 un tour mondiale che comprende anche due tappe italiane, a Milano e a Roma.\nDalla data del 18 agosto 2018 a San Paolo viene tratto un disco dal vivo pubblicato il 15 marzo 2019.\nNel 2019 i Tribalistas annunciano una nuova sospensione dell'attivit\u00e0."}
{"id": "1500291", "revid": "12954564", "url": "https://it.wikipedia.org/wiki?curid=1500291", "title": "Orgiastici", "text": ""}
{"id": "1500293", "revid": "2048388", "url": "https://it.wikipedia.org/wiki?curid=1500293", "title": "Alexis S\u00e1nchez", "text": "Dopo le esperienze in Sud America con , e , nel 2008 si trasferisce in Europa per giocare con l', dove resta per tre stagioni. Nel 2011 viene acquistato dal , con cui vince un campionato spagnolo (2012-13), una Coppa di Spagna (2011-12), due Supercoppe spagnole (2011 e 2013), una Supercoppa UEFA (2011) e una Coppa del mondo per club (2011). Nel 2014 passa all', dove in quattro stagioni e mezza si aggiudica due Coppe d'Inghilterra (2014-15 e 2016-17) e tre Supercoppe inglesi (2014, 2015 e 2017). Dopo una breve esperienza al , dal 2019 milita nell', con cui ha vinto un campionato italiano (2020-21) e una Supercoppa italiana (2021).\nCon la nazionale maggiore ha partecipato a due edizioni del campionato mondiale (2010 e 2014), quattro della Coppa America (2011, 2015, 2016 e 2019) e una della Confederations Cup (2017), vincendo la Coppa America nel 2015 e nel 2016 e raggiungendo la finale della Confederations Cup nel 2017. Della selezione cilena \u00e8 primatista sia di presenze che di reti, avendo giocato 145 partite e realizzato 47 gol.\nA livello individuale, \u00e8 stato nominato miglior giocatore della Coppa America 2016 e ha vinto il Pallone d'argento della Confederations Cup 2017.\nBiografia.\nS\u00e1nchez \u00e8 stato abbandonato da piccolo insieme alla due sorelle dal pap\u00e0 biologico.\nNel 2007, quando la sua citt\u00e0 natale Tocopilla fu colpita da un forte terremoto, Sanchez si impegn\u00f2 di offrire sostegno alle cinquemila persone che avevano perso casa e si occup\u00f2 della costruzione di due scuole e di vari campi da calcio e della ristrutturazione degli ospedali e degli edifici messi peggio.\nNel 2011 \u00e8 stato pubblicato il libro \"Alexis, el camino de un crack\", scritto dai giornalisti cileni Danilo D\u00edaz e Nicol\u00e1s Olea, che racconta la vita e i successi di Alexis S\u00e1nchez. Oltre ad averlo nominato \"cittadino illustre di Tocopilla\", il suo comune nativo ha deciso di intitolargli una via.\nCaratteristiche tecniche.\nSoprannominato \u00abNi\u00f1o Maravilla\u00bb (\u00abbambino prodigio\u00bb in spagnolo) per il talento manifestato in giovane et\u00e0, \u00e8 un calciatore dal fisico brevilineo, la cui dotazione tecnica \u2014 in particolare nell'effettuare dribbling e servire assist \u2014 ne consente l'impiego da seconda punta o esterno offensivo, pur potendo agire anche da centravanti o alle spalle di esso.\nCarriera.\nClub.\nEsordi e Cobreloa.\nNato e cresciuto nella citt\u00e0 di Tocopilla, \u00e8 uno dei quattro figli di Martina S\u00e1nchez. Quando aveva 15 anni e giocava nell'Arauco, il club del suo quartiere, il sindaco di Tocopilla, Alexander Kurtovic, vedendo la sua abilit\u00e0 con la palla, gli regal\u00f2 le sue prime scarpe da calcio. Nel 2004 entra a far parte della scuola di calcio del nella filiale di Tocopilla. Nel febbraio dello stesso anno, durante una partita (U-14) contro la filiale di Calama, viene notato dai tecnici del Cobreloa, e fu fatto entrare nelle squadre giovanili del club arancione. Nel 2005 viene promosso in prima squadra da Nelson Acosta; il quale lo fa esordire il 12 febbraio successivo contro il . Il primo gol, invece, arriva a marzo contro il . Le buone prestazioni impressionano Nelson Acosta che lo fa esordire in Copa Libertadores.\nColo-Colo e River Plate.\nNel Alexis Sanchez si fa notare, registrando un totale di 50 presenze con 12 gol a 17 anni. In questa circostanza gli viene attribuito il soprannome di \"Ni\u00f1o Maravilla\". Grazie alle sue prestazioni viene acquistato dall' nel 2006, che lo gira immediatamente in prestito prima al , dove ottiene il secondo posto nella Copa Sudamericana 2006, e l'anno successivo al .\nUdinese.\nNell'estate 2008 approda quindi ai friulani, debuttando in Serie A il 14 settembre nella sconfitta con la . Realizza il primo gol il 19 ottobre successivo, contribuendo al pari bianconero sul campo del , per poi ripetersi in casa del .\nCon la formazione friulana ha inoltre modo di compiere il proprio esordio nelle manifestazioni europee, disputando 9 gare in Coppa UEFA senza andare a segno. Ben inseritosi in un reparto d'attacco composto anche da Pepe e Di Natale, il 27 febbraio 2011 mette a referto una quaterna nel 7-0 esterno colto ai danni del .\nBarcellona.\nIl 21 luglio 2011 diventa ufficiale il suo approdo alla squadra spagnola del , con la quale firma un contratto valido per cinque anni. All'Udinese vanno 26 milioni di euro pi\u00f9 11,5 milioni legati al raggiungimento di determinati obiettivi sportivi.\nIl 14 agosto esordisce da titolare nella partita d'andata valida per la Supercoppa di Spagna contro il finita 2-2. Il primo gol con la maglia dei blaugrana arriva il 29 agosto alla prima giornata di Liga contro il , in una partita conclusasi 5-0. Il 29 novembre sigla la sua prima doppietta personale contro il , partita terminata poi sul 4-0. Il 3 dicembre segna il suo 50\u00ba gol in carriera con i club nella vittoria casalinga per 5-0 contro il . S\u00e1nchez segna il suo quinto gol in campionato il 10 dicembre nella partita esterna contro il Real Madrid, portando il risultato sull'1-1 (partita poi finita 3-1 per i blaugrana). Il 14 febbraio 2012 S\u00e1nchez mette a segno a Leverkusen contro il la sua prima doppietta in Champions League, nel 3-1 ottenuto nell'andata degli ottavi di finale. Termina la stagione con 15 reti: 12 in campionato, 1 in coppa e 2 in Champions League.\nNella stagione successiva Sanchez si conferma un giocatore molto importante per la squadra catalana, aumentando il numero di presenze e andando in rete 11 volte, 8 in campionato, 2 in coppa e 1 in Champions League. Il 5 gennaio 2014 mette a segno una tripletta nella vittoria casalinga per 4-0 del Barcellona sull'.\nLa miglior stagione dell'attaccante cileno in blaugrana \u00e8 quella 2013-2014, quando va in gol 19 volte in Liga e 2 in Coppa del Re, per un totale di 21 reti in 54 incontri disputati.\nArsenal.\nIl 10 luglio 2014 il club inglese dell' ufficializza l'acquisto a titolo definitivo del giocatore. Al Barcellona vanno 48 milioni di euro, che ne fanno il calciatore cileno pi\u00f9 oneroso di sempre. Fa il suo esordio con la nuova maglia il 10 agosto 2014, in occasione della vittoria nel Community Shield contro il (3-0). Il 27 agosto seguente segna il suo primo gol con i \"Gunners\", risultando decisivo nella vittoria per 1-0 contro il nei playoff di Champions League. Il 31 agosto segna il suo primo gol in Premier League contro il . Il 1\u00ba novembre 2014 segna una doppietta contro il . L'11 gennaio 2015 segna la sua prima doppietta dell'anno contro lo . Il 30 maggio 2015 conquista con l'Arsenal la sua prima FA Cup, segnando il gol del 2-0 (risultato finale 4-0) contro l'.\nNella stagione successiva, il 26 settembre 2015, realizza la sua prima tripletta con la maglia dell'Arsenal, messa a segno ai danni del Leicester City. Conclude la sua seconda stagione in Inghilterra con 13 reti, con le quali contribuisce a portare i \"Gunners\" al secondo posto in classifica, dietro ai campioni del Leicester City.\nNella stagione 2016-2017 realizza la sua prima doppietta della stagione alla quinta giornata in trasferta contro l', partita poi terminata 4-1 per l'Arsenal. La prima tripletta della stagione la mette a segno contro il alla quattordicesima giornata, partita terminata 5-1 per l'Arsenal. Finisce la stagione di Premier League con 24 reti, piazzandosi terzo nella classifica dei marcatori, dietro a Harry Kane (29) e Romelu Lukaku (25).\nManchester United.\nIl 22 gennaio 2018, con il contratto in scadenza a giugno dello stesso anno, passa al in cambio di Henrix Mxit'aryan, scegliendo la maglia numero 7. Esordisce con la nuova maglia il 26 gennaio successivo, nella gara di FA Cup contro lo (4-0), diventando il primo calciatore cileno a giocare con i \"Red Devils\". Il suo esordio con il Manchester Utd avviene il 3 febbraio, nella partita di campionato contro l' (2-0), nella quale realizza anche il suo primo gol. Nei mesi successivi realizza un'altra rete in campionato (nel successo per 2-3 contro il ) e contribuisce al secondo posto della squadra.\nTuttavia, il prosieguo dell'esperienza a Manchester si rivela deludente: nella stagione successiva, anche a causa di alcuni infortuni, S\u00e1nchez trova poco spazio da titolare, realizzando solo una rete in campionato in 20 presenze.\nInter.\nIl 29 agosto 2019 si trasferisce in prestito annuale all'. Esordisce il 14 settembre successivo, da subentrante, nella vittoria per 1-0 contro l'. Il primo gol con la maglia nerazzurra arriva nella vittoria 3-1 contro la , partita nella quale rimedia anche un cartellino rosso. Dopo un buon inizio, il 12 ottobre 2019 rimedia un infortunio in un'amichevole in nazionale contro la , viene poi operato alla caviglia sinistra. Torna tra i convocati a inizio 2020 in occasione della sfida contro il del 6 gennaio. Torna a giocare 13 giorni dopo disputando gli ultimi minuti della sfida pareggiata contro il (1-1). Da l\u00ec in poi gioca tutte le restanti 18 partite della squadra, fornendo buone prestazioni, in particolare dopo il lockdown, mettendo a referto in 22 partite di campionato 4 goal e 9 assist.\nIl 6 agosto 2020 viene acquistato dai nerazzurri a titolo definitivo e gratuito, firmando un contratto triennale. Durante la stagione continua a essere riserva, ma fornisce buone prestazioni e vince lo scudetto con i nerazzurri. Alla fine della stagione saranno 7 i gol e 8 gli assist collezionati in 38 partite complessive. In stagione \u00e8 stato autore di due doppiette: la prima l'ha realizzata il 4 marzo 2021 nella vittoria per 2-1 in casa del (realizzando al contempo la sua prima doppietta con i nerazzurri), l'altra nel 5-1 contro la . \nIl 3 novembre 2021 realizza il suo primo gol in Champions League con la maglia dell'Inter, nel vittorioso 3-1 per i nerazzurri in casa dello Sheriff Tiraspol. Il 12 gennaio 2022 vince il suo secondo trofeo con l'Inter, la Supercoppa italiana, realizzando al primo minuto di recupero del secondo tempo supplementare la rete della vittoria per 2-1 contro la .\nNazionale.\nNel 2007, a 18 anni, con la maglia della nazionale conquista il terzo posto al mondiale Under-20 in Canada.\nFigura tra i 23 convocati del guidato dal CT argentino Marcelo Bielsa per il Mondiale 2010 in Sudafrica. Diventato parte integrante della \"Roja\", la nazionale cilena, gioca da titolare in 3 delle 4 partite disputate dalla sua squadra al Mondiale. La prima partita la gioca il 16 giugno contro l' partita vinta 1-0 con gol di Jean Beausejour. Il 28 giugno il Cile viene eliminato agli ottavi di finale, venendo sconfitto per 3-0 dal .\nNell'estate 2011 partecipa con la selezione cilena alla Coppa America in Argentina, debuttando contro il . Nella partita successiva contro l'Uruguay segna il gol del definitivo 1-1, pareggiando il gol uruguaiano di \u00c1lvaro Pereira.\nConvocato anche per il Mondiale 2014 in Brasile, S\u00e1nchez \u00e8 schierato nell'undici titolare, andando immediatamente in rete nel vittorioso 3-1 della partita d'esordio giocata contro l'. Va a segno negli ottavi di finale contro i padroni di casa del , nella gara che sancisce l'eliminazione dei cileni ai rigori, con S\u00e1nchez che ha sbagliato il suo tiro dal dischetto.\n\u00c8 convocato dal CT Jorge Sampaoli (uno dei \"discepoli\" di Bielsa) per partecipare alla Copa Am\u00e9rica 2015, che si gioca in casa, in Cile. A vincere il torneo \u00e8 proprio la nazionale cilena, che sconfigge in finale ai rigori, con quello decisivo siglato proprio da Alexis S\u00e1nchez, l'.\nNel 2016 \u00e8 convocato dal neo CT Juan Antonio Pizzi per partecipare alla Copa Am\u00e9rica Centenario negli Stati Uniti. Dopo un esordio con sconfitta contro l'Argentina, il Cile ribalta la situazione e giunge in finale, nuovamente contro l'Argentina, per poi vincere ancora una volta il trofeo ai tiri di rigore. Lo stesso S\u00e1nchez \u00e8 nominato miglior giocatore del torneo.\nConvocato per la Confederations Cup 2017 in Russia, il 22 giugno realizza l'unica rete ai gironi contro la , raggiungendo quota 38 gol in nazionale, superando Marcelo Salas e diventando il capocannoniere di tutti i tempi della \"Roja\". Sempre contro i tedeschi il Cile perde la finale del torneo.\nNel 2019 \u00e8 convocato dal CT Reinaldo Rueda per la Copa Am\u00e9rica 2019 in Brasile. S\u00e1nchez va a segno all'esordio contro il e si ripete contro l' nella seconda gara. Dopo aver superato il girone e i quarti, i cileni devono arrendersi in semifinale al e concludono con una sconfitta contro l' nella finale per il terzo posto.\nNel 2021 viene convocato dal CT Mart\u00edn Lasarte per la Copa Am\u00e9rica 2021 in Brasile.\nStatistiche.\nPresenze e reti nei club.\nTra club, nazionale maggiore e nazionali giovanili, S\u00e1nchez ha totalizzato globalmente 854 presenze segnando 248 reti, alla media di 0,29 gol a partita.\n\"Statistiche aggiornate al 25 febbraio 2022.\""}
{"id": "1500294", "revid": "1543377", "url": "https://it.wikipedia.org/wiki?curid=1500294", "title": "FreeRice", "text": "FreeRice \u00e8 un sito di beneficenza dove gli utenti si esercitano in un gioco di parole per raccogliere soldi con l'obiettivo di combattere la fame nel mondo.\nIl sito.\nFreeRice \u00e8 partito il 7 ottobre 2007. \u00c8 stato creato da John Breen, un programmatore originario di Bloomington, Indiana, che cre\u00f2 anche thehungersite.com e Poverty.com. Breen invent\u00f2 il sito e inser\u00ec 10.000 definizioni, dopo aver osservato lo studio di suo figlio per il SAT.\nStruttura del gioco.\nAi visitatori del sito \u00e8 presentata una parola, con quattro definizioni. Se l'utente seleziona la definizione corretta, FreeRice.com dona 10 chicchi di riso attraverso il WFP. \u00c8 poi presentata un'altra parola. Speciali simboli rappresentanti 100 e 1000 chicchi di riso sono visualizzati in un contatore grafico se l'utente raggiunge tali risultati.Le varie tappe sono rese particolari da messaggi di incoraggiamento come: \"\"Hai donato 10000 chicchi di riso. Wow! Ora QUESTO \u00e8 impressionante!\" dopo che \u00e8 stato donato il decimillesimo chicco di riso, e dopo 20.000 chicchi, \"Hai donato 20000 chicchi di riso. Wow! Siamo senza parole!\"\". Dopo ogni decina di migliaia di chicchi donati successivamente, apparir\u00e0 il messaggio \"W\"ow! Siamo ANCORA senza parole!\"\".\nLa difficolt\u00e0 di ogni parola visualizzata si misura da 1 a 60. Il gioco inizia con tre definizioni introduttive per impostare un livello di lessico iniziale. Dalla quarta domanda in poi, tre risposte corrette consecutive alzano il livello di uno. Ogni risposta scorretta abbassa il livello di uno. Gli utenti possono giocare quanto vogliono. Il gioco determina i livelli di difficolt\u00e0 dinamicamente analizzando i risultati dal gioco di tutti gli utenti.\nSostenimento.\nIn cambio delle pubblicit\u00e0 sul sito, vari sponsor pagano il costo del riso e le altre spese per far girare FreeRice. Le donazioni sono distribuite dal Programma Alimentare Mondiale (WFP, dall'inglese \"World Food Programme\") dell'ONU. Il creatore del sito ha dato oltre $100.000 al WFP. Il WFP ora incoraggia la gente a visitare FreeRice.com. Il 20 novembre 2007 il WFP ha lanciato una campagna per nutrire un bambino per il Giorno del Ringraziamento.\nRisultati.\nIl 10 novembre 2007, FreeRice raggiunse 122.377.240 chicchi di riso in un solo giorno. Successivamente, il 15 novembre 2007, raggiunse 201.226.610 chicchi in un solo giorno. Il 23 novembre 2007 c'erano 3.531.907.160 chicchi promessi in totale. Il 28 novembre 2007 FreeRice cambi\u00f2 il numero di chicchi donati per ogni risposta corretta da 10 a 20. Il 7 dicembre 2007, FreeRice super\u00f2 i sette miliardi di chicchi donati.\nCi vogliono circa 20.000 chicchi di riso per fornire l'apporto calorico sufficiente a sostenere una persona adulta per un giorno. Un mese dopo l'inizio del programma pubblicitario basato sul passaparola, gli utenti guadagnarono abbastanza punti per ottenere un miliardo di chicchi di riso. Il World Food Programme delle Nazioni Unite disse che questa quantit\u00e0 di cibo poteva sfamare 50.000 persone per un giorno. Il totale di chicchi di riso, al 9 dicembre 2007, potrebbe matematicamente sfamare oltre 376.000 persone adulte per un giorno. Quotidianamente, \u00e8 donato attraverso FreeRice abbastanza riso per nutrire 15.000 persone al giorno."}
{"id": "1500295", "revid": "614400", "url": "https://it.wikipedia.org/wiki?curid=1500295", "title": "Tjalling Koopmans", "text": "Biografia.\nKoopmans nacque a 's-Graveland. Inizi\u00f2 gli studi universitari all'Universit\u00e0 di Utrecht all'et\u00e0 di 17 anni, specializzandosi in matematica. Nel 1930, inizi\u00f2 a studiare fisica teorica. Nel 1933, incontr\u00f2 Jan Tinbergen (che avrebbe vinto il Nobel per l'economia nel 1969) e si trasfer\u00ec ad Amsterdam per dedicarsi allo studio dell'economia matematica, con Tinbergen come docente. Inoltre, approfond\u00ec le sue conoscenze dell'econometria e della statistica.\nSi trasfer\u00ec negli Stati Uniti nel 1940 e lavor\u00f2 per la British Merchant Shipping Mission. Pubblic\u00f2 alcuni testi sull'economia dei trasporti, dopodich\u00e9 si trasfer\u00ec a Chicago, dove entr\u00f2 a far parte di un gruppo di ricerca affiliato all'Universit\u00e0 di Chicago. Nel 1946, prese la cittadinanza statunitense. Nel 1955, si trasfer\u00ec all'Universit\u00e0 Yale, dove continu\u00f2 a pubblicare lavori di studio sulla crescita ottimale e sull'analisi delle attivit\u00e0.\nI primi lavori sulla teoria di Hartree-Fock sono associati al teorema di Koopmans, utilizzato in chimica quantistica. "}
{"id": "1500296", "revid": "124053007", "url": "https://it.wikipedia.org/wiki?curid=1500296", "title": "Steve Perry", "text": "\u00c8 stato il cantante della celebre band statunitense Journey dal 1978 al 1987 e poi di nuovo dal 1995 al 1998.\nLa rivista \"Rolling Stone\" lo ha indicato come il 76\u00b0 migliore cantante di sempre, nella classifica Greatest Singers of All Time.\nBiografia.\nInfanzia.\nPerry \u00e8 nato a Hanford, in California, ma \u00e8 di origini portoghesi: la sua famiglia infatti \u00e8 originaria dell'isola di Pico nelle Azzorre. La passione per la musica gli fu trasmessa dal padre Ray, anche lui cantante, e decise che sarebbe diventato un cantante quando all'et\u00e0 di 10 anni ascolt\u00f2 all'autoradio della madre \"Cupid\" di Sam Cooke. La famiglia di Perry si trasfer\u00ec a Lemoore quando era adolescente e proprio in questa citt\u00e0 aument\u00f2 il suo interesse per la musica; a scuola fece parte della banda suonando le percussioni. Successivamente frequent\u00f2 il College of the Sequoias a Visalia, dove divenne il primo tenore del coro. Proprio in questo periodo la madre lo incoraggi\u00f2 a proseguire il suo sogno nel mondo della musica.\nSi trasfer\u00ec quindi a Banta, una piccola cittadina agricola, dove fond\u00f2 la sua prima band, gli Alien: il progetto non dur\u00f2 molto a causa della morte prematura in un tragico incidente del bassista Richard Michaels; Perry torn\u00f2 quindi a Lemoore con la convinzione di non avere pi\u00f9 niente a che fare con la musica, tanto che inizi\u00f2 a lavorare col padre nelle costruzioni edili. La madre, convinta della sua bravura, lo spinse tuttavia a rispondere all'annuncio di Walter \"Herbie\" Herbert, manager della nascente band Journey.\nI Journey.\nHerbert ascolt\u00f2 una demo degli Alien, \"If You Need Me, Call Me\", e dopo aver sentito le grandi doti vocali di Perry pens\u00f2 che fosse l'uomo giusto per rimpiazzare Robert Fleischman, che non si era mai integrato completamente con la band e non era mai entrato in sintonia con lo stesso Herbert, tanto che mantenne il suo precedente manager. Per non allarmare Fleischman Steve fu portato in tour e presentato come il cugino portoghese di John Villanueva facente parte degli addetti ai lavori; si esib\u00ec per la prima volta con i Journey in gran segreto durante una prova tecnica a Long Beach (California), quando Fleischman era assente. Ormai convinto, Herbert comunic\u00f2 alla band il cambio di formazione.\nPerry port\u00f2 un suono pi\u00f9 pop ai Journey e fece il suo esordio il 28 ottobre 1977 a San Francisco, dividendo i fan tra quelli abituati alle sonorit\u00e0 progressive rock precedenti e quelli che invece lo accolsero con entusiasmo. Nel 1978 usc\u00ec \"Infinity\": la critica inizialmente non accett\u00f2 il cambiamento ma si dovette ricredere una volta scoperte le potenzialit\u00e0 del nuovo frontman. I Journey cominciarono quindi a raccogliere un successo crescente.\nPerry pubblic\u00f2 con i Journey ben nove album fino a \"Trial by Fire\" del 1996 (disco d'oro per le oltre 500 000 copie vendute certificate dalla RIAA) e durante la sua carriera lavor\u00f2 con artisti come Sammy Hagar e Jon Bon Jovi. Prima dell'inizio del tour, tuttavia, Perry ebbe un incidente alle Hawaii in cui si ruppe l'anca: in questo modo gli fu diagnosticata una malattia degenerativa delle ossa e gli fu detto che sarebbe stata necessaria una protesi. Il tour venne annullato e molti fan videro incerto il futuro della band.\nPerry non si oper\u00f2 finch\u00e9, nel 1998, i due colleghi Jonathan Cain e Neal Schon lo posero di fronte a un ultimatum: se non si fosse fatto operare, sarebbe stato sostituito da un altro cantante. I restanti membri della band, visto l'ottimo successo dell'album di due anni prima, erano impazienti di poter cominciare il tour e dal momento che Perry esit\u00f2 ancora, non potendo garantire una costante presenza nel tour, lo sostituirono con Steve Augeri.\nDa solista.\nNel 1984, contemporaneamente alla pubblicazione di \"Frontiers\", Perry pubblic\u00f2 il suo primo lavoro solista, \"Street Talk\", che divenne subito disco di platino; l'anno successivo partecip\u00f2 a USA for Africa, registrando assieme agli altri artisti la canzone \"We Are the World\", e registr\u00f2 la canzone \"If Only For the Moment, Girl\" per l'album \"\". Oltre al progetto USA for Africa, Perry ha collaborato con cantanti come i sopracitati Hagar e Bon Jovi nonch\u00e9 Kenny Loggins, col quale ha inciso la canzone \"Don't Fight It\" contenuta nell'album del 1982 di Loggins \"High Adventure\" e nel \"Greatest Hits + Five Unreleased\" di Steve.\nVisto il successo di \"Street Talk\" Perry era indeciso se ritornare con i Journey o continuare la sua carriera solista; decise di rimandare la sua carriera solista e cos\u00ec insieme ai Journey registr\u00f2 nel 1986 l'album \"Raised on Radio\". Il disco, prodotto da Perry, sub\u00ec alcuni ritardi poich\u00e9 continuava ad andare a Saint Joaquin Valley a trovare la famiglia; finita la registrazione decise di prendersi una pausa dal mondo dell'industria discografica e dalla vita pubblica.\nNel 1994 usc\u00ec \"For the Love of Strange Medicine\", il suo secondo album solista, che fu anch'esso un successo seguito da un breve tour. Nel 1998 realizz\u00f2 \"I Stand Alone\" e \"United We Stand\" per la colonna sonora del film \"La spada magica - Alla ricerca di Camelot\", doppiando inoltre la voce del re per le parti cantate. Allo stesso progetto lavorarono anche C\u00e9line Dion e per la versione italiana il tenore Andrea Bocelli.\nIl 5 ottobre 2018 ha pubblicato \"Traces\", un album in studio di dieci tracce tramite la Fantasy Records.\nAttivit\u00e0 recenti e ritiro.\nPerry apparve, dopo anni di anonimato, nel 2005 alla Hollywood Walk of Fame, dove dichiar\u00f2 che le tensioni con i membri dei Journey erano ormai sparite ma anche che il suo ritorno nella band non era possibile.\nIl 30 marzo 2008 il Journey's Management Team ha rivelato che Perry \u00e8 tornato in studio per registrare delle demo e che le sue condizioni vocali sono ottime. \u00c8 probabile, quindi, che possa tornare con i Journey o come cantante solista.\nIl 13 gennaio 2009 Sony Legacy ha pubblicato \"\", una raccolta dei suoi migliori brani di Steve. Il musicista Russ Miller ha dichiarato nell'edizione di gennaio 2009 di Mix Magazine che sta attualmente lavorando a un album di Steve Perry. Durante il programma \"Q\" dell'emittente radio CBC, \u00e8 stato confermato che Steve Perry sta attualmente lavorando a un album a Los Angeles.\nPerry ha firmato un contratto con Sony Music, per registrare il suo prossimo album solista che attualmente non ha ancora un nome. Un possibile \"Greatest Hits\" in DVD potrebbe essere pubblicato dopo il lancio del nuovo album. Tale DVD conterr\u00e0 oltre ai vecchi videoclip anche quelli dei singoli del nuovo album, per i quali Steve Perry ha intenzione di registrare dei videoclip. Non \u00e8 ancora certo un possibile tour in quanto il progetto \u00e8 ancora in fase di produzione.\nIn un'intervista alla radio britannica \"Planet Rock\" del 3 febbraio 2010, ha smentito le voci che fosse appunto in studio per registrare, ma ha dichiarato che \u00e8 impegnato nella scrittura di nuovo materiale e che gli mancano le esibizioni dal vivo. Perry ha per\u00f2 dichiarato anche durante un'intervista con \"West Sound\", che presto potrebbe registrare del nuovo materiale.\nA ottobre 2018, con l'uscita del suo ultimo album \"Traces\", Perry ha dichiarato che si \u00e8 ritirato dall'industria musicale per \"molte ragioni, ma principalmente perch\u00e9 il mio amore per la musica mi aveva improvvisamente abbandonato\". La sua passione era stata riaccesa dopo aver perso la sua fidanzata Kellie Nash a causa del cancro nel dicembre 2012 e aveva iniziato a registrare \"Traces\" a maggio 2015. CrypticRock.com ha dato all'album 5/5 stelle e ha commentato \"Tutto sommato, \"Traces\" \u00e8 un ritorno quasi impeccabile per Steve Perry\".\nCapacit\u00e0 tecniche.\nLa voce di Steve Perry \u00e8 classificata come tenore leggero, cio\u00e8 quella che raggiunge le pi\u00f9 alte note del registro maschile (dalla F#2 all'A5).\n\u00c8 stato soprannominato \"The Voice\" da Bon Jovi mentre il chitarrista dei Queen Brian May ha dichiarato: \"Perry \u00e8 un cantante davvero luminoso, una voce su un milione\". Il chitarrista dei Journey Neal Schon ha paragonato l'abilit\u00e0 di Perry a quella di Aretha Franklin e ha concordato con l'opinione del cantante dei Fozzy, Chris Jericho, secondo cui Perry \"potrebbe essere il pi\u00f9 grande cantante di tutti i tempi\".\nPerry \u00e8 attivo anche come produttore musicale e compositore e suona il basso, la batteria, la chitarra e le tastiere."}
{"id": "1500297", "revid": "228587", "url": "https://it.wikipedia.org/wiki?curid=1500297", "title": "Steven Milloy", "text": "Biografia.\n\u00c8 altres\u00ec gestore del sito junkscience.com, dedicato allo \"smascheramento\" di quelle che Milloy etichetta come \"falsi dati ed analisi scientifiche\". Fra le altre cose, egli critica l'abolizione dell'uso del DDT e i limiti posti all'uso delle plastiche a base di PVC (entrambi ritenuti cancerogeni), \u00e8 scettico riguardo ai rischi del riscaldamento globale, ritiene che il fumo passivo non sia correlabile all'insorgenza del cancro e che il buco nell'ozono o la sindrome della mucca pazza non siano stati dei rischi concreti.\nGestisce anche i siti CSRWatch.com (che critica le imprese che adottano politiche di responsabilit\u00e0 sociale) e ultimateglobalwarmingchallenge.com (scettico sui rischi del riscaldamento globale)\n\u00c8 stato fortemente criticato per i finanziamenti che le sue organizzazioni ricevono dalle compagnie petrolifere e del tabacco.\nUna commissione del Senato degli Stati Uniti D'America lo ha altres\u00ec classificato come \"lobbyist\" per conto di una molteplicit\u00e0 di societ\u00e0 americane, fra cui industrie chimiche della filiera del cloro (sostanza -guardacaso- contenuta nel DDT e nel PVC), minerarie, Edison electric (energia fossile e nucleare), Monsanto e altre. Nonostante ci\u00f2, Milloy nega di svolgere attivit\u00e0 di lobbying per chicchessia e di avere interessi economici su queste tematiche."}
{"id": "1500299", "revid": "51323", "url": "https://it.wikipedia.org/wiki?curid=1500299", "title": "Tjalling Charles Koopmans", "text": ""}
{"id": "1500300", "revid": "51323", "url": "https://it.wikipedia.org/wiki?curid=1500300", "title": "Tjalling C. Koopmans", "text": ""}
{"id": "1500301", "revid": "486946", "url": "https://it.wikipedia.org/wiki?curid=1500301", "title": "Ottavia Tomoe", "text": ""}
{"id": "1500302", "revid": "1573940", "url": "https://it.wikipedia.org/wiki?curid=1500302", "title": "Chiesa di San Rocco (Santa Croce sull'Arno)", "text": "La chiesa di San Rocco si trova a Santa Croce sull'Arno.\nStoria e descrizione.\nLa piccola chiesa fu fondata nel 1658, ampliata nel 1794 e ancora nel 1848.\nPreceduta da un grazioso portico, ha due cappelle laterali con tele raffiguranti la \"Madonna e santi\" e la \"Crocifissione\", copie ottocentesche di opere del primo Seicento."}
{"id": "1500304", "revid": "1005847", "url": "https://it.wikipedia.org/wiki?curid=1500304", "title": "Carlo Mayr", "text": "Biografia.\nFiglio di Giuseppe e Maddalena Beltramini, si impegn\u00f2 nella lotta risorgimentale.\nFu Deputato della Costituente della Repubblica Romana, Presidente della Provincia di Ferrara e membro della commissione di Governo nel 1848-49, per poi diventare in quest'ultimo anno Ministro dell'interno della Repubblica Romana.\nCondannato a morte and\u00f2 in esilio. Dopo essere tornato al successo mor\u00ec per una congestione cerebrale.\nOltre alla sua casa a Ferrara \u00e8 ricordato per il suo busto sul Gianicolo a Roma tra i benemeriti della patria."}
{"id": "1500308", "revid": "1745361", "url": "https://it.wikipedia.org/wiki?curid=1500308", "title": "Renato Simoni", "text": "Biografia.\nFiglio dell\u2019avvocato liberale Augusto Simoni e di Livia Capetti, casalinga, era nipote di Ugo Capetti, critico teatrale e musicale del periodico veronese \"L'Adige\"; aveva inoltre due sorelle: Maria e Fulvia.\nSimoni, rimasto orfano di padre all'et\u00e0 di quattro anni, ben presto si dette da fare per aiutare la madre e le sorelle, impartendo lezioni private di latino. Le difficolt\u00e0 economiche della famiglia, aggravate dopo la scomparsa dello zio Ugo Capetti, lo costrinsero a interrompere gli studi liceali. A diciannove anni inizi\u00f2 a scrivere articoli, prima su \"L'Adige\", in seguito sul quotidiano cittadino \"L'Arena\", occupandosi spesso di eventi artistici con la qualifica di \"redattore artistico\".\nNel gennaio 1899 si trasfer\u00ec a Milano in cerca di fortuna, divenendo critico teatrale presso il quotidiano \"Il Tempo\". A partire dal 1903 divenne autore teatrale di successo con commedie da lui scritte, fra cui \"La vedova\" e \"Congedo\". Il 7 marzo del 1903, giorno seguente al successo della prima rappresentazione della sua prima commedia \"La vedova\", su pressioni di Giuseppe Giacosa ed Eugenio Balzan venne assunto come critico teatrale al \"Corriere della Sera\", con il ragguardevole stipendio di 330 lire al mese. Nel suo nuovo incarico venne inizialmente affiancato al critico \"titolare\" Giovanni Pozza. Nel 1905 sua sorella Fulvia mor\u00ec in seguito a una grave malattia.\nSimoni, divenuto ben presto molto apprezzato dal pubblico, divenne inoltre collaboratore fisso de \"La Lettura\", mensile illustrato del \"Corriere\" diretto da Giacosa, del \"Corriere dei Piccoli\", del settimanale \"L'Illustrazione Italiana\", e del gi\u00e0 \"suo\" quotidiano veronese \"L'Arena\". Con lo pseudonimo di Turno, pubblicava sulle varie testate numerose poesie.\nNel 1906, alla morte di Giacosa, Simoni assunse la direzione de \"La Lettura\", mantenuta fino al 1923. \nNel maggio 1909 segnal\u00f2 al direttore del \"Corriere\" Luigi Albertini un giovane giornalista e commediografo veronese suo collaboratore e amico ai tempi de \"L'Arena\", che diverr\u00e0 un'altra amatissima colonna del giornale milanese: Arnaldo Fraccaroli. \nSimoni in seguito, senza abbandonare l'attivit\u00e0 di critico teatrale, ricopr\u00ec durante la Prima guerra mondiale la carica di direttore del giornale di trincea della Terza Armata \"La Tradotta\", termine che era usato per denotare i lunghi convogli ferroviari che trasportavano i militari.\nSmise presto di scrivere commedie per dedicarsi molto alla regia teatrale; spesso in collaborazione con Guido Salvini, port\u00f2 in scena svariati classici del teatro.\nDal 1920 al 1924 collabor\u00f2 con il librettista Giuseppe Adami alla stesura del libretto della \"Turandot\" di Giacomo Puccini.\nDurante gli anni trenta si avvicin\u00f2 al regime fascista; nel 1937, a pochi mesi dalla morte dell'Autore, mise in scena I giganti della montagna di Luigi Pirandello al teatro all'aperto del Giardino di Boboli di Firenze ; nel 1939 fu accolto nell'Accademia d'Italia. Dopo la Liberazione fu escluso dalla redazione del \"Corriere della Sera\". Pot\u00e9 far ritorno in via Solferino grazie alla mediazione di Mario Borsa. Nel 1951 assunse la presidenza del Circolo della Stampa.\nScapolo e senza figli, si spense il pomeriggio del 5 luglio del 1952, un sabato molto afoso, vittima di un collasso cardiaco. Riposa nella Cripta del Famedio del Cimitero Monumentale di Milano.\nLasci\u00f2 per volont\u00e0 testamentaria la propria biblioteca personale di circa 54.000 volumi alla biblioteca del Museo teatrale alla Scala, volendo e ottenendo che venisse poi intitolata alla madre Livia.\nVerona gli ha dedicato una grande piazza nei pressi della stazione ferroviaria.\nFilmografia.\nRenato Simoni fu attivo anche nel cinema come sceneggiatore e regista.\nPremio Renato Simoni.\nIl Comune di Verona e il Comune di Milano hanno istituito dal 1958 il \"Premio Renato Simoni di fedelt\u00e0 al teatro di prosa\" \u00abassegnato ogni anno, il 5 luglio, a chi avr\u00e0 dedicato tutta una vita, o la maggior parte di essa, al teatro di prosa sotto qualsiasi forma, attivit\u00e0 e funzione al teatro inerente.\u00bb\nElenco completo degli attori premiati:"}
{"id": "1500309", "revid": "767487", "url": "https://it.wikipedia.org/wiki?curid=1500309", "title": "Alan Lancaster", "text": "Biografia.\nColtiv\u00f2 sin da piccolo la sua passione musicale cominciando a suonare la tromba nell'orchestra jazz della \"Sedgehill Comprehensive School\" di Beckenham.\nDi quella orchestra faceva parte anche un altro allievo, Francis Rossi, un adolescente di origine italiana, con il quale strinse una forte amicizia formando nel 1962 una band inizialmente chiamata \u201c\"Scorpions\"\u201d, in seguito ribattezzata \u201c\"The Spectres\"\u201d.\nCon un repertorio basato essenzialmente sul genere \"beat\" imperversante in quel periodo, Lancaster si specializz\u00f2 sempre pi\u00f9 nello studio del basso elettrico e delle chitarre, mentre gli Spectres cominciavano a farsi conoscere grazie ad una intensa serie di concerti in giro per i pub di Londra.\nAssapor\u00f2 il successo per la prima volta nel 1968, quando gli Status Quo (questo il nuovo nome degli Spectres) salirono ai vertici delle classifiche con il brano psichedelico \"Pictures of Matchstick Men\".\nAlfiere del genere hard, ebbe un'importanza determinante nello sviluppo del nuovo sound della band negli anni settanta, grazie al quale gli Status Quo divennero una tra le rock band di maggior successo del panorama musicale britannico.\nCantante, autore ed esecutore di basso e chitarra, lasci\u00f2 il gruppo nel 1984 a causa di insanabili divergenze sulla direzione musicale con il vecchio amico d'infanzia, Francis Rossi.\nL'ultima sua esibizione con gli Status Quo fu costituita dalla storica performance di apertura del Live Aid, il 13 luglio del 1985, allo stadio londinese di Wembley.\nDa quel momento in avanti, il resto della band assunse in sua sostituzione il bassista John 'Rhino' Edwards, e a Lancaster non rimase che intentare una causa ai compagni per impedir loro di utilizzare senza il suo consenso il logo ufficiale di \u201cStatus Quo\u201d.\nPersa la contesa giudiziaria nel gennaio del 1986, fu costretto a ripiegare verso altri progetti: divenne componente della band australiana dei Party Boys e fond\u00f2 in seguito i \"Lancaster Bombers\", coi quali nel 1999 pubblic\u00f2 l'album \"Life After Quo\".\nSi trasfer\u00ec in Australia nel 1976 in seguito al suo matrimonio con Dayle Thurbon, dovee visse agiatamente anche grazie ai proventi dei diritti d'autore derivanti dai lavori prodotti con gli Status Quo fino al 1985.\nAll'inizio del 2012, dopo 31 anni di separazione, gli Status Quo si ritrovarono nella formazione originale, con il ritorno di Alan Lancaster e John Coghlan, per le riprese di un documentario intitolato \"Hello Quo!\", girato da Alan G. Parker, pubblicato nell'ottobre dello stesso anno.\nAccantonati definitivamente rancori ed acrimonie, gli Status Quo decisero di offrirsi ai propri fan con la storica formazione originale, dapprima in una mini-tourn\u00e9e di 9 date svolta nel marzo del 2013 nel Regno Unito, infine in un ultimo tour europeo nella primavera del 2014.\nMalato da anni di sclerosi multipla, Lancaster \u00e8 morto per complicazioni della patologia autoimmune nel 2021."}
{"id": "1500310", "revid": "1573940", "url": "https://it.wikipedia.org/wiki?curid=1500310", "title": "Chiesa di Santa Cristiana", "text": "La chiesa di Santa Cristiana si trova a Santa Croce sull'Arno.\nStoria e descrizione.\nLa chiesa sorge su un preesistente oratorio del XIII secolo intitolato a san Jacopo.\nL'aspetto attuale risale al 1711, quando il piccolo oratorio fu ampliato per accogliere la salma della santa; in quest'occasione il soffitto della volta centrale venne affrescato da Anton Domenico Bamberini, che vi raffigur\u00f2 \"Santa Cristiana in gloria\". All'interno troviamo una tela raffigurante la \"Madonna della Cintola\" e sull'altare maggiore una pala con \"Cristo risorto tra santi\" (seconda met\u00e0 del XVI secolo)."}
{"id": "1500313", "revid": "12954739", "url": "https://it.wikipedia.org/wiki?curid=1500313", "title": "Secolarit\u00e0", "text": ""}
{"id": "1500316", "revid": "844368", "url": "https://it.wikipedia.org/wiki?curid=1500316", "title": "Lim\u00f3n (Costa Rica)", "text": "Lim\u00f3n, comunemente noto come Puerto Lim\u00f3n, \u00e8 un distretto della Costa Rica, capoluogo del cantone e della provincia omonimi.\nGeografia fisica.\nLim\u00f3n si affaccia sul Mar dei Caraibi e costituisce la porta di accesso marittimo pi\u00f9 importante del paese sul versante est, spartendosi con Puerto Caldera - sul Pacifico - il ruolo di porto principale della Costa Rica. L'area che circonda la citt\u00e0 \u00e8 caratterizzata dalla coltura del banano, su cui per decenni si \u00e8 basata l'economia cittadina. Si raggiunge da San Jos\u00e9 in autobus dopo un percorso di circa 3 ore durante il quale si attraversa il Parco Nazionale Braulio Carrillo.\nSociet\u00e0.\nCon una popolazione che supera di poco le 60.000 unit\u00e0, Lim\u00f3n \u00e8 una delle citt\u00e0 pi\u00f9 popolate del paese. Essa ospita la pi\u00f9 nutrita comunit\u00e0 afro-caraibica della Costa Rica, le cui origini risalgono alla fine dell'Ottocento. In quel periodo vi furono infatti portati numerosi operai dalla Giamaica al fine di costruire la linea ferroviaria per la capitale San Jos\u00e9, oggi in disuso. A Lim\u00f3n e dintorni si registra ancora oggi la presenza di locutori di Mekatelyu, un idioma creolo con forti influenze dall'inglese. Altre lingue indigene diffuse nel sud della provincia sono il bribr\u00ec e il Cabecar.\nMonumenti e luoghi d'interesse.\nLim\u00f3n ha viali ampi e disposti per lo pi\u00f9 perpendicolarmente, essendo una citt\u00e0 urbanisticamente pianificata. Tra gli edifici che spiccano per la loro portata storica si possono citare l'edificio delle Poste, che oggi ospita il \"Museo Etnohist\u00f3rico\", la pensione \"Costa Rica\", la chiesa avventista, la chiesa anglicana \"San Marcos\", l'antico commissariato, i palazzi Pe\u00f1a, Corella e Ingianna e l'edificio del \"Banco Nacional\". Altro luogo interessante e particolarmente tipico \u00e8 il colorato mercato cittadino all'aperto. In ogni caso, gran parte dei turisti che si possono incontrare in citt\u00e0 vi stazionano solamente, in prospettiva di una visita alle bellezze naturali della provincia. La costa caraibica della Costa Rica, infatti, mantiene intatto il suo originario splendore; il grado di umanizzazione \u00e8 infinitamente pi\u00f9 basso rispetto alla costa pacifica del paese, pi\u00f9 adatta all'installazione di servizi per i turisti. Nei dintorni del capoluogo ad attirare il maggior numero di turisti \u00e8 probabilmente Playa Bonita, raggiungibile in autobus.\nCultura.\nTradizioni.\nLim\u00f3n attira numerosi turisti, sia locali che stranieri, in occasione del festival annuale chiamato \"Dia de las Culturas\" che si tiene il 12 ottobre, giorno in cui Cristoforo Colombo - nel 1502 - sbarc\u00f2 sulle coste occidentali della Costa Rica. Questa commemorazione costituisce un'ottima opportunit\u00e0 di business per gli esercenti del posto. Lim\u00f3n appare molto diversa rispetto alle altre citt\u00e0 costaricane per l'atmosfera caraibica che vi si respira e per i tratti culturali e linguistici che contraddistinguono i suoi abitanti.\nSport.\nCalcio.\nL'Asociaci\u00f3n Deportiva Limonense \u00e8 il principale club calcistico cittadino."}
{"id": "1500317", "revid": "125226705", "url": "https://it.wikipedia.org/wiki?curid=1500317", "title": "Opt-out nell'Unione europea", "text": "Il concetto di opt-out nel contesto dell'Unione europea indica la rinuncia da parte di un certo Paese ad adottare una certa regola decisa dall'unione stessa: il termine, dalla lingua inglese, pu\u00f2 essere tradotto in italiano come \"rinuncia\" o \"deroga\". \nIn generale, il diritto dell'Unione europea \u00e8 valido in tutti i 27 paesi membri dell'UE. In alcuni casi, per\u00f2, gli Stati membri hanno negoziato alcuni \"opt-out\" dalla legislazione o dai trattati dell'Unione europea, ovvero \"rinunciano\" a partecipare alle strutture comuni in un determinato campo.\nDescrizione.\nAttualmente esistono tre Stati con deroghe in alcune materie dell'Unione europea:\nQuesto diritto \u00e8 distinto dalla procedura di cooperazione rafforzata, una misura introdotta nel Trattato di Amsterdam, per cui un minimo di nove Stati membri sono autorizzati a cooperare all'interno della struttura dell'Unione europea senza coinvolgere altri Stati membri, dopo che la Commissione europea e una maggioranza qualificata hanno approvato tale provvedimento. \u00c8 inoltre distinto dal Meccanismo di Cooperazione e Verifica per le sospensioni degli acquis comunitari permanenti, la cui revoca \u00e8 subordinata al rispetto di determinati parametri di riferimento dagli Stati membri interessati.\nIl Regno Unito \u00e8 stato il paese con pi\u00f9 deroghe (quattro).\nLo status speciale britannico in questi quattro accordi \u00e8 stato risolto con la Brexit, quando il paese, abbandonando l'Unione europea, ha negoziato un nuovo accordo con Bruxelles. Fino al giorno effettivo in cui il Regno Unito ha lasciato l'Unione europea, per\u00f2, le quattro deroghe sono rimaste comunque in vigore.\n\"Opt-out\" in vigore.\nAccordi di Schengen.\nGli accordi di Schengen hanno abolito i controlli alle dogane tra gli Stati membri. Il Regno Unito e l'Irlanda hanno optato per una deroga sull\"'acquis\" di Schengen, quando tali accordi sono diventati parte del Trattato di Amsterdam del 1997 e, dunque, integrati nei Trattati sull'Unione europea, nonostante l'Irlanda si sia solamente unita alla riluttanza del Regno Unito sulla libera circolazione delle persone nell'UE per mantenere aperto il suo confine via terra con l'Irlanda del Nord grazie all'Area Comune di Viaggio Irlanda-Regno Unito (\"CTA\").\nPrima del rinnovo dell'Area Comune di Viaggio nel 2011, tecnicamente l'Irlanda sarebbe obbligata ad aderire a Schengen, ma in un'interrogazione a questo riguardo il Primo ministro irlandese ha dichiarato: \u00abSulla questione se questa \u00e8 la fine dell'Area Comune di Viaggio e dovremmo aderire a Schengen, la risposta \u00e8 \"no\"\u00bb.\nL'opt-out \u00e8 stato criticato nel Regno Unito perch\u00e9 abbassa le possibilit\u00e0 di combattere il crimine internazionale, complicando l'accesso al Sistema di informazione di Schengen senza specifici accordi.\nCon l'uscita del Regno Unito dall'Unione europea, la questione dell'opt-out \u00e8 stata superata, anche se rimaneva da trovare una soluzione definitiva per la questione di come gestire il confine tra Repubblica d'Irlanda e Irlanda del Nord, ora confine esterno dell'Unione.\nAdozione dell'euro&lt;br&gt;().\nAttualmente, l'unico Stato membro che non \u00e8 obbligato ad aderire all'euro \u00e8 la Danimarca; lo \u00e8 stato anche il Regno Unito fino alla Brexit.\nIl Regno Unito si \u00e8 assicurato la deroga durante i negoziati per il Trattato di Maastricht, mentre un ha dato alla Danimarca il diritto di decidere se e quando entrare nella zona euro. La Danimarca, successivamente, ha notificato la propria decisione di optare per una deroga alla Comunit\u00e0 Europea, e questa scelta \u00e8 stata inclusa nell'Accordo di Edimburgo, una decisione del Consiglio, raggiunta a seguito dell'iniziale bocciatura da parte della Danimarca del Trattato di Maastricht tramite referendum nel 1992.\nNel Regno Unito, il governo laburista di Tony Blair decise che sarebbe stato possibile arrivare all'euro dopo il raggiungimento di cinque criteri economici e dopo un referendum confermativo. Tuttavia, una verifica riguardo il raggiungimento di tali obiettivo al giugno del 2003, concluse che non tutti i criteri erano stati soddisfatti. La politica del governo di coalizione conservatore-liberal democratico, eletto nel 2010, era contro l'introduzione dell'euro prima della elezioni generali nel Regno Unito del 2015.\nCon la Brexit, la questione non \u00e8 pi\u00f9 in discussione; rimane possibile un'adesione in caso di nuova richiesta di adesione del Regno Unito o della Scozia alla UE, qualora riesca a ottenere l'indipendenza. \nNel 2000, l'elettorato danese ha votato contro l'adozione dell'euro in un referendum con il 52,3% dei votanti dichiaratisi contrari all'adozione dell'euro contro il 46,8% di favorevoli, con un'affluenza alle urne dell'87,6%.\nTutti gli stati rimanenti sono obbligati ad adottare l'euro, in virt\u00f9 dei vincoli dei loro trattati di adesione, dal momento che l'appartenenza agli accordi europei di cambio \u00e8 un prerequisito per l'adozione dell'euro. Tuttavia, essendo l'adesione agli AEC volontaria, questi stati possono, in ultima analisi, stabilire i tempi della loro adozione dell'euro deliberatamente non conformandosi ai requisiti degli AEC.\nPolitica estera e di sicurezza comune.\nL'Accordo di Edimburgo del 1992 includeva una garanzia nei confronti della Danimarca che non obbligava questa nazione a diventare un membro dell'Unione europea occidentale, che in quel periodo era la \"mano\" dell'UE nel campo della difesa. Inoltre, l'Accordo pattuiva che la Danimarca avrebbe dovuto non prendere parte alle discussioni n\u00e9 sarebbe dovuta rimanere legata alle decisioni dell'UE riguardanti la difesa.\nIl Trattato di Amsterdam del 1997 includeva un che sanciva questa \"deroga\" e permetteva, dunque, la non-partecipazione della Danimarca alla Politica europea di sicurezza e difesa dell'UE. Di conseguenza, la Danimarca non partecipa alla PESC, ovvero non prende parte alle decisioni e non contribuisce con truppe alle missioni condotte dall'Unione europea.\nCittadinanza dell'Unione europea &lt;br&gt;().\nLa deroga della Danimarca significa che \"la cittadinanza europea non sostituisce la cittadinanza nazionale\". Questa deroga \u00e8 diventata priva di senso quando questa dichiarazione \u00e8 entrata nel Trattato di Amsterdam ed ha quindi valore per tutti gli Stati membri.\nLe deroghe danesi sono indicati nell'Accordo di Edimburgo: il governo sta pianificando di indire nuovi referendum per l'abolizione di queste deroghe (o al limite del solo \"opt-out\" concernente l'euro), dal momento che la pubblica opinione ha cambiato orientamento fin dal 2004. I dibattiti sulla Costituzione europea e sul Trattato di Lisbona hanno per\u00f2 ritardato la decisione.\nCarta dei diritti fondamentali dell'Unione europea.\nSia il Regno Unito che la Polonia hanno ottenuto una deroga affinch\u00e9 la Corte di giustizia delle Comunit\u00e0 europee non potesse chiamare in giudizio i paesi sulla base della Carta dei diritti che \u00e8 legalmente vincolante nel Trattato di Lisbona. La questione non concerne pi\u00f9 il Regno Unito a seguito della Brexit.\nNel 2009, l'allora Presidente ceco V\u00e1clav Klaus chiese ed ottenne di avere la stessa deroga di Regno Unito e Polonia per la paura che i tedeschi cacciati dai Sudeti dopo la Seconda guerra mondiale, potessero appellarsi alla Corte di giustizia delle Comunit\u00e0 europee per riottenere i propri beni. Il 20 febbraio 2014, l'allora Primo ministro ceco Bohuslav Sobotka ha ufficialmente ritirato la richiesta di deroga in seguito all'incontro con l'allora Presidente della Commissione europea Jos\u00e9 Manuel Barroso.\nCooperazione Giudiziaria e di Polizia in materia penale (GAI) &lt;br&gt;()().\nSia il Regno Unito sia la Repubblica d'Irlanda hanno ottenuto un \"opt-out\" per il passaggio dall'unanimit\u00e0 alle decisioni a maggioranza in questo campo contenuto nel Trattato di Lisbona. In realt\u00e0 si tratta di un \"opt-in\" caso per caso, che permetteva ai due paesi di aderire ad una decisione nel momento in cui lo avrebbero voluto. Ci\u00f2 rimane valido per l'Irlanda ma non \u00e8 pi\u00f9 in discussione per quanto riguarda il Regno Unito, a seguito della Brexit.\nLa deroga della Danimarca la esclude da certe decisioni sugli affari interni dell'Unione. Dopo il Trattato di Amsterdam, alcune materie in questo campo sono passate al \"primo pilastro\", ma la rinuncia danese \u00e8 stata assicurata attraverso protocolli aggiuntivi. Con il Trattato di Lisbona, la Danimarca pu\u00f2 passare al sistema degli \"opt-in\" caso per caso, come garantito all'Irlanda.\n\"Opt-out\" aboliti.\nProtocollo sociale.\nIl Regno Unito ha avuto una deroga dal Protocollo sociale negoziato da John Major nel 1991. Tony Blair abol\u00ec questa rinuncia immediatamente dopo essere diventato Primo ministro nel 1997. Con la Brexit, il Regno Unito pu\u00f2 avere libert\u00e0 d'azione anche in questo campo."}
{"id": "1500318", "revid": "767487", "url": "https://it.wikipedia.org/wiki?curid=1500318", "title": "Why We Fight", "text": "Why We Fight (t.l. \"Perch\u00e9 combattiamo\") \u00e8 una serie di sette film di propaganda realizzati fra il 1942 e il 1945, durante la Seconda guerra mondiale, commissionati dal governo degli Stati Uniti, prodotti dal Dipartimento della Guerra (pi\u00f9 precisamente dalla Special Service Division in collaborazione con gli U.S. Army Signal Corps) e supervisionati dal regista hollywoodiano Frank Capra.\nIndirizzati esclusivamente ai membri delle forze armate statunitensi, per informarli sui motivi del coinvolgimento del loro Paese nella guerra, solo in un secondo tempo sono stati utilizzati dall'Office of War Information - Bureau of Motion Pictures anche quale mezzo di propaganda interno, rivolto al pubblico americano, per convincerlo della necessit\u00e0 di sostenere l'intervento bellico.\nQuesta la dichiarazione d'intenti nei titoli di testa:\nMentre cos\u00ec si \u00e8 espresso Capra, in merito all'obiettivo di questi documentari divulgativi:\nRiprese.\nCome viene esplicitato nei titoli di testa, i film in buona parte sono costituiti da materiale di repertorio: \u00abMost of the scenes in this picture were obtained from American newsreels, official United Nations films, and enemy motion pictures now possessed by the War Department\u00bb. Capra, assistito da una troupe di esperti professionisti di Hollywood, registi e montatori, a suo stesso dire non ha \"diretto\" nulla, si \u00e8 trattato invece di un impegnativo lavoro di montaggio di filmati preesistenti (\"found footage\"), compresi quelli realizzati dai paesi nemici, abilmente invertiti di \"segno\", da autocelebrativi ad autoaccusatori.\nLe mappe animate sono invece state realizzate appositamente dagli studios della Disney.\nCitazioni.\nI film contengono dichiarazioni di importanti personalit\u00e0 politiche statunitensi dell'epoca.\nRiconoscimenti.\nIl primo episodio della serie, \"Preludio alla guerra\", ha ottenuto nel 1943 l'Oscar al miglior documentario, a pari merito con altre tre opere analoghe, fra cui \"The Battle of Midway\" di John Ford.\nNel 1945 Frank Capra \u00e8 stato insignito della Distinguished Service Medal, in riconoscimento del servizio reso al proprio Paese d'adozione.\nNel 2000 l'intera serie \u00e8 stata inclusa fra i film conservati nel National Film Registry della Biblioteca del Congresso degli Stati Uniti.\nGli \"altri\" \"Why We Fight\".\nVista l'efficacia dell'espressione \"Why We Fight\", nell'uso comune si \u00e8 estesa a identificare non solo questa serie, ma in generale i film di propaganda statunitensi della Seconda guerra mondiale, quali ad esempio ' (1944) e ' (1945)."}
{"id": "1500322", "revid": "1573940", "url": "https://it.wikipedia.org/wiki?curid=1500322", "title": "Collegiata di San Lorenzo (Santa Croce sull'Arno)", "text": "La collegiata di San Lorenzo si trova a Santa Croce sull'Arno.\nStoria e descrizione.\nDi fondazione duecentesca, ampliata in forme rinascimentali e danneggiata gravemente dall'ultima guerra.\n\u00c8 a tre navate separate da colonne in pietra, abside rettilineo fiancheggiato da due cappelle, e altari laterali in pietra, oggi spogli delle loro tele seicentesche, tranne un \"Compianto sul Cristo morto\". L'opera pi\u00f9 notevole \u00e8 il \"Cristo in croce\", che ripropone il modello iconografico del \"Volto Santo\" di Lucca, importante esempio di scultura lignea tardo duecentesca.\nDa ricordare anche una trecentesca \"Vergine annunciata\", scolpita in legno e dipinta, e un \"Angelo\" in terracotta parzialmente invetriata. Alla parete di fondo dell'abside si appoggia un dossale d'altare in marmi policromi che incornicia la statua di \"San Lorenzo\" (1709)."}
{"id": "1500324", "revid": "933835", "url": "https://it.wikipedia.org/wiki?curid=1500324", "title": "Quinto Cecilio Metello Cretico Silano", "text": "Biografia.\nNato da un Marco Giunio Silano, venne in seguito adottato da un Cecilio Metello, discendente di Quinto Cecilio Metello Cretico, che gli diede il proprio nome.\nFu eletto console nel 7 e in seguito venne nominato governatore della Siria, incarico che ricopr\u00ec dal 13 al 17, quando fu tolto dall'imperatore Tiberio per lasciare il posto a Gneo Calpurnio Pisone.\nEbbe una figlia che, da piccola, era promessa sposa di Nerone Cesare, il figlio maggiore di Germanico. Adott\u00f2 inoltre il figlio di Marco Scribonio Libone Druso (morto nel 16), che prese il nome di Quinto Cecilio Druso Libone."}
{"id": "1500326", "revid": "125434502", "url": "https://it.wikipedia.org/wiki?curid=1500326", "title": "Anthony Michael Hall", "text": "Biografia.\nSul palcoscenico fin da bambino, Hall inizia la carriera di attore professionista grazie alla pubblicit\u00e0. Nel 1982 ottiene il primo ruolo da protagonista interpretando il ruolo di Huckleberry Finn, nel film TV \"Tom e Huck - Avventure sul Mississippi\". Vincitore di un Young Artist Award per il suo ruolo in \"Sixteen Candles - Un compleanno da ricordare\", negli anni seguenti recita prevalentemente in film adolescenziali come \"Breakfast Club\" e \"La donna esplosiva\". Tra il 1985 e il 1986, partecipa a quindici episodi di \"Saturday Night Live\"; in seguito, recita in film come \"La morte alle calcagna\", \"La grande promessa\", \"Edward mani di forbice\" e \"6 gradi di separazione\".\nNel 1999 veste i panni di Bill Gates in \"I pirati di Silicon Valley\". Nel 2008 partecipa al successo mondiale di \"Il cavaliere oscuro\" interpretando il giornalista televisivo Mike Engel. Attivo anche in televisione, dal 2002 al 2007 \u00e8 stato il protagonista e produttore della serie televisiva \"The Dead Zone\". Da segnalare anche la sua presenza in veste di guest star in serie come \"I racconti della cripta\", \"La signora in giallo\" e \"Poltergeist\".\nDoppiatori italiani.\nNelle versioni in italiano delle opere in cui ha recitato, Anthony Michael Hall \u00e8 stato doppiato da:"}
{"id": "1500329", "revid": "767487", "url": "https://it.wikipedia.org/wiki?curid=1500329", "title": "Pete Kircher", "text": "Note biografiche.\nNato nel Kent, cominci\u00f2 ad esibirsi nei primi anni sessanta con un gruppo chiamato \u201c\"The Burnettes\"\u201d, band di cui faceva parte anche Noel Redding, qualche anno pi\u00f9 tardi bassista di Jimi Hendrix.\nAssunto nell'aprile del 1967 quale membro degli Honeybus, vi rimase fino al 1970, anno dello scioglimento, contribuendo a realizzare pregevoli e raffinate produzioni culminate nell'album \"Story\", lavoro assai acclamato dalla critica britannica ma pubblicato dopo la gi\u00e0 avvenuta disgregazione della band.\nNel 1971 partecip\u00f2 alla separata redazione di due album (\"March Hare\" e \"Into Your Ears\") rispettivamente con due altri ex compagni negli Honeybus, Colin Hare e Pere Dello.\nImpressionati dalla qualit\u00e0 delle produzioni, i discografici tentarono di spingere per una ricostituzione della band ma, dopo un tentativo non riuscito, il progetto decadde e Kircher si avvicin\u00f2 agli Shanghai, rock band presenziata da Mick Green, gi\u00e0 componente della band dei Johnny Kid and the Pirates, insieme ai quali partecip\u00f2 alla stesura di due album nel 1974 e 1976.\nNel 1979 venne assunto in pianta stabile dagli Original Mirrors, ma fu nel triennio 1982-1985 che conobbe l'apice della popolarit\u00e0.\nAbbandonati dallo storico batterista John Coghlan, gli Status Quo organizzarono delle audizioni per la selezione di un nuovo percussionista e scelsero proprio Kircher in una lista di oltre duecento candidati.\nCon gli Status Quo Kircher riusc\u00ec a conseguire alcune tra le maggiori soddisfazioni della sua carriera: incise subito l'album intitolato \"1+9+8+2 = XX\" che approd\u00f2 al primo posto delle classifiche inglesi, si esib\u00ec nel \"The Prince's Trust\" al N.E.C. di Birmingham in presenza dei reali inglesi Carlo e Lady Diana e, infine, nel 1985 partecip\u00f2 al Live Aid, dove gli Status Quo si esibirono come band di apertura.\nLa sua performance al Live Aid rimase anche l'ultima in assoluto con gli Status Quo. Difatti, pur essendo al vertice della notoriet\u00e0, decise di allontanarsi dalla celebre band a causa di contrasti e forti tensioni interne tra gli altri componenti e il suo posto alle percussioni venne assunto dal giovane Jeff Rich.\nDa quel momento, di lui non si ebbero pi\u00f9 notizie precise.\nNel 2003, gli Honeybus, la band che lo lanci\u00f2 negli anni sessanta, si riunirono fugacemente per una breve apparizione in una televisione olandese, ma senza la sua attesa partecipazione."}
{"id": "1500330", "revid": "124101780", "url": "https://it.wikipedia.org/wiki?curid=1500330", "title": "Tina Charles (cantante)", "text": "Biografia.\nNata a Whitechapel, un quartiere di Londra, Tina Charles ha iniziato la sua carriera come seconda voce e come turnista.\nLa cantante \u00e8 arrivata al successo nel 1975 con il singolo \"I Love to Love (But My Baby Loves to Dance)\", che ha raggiunto la prima posizione nella classifica britannica rimanendovi quindi per tre settimane.\nNel 1975 ha formato, assieme a Martin Jay, il gruppo 5000 Volts che scaler\u00e0 le classifiche di diversi paesi con il singolo \"I'm On Fire\". Ha lasciato il gruppo poco dopo per un contrasto con la casa discografica.\nCon i singoli \"Love Me Like a Lover\", \"Dr Love\", \"Rendezvous\" e \"Love Bug\" ha ottenuto altri ottimi riscontri in tutta Europa.\nDopo un calo di popolarit\u00e0, dovuto al declino della disco music, Tina Charles ha conosciuto un clamoroso rilancio nel 1987, grazie all'ottimo remix di \"I love to love\", curato da The DMC. In seguito ha inciso diversi singoli.\nVita privata.\nIl suo primo marito \u00e8 stato Bernard Webb, dal quale ha poi divorziato. Col secondo, Tetoo Hassan, \u00e8 rimasta sposata per molti anni fino alla morte di lui, causata da un cancro. Passata quindi a nuove nozze con David Fancourt, attualmente vive con lui nel Surrey. Ha un figlio, Max, nato dal matrimonio con Webb."}
{"id": "1500332", "revid": "1318658", "url": "https://it.wikipedia.org/wiki?curid=1500332", "title": "Antenna del Mediterraneo", "text": "Antenna del Mediterraneo (AM) \u00e8 un'emittente televisiva locale italiana con sede a Capo d'Orlando.\nIn Sicilia l'emittente \u00e8 visibile sui canali 14, 111 o 71 del Digitale Terrestre.\nStoria.\nNata nell'autunno del 1987, \u00e8 stata la seconda emittente del comprensorio dei Nebrodi a realizzare un telegiornale nel 1990 (la prima fu TeleNebrodi nel maggio del 1990). \nIl notiziario si chiamava \"Mediterraneo Notizie\" e a condurre la prima edizione del telegiornale di Antenna del Mediterraneo nell'ottobre del 1990 in edizione serale alle 20.15 \u00e8 stata Tiziana Elisabetta Amato. \nIn seguito venne lanciata l'edizione flash delle 18.00 condotta da Antonio Puglisi e Sergio Granata.\nLa redazione giornalistica, composta tra gli altri da Bruno Princiotta, Sergio Granata, Nino Dragotto, Marila Re, Salvatore Pintaudi e Giuseppe Pintaudi, all'epoca era coordinata dal professor Domenico M\u00f2lica Colella, detto Mimmo M\u00f2llica, che fu pure ideatore, autore e conduttore della trasmissione \"Detto tra noi\", talk show serale dedicato all'approfondimento. La trasmissione si occup\u00f2 in maniera significativa delle vicende connesse alla cosiddetta \"Primavera orlandina\", con la nascita del primo movimento antiracket in Italia, e di quelle connesse a Tangentopoli.\nL'inizio delle trasmissioni \u00e8 avvenuto sul canale 53 UHF da Monte San Martino a Capo d'Orlando dove tuttora continua la sua regolare programmazione.\nDopo vari riposizionamenti dovuti a interferenze prodotte da canali televisivi irradianti da Monte Pellegrino a Palermo, la frequenza di diffusione si \u00e8 attestata definitivamente sul canale 21.\nCos\u00ec come per i propri canali, nel tempo l'emittente ha vissuto diversi spostamenti di sede. Infatti la prima sede era in Via Cristoforo Colombo al numero civico 19; dopo tre anni circa la tv si spost\u00f2 in Via Piave 125 per esigenze di spazio, tant'\u00e8 che questi secondi studi erano pi\u00f9 grandi rispetto ai precedenti.\nAll'inizio degli anni 2000 cambia ancora una volta sede trasferendosi negli attuali studi siti in Via Beppe Alfano 1, che risultano ancora pi\u00f9 spaziosi e omogenei proprio per migliorare lo spazio televisivo per ogni tipo di trasmissione che l'emittente orlandina produce.\nAgli inizi degli anni 90 diventa punto di riferimento per le principali testate giornalistiche nazionali fornendo immagini e servizi per i pi\u00f9 importanti fatti di cronaca del territorio.\nDirette (per la prima volta viene trasmesso un evento sportivo attraverso satellite nel 2000) e speciali le permettono di consolidare la propria autorevolezza in tutto il territorio nebroideo. Da allora si sono fatti numerosi gli eventi coperti in diretta da tutta Italia ma riguardanti fatti locali.\nAntenna del Mediterraneo \u00e8 la tv ufficiale dell'Orlandina Basket.\nNel 2006 gli editori Enzo Sindoni e Giuseppe Ricciardo investono su una figura chiave per la trasformazione dei servizi offerti dalla societ\u00e0. Entra a far parte della azienda Enzo Crax\u00ec, ideatore e fondatore del sito di notizie www.amnotizie.it. Presto diventa un punto di riferimento per tutta provincia di Messina con le notizie aggiornate in tempo reale.\nDopo un periodo affidato alla direzione di Nuccio Carrara, nel quale capo della redazione giornalistica divenne Sergio Granata, la direzione \u00e8 passata a Giuseppe Pintaudi, fratello di Salvatore, storico curatore della redazione sportiva che per tanti anni ha beneficiato del contributo di Claudio Argiri e di Massimiliano Gagliano.\nNell'estate del 2016 i fratelli Pintaudi lasciano l'emittente e la direzione \u00e8 affidata a Sergio Granata. Insieme a Giuseppe Romeo, Massimo Natoli, Teresa Sanfilippo, Benedetto Orti Tullo e Maria Elena Cali\u00f2 l'emittente cresce ancora, incrementando i visitatori del sito web (www.amnotizie.it) e raggiungendo i 60.000 follower sul social network Facebook.\nAll'inizio del 2018 lasciano, per motivi personali, Giuseppe Romeo e Teresa Sanfilippo ed alla redazione si uniscono Valentina De Caro e Martina Casilli.\nIl 15 maggio 2019, all'et\u00e0 di 49 anni, a nove giorni dall'emorragia cerebrale che lo aveva colpito il direttore Sergio Granata muore prematuramente all'ospedale \"Piemonte\" di Messina, lasciando un vuoto nel mondo del giornalismo sui Nebrodi. Alla redazione si unisce Raffaele Valentino.\nDal 5 agosto 2021, gran parte della programmazione dell'emittente viene ritrasmessa su AM - TeleNova, canale televisivo del gruppo palermitano Pubblimed (il cui nome precedente era TRM Telenova14): in questo modo l'emittente orlandina espande la propria copertura in Sicilia."}
{"id": "1500336", "revid": "28592", "url": "https://it.wikipedia.org/wiki?curid=1500336", "title": "Dmitri Pavlovi\u010d Romanov", "text": ""}
{"id": "1500337", "revid": "110157", "url": "https://it.wikipedia.org/wiki?curid=1500337", "title": "L'uomo che ascolta i cavalli", "text": "L'uomo che ascolta i cavalli \u00e8 il primo libro di Monty Roberts. Decise di scriverlo dopo il suggerimento ricevuto nel 1989 dalla Regina Elisabetta II d'Inghilterra di scrivere un saggio riguardo ai metodi di comunicazione naturale con il cavallo da lui raggiunti.\nIl libro non \u00e8 per\u00f2 un saggio n\u00e9 un manuale, \u00e8 infatti un'autobiografia che racconta, attraverso le esperienze di una vita, il raggiungimento delle tecniche della doma gentile. Parla quindi della vita di Roberts che, inevitabilmente, \u00e8 sempre stata circondata da cavalli.\nSolo una breve appendice d\u00e0 una serie di consigli pratici e tecnici che tuttavia non sono sufficienti ad apprendere il suo metodo (che invece \u00e8 descritto nel libro \"From my hands to yours\").\nIn quest'opera Monty descrive suo padre, Marvin Roberts, come un uomo violento con i cavalli e con le persone, ottuso e molto rude, afferma inoltre di essere stato picchiato da lui in varie occasioni, una delle quali con una catena.\nIl libro, edito da Mondadori e da molti anni non pi\u00f9 in commercio, \u00e8 stato recentemente ristampato ed \u00e8 disponibile in libreria.\nCapitoli del libro.\nI questo caso il termine \"associazione\" non riguarda un'associazione di persone con lo stesso interesse, bens\u00ec \u00e8 la traduzione dell'espressione inglese \"Join Up\" che letteralmente vorrebbe dire \"Aggregati!\".\nQuesto \u00e8 il termine che Monty Roberts usa per definire il processo psicologico che si verifica quando un cavallo ed un essere umano riescono a capirsi comunicando tramite il linguaggio non verbale.\n\u00c8 da notare che bench\u00e9 \"join up\" sia un'espressione che rientra nel linguaggio gergale quotidiano della lingua inglese, Monty Roberts decise di brevettarla. Per questo motivo si pu\u00f2 vedere la caratteristica lettera R inscritta nel cerchietto che la certifica come marchio registrato.\nUn esempio lo si ha anche sui siti ufficiali di Monty Roberts cliccando il link \"Join-Up\".\nCritiche.\nA seguito della pubblicazione de \"L'uomo che ascolta i cavalli\" la zia di Monty, Joyce Renebome, e la cugina di lui, Debra Ristau, scrissero e pubblicarono il libro Horse Whispers &amp; Lies (\"Sussurri di cavallo e menzogne\") confutando Monty e descrivendo invece Marvin Roberts come un uomo gentile e compassionevole.\nLarry Roberts, il fratello di Monty, non ha mai affermato di aver subito i maltrattamenti descritti in \"L'uomo che ascolta i cavalli\""}
{"id": "1500340", "revid": "237256", "url": "https://it.wikipedia.org/wiki?curid=1500340", "title": "Casa Yusupovs", "text": ""}
{"id": "1500341", "revid": "640277", "url": "https://it.wikipedia.org/wiki?curid=1500341", "title": "Trapezio isoscele", "text": ""}
{"id": "1500343", "revid": "237256", "url": "https://it.wikipedia.org/wiki?curid=1500343", "title": "Felix Felixovich Yusupov", "text": ""}
{"id": "1500344", "revid": "237256", "url": "https://it.wikipedia.org/wiki?curid=1500344", "title": "Feliks Felixovi\u010d Yusupov", "text": ""}
{"id": "1500346", "revid": "118960692", "url": "https://it.wikipedia.org/wiki?curid=1500346", "title": "Hachette Filipacchi M\u00e9dias", "text": "Hachette Filipacchi M\u00e9dias (HFM) \u00e8 una societ\u00e0 editrice del gruppo francese Lagard\u00e8re attiva nel settore dei periodici. Con 260 testate in 34 Paesi, tra cui i settimanali \"Paris Match\" e \"Elle\" e in Italia con la Hachette Rusconi, \u00e8 il primo Gruppo editoriale mondiale di periodici."}
{"id": "1500349", "revid": "1602064", "url": "https://it.wikipedia.org/wiki?curid=1500349", "title": "Jeff Rich", "text": "Note biografiche.\nNato a Hackney, Londra, inizi\u00f2 una fortunata carriera di percussionista esibendosi in qualit\u00e0 di \"session man\" con band come gli \"Stretch\" e i \"Jackie Lynton Band\". Fu quindi membro effettivo della Judie Tzuke band e Climax Blues Band.\nNella met\u00e0 degli anni ottanta ebbe una breve esperienza coi Def Leppard in qualit\u00e0 di percussionista aggiunto a sostegno di Rick Allen, che nel dicembre del 1984 aveva perso un braccio in un incidente automobilistico.\nVenne quindi convocato in pianta stabile quale nuovo batterista degli Status Quo nel 1985, in sostituzione del rinunciante Pete Kircher.\nCon gli Status Quo Rich rimase per sedici anni, fino al 2000, quando, dopo l'incisione dell'album \"Famous in the Last Century\" diede l'annuncio di volersi ritirare dal gruppo per dedicarsi maggiormente ad affetti ed interessi personali e familiari.\nIn realt\u00e0, a causa della continua esposizione ai forti rumori della musica prodotta, Rich si accorse di stare progressivamente cominciando ad essere gravato dal peggiore dei disturbi da cui possa essere colpito un musicista, la perdita dell'uso dell'udito.\nDopo una prima fase di comprensibile avvilimento, decise di lasciare gli Status Quo ma inizi\u00f2 ad usare la popolarit\u00e0 acquisita per fare da testimonial ad una serie infinita di iniziative benefiche a favore di persone con problemi di sordit\u00e0.\nSi segnala tuttora quale continuo ed instancabile ambasciatore in rappresentanza di enti benefici che aiutano e sostengono persone non udenti."}
{"id": "1500352", "revid": "599013", "url": "https://it.wikipedia.org/wiki?curid=1500352", "title": "Antonio Pacheco", "text": "Carriera.\nHa iniziato a giocare nel Pe\u00f1arol, passando poi in Italia all'Inter. La sua esperienza in nerazzurro si \u00e8 conclusa con una presenza in campionato e un'altra in Coppa UEFA.\nMilita successivamente in Spagna, con le maglie di Espanyol, Albacete e Alav\u00e9s.\nTornato in patria, dopo una breve esperienza al Gimnasia la Plata, in Argentina, torna al Pe\u00f1arol.\nNell'agosto 2015 si \u00e8 ritirato dal calcio giocato."}
{"id": "1500353", "revid": "486946", "url": "https://it.wikipedia.org/wiki?curid=1500353", "title": "Eurobasket 1991", "text": ""}
{"id": "1500357", "revid": "179980", "url": "https://it.wikipedia.org/wiki?curid=1500357", "title": "Antonio Pacheco D'Agosti", "text": ""}
{"id": "1500361", "revid": "2015336", "url": "https://it.wikipedia.org/wiki?curid=1500361", "title": "Quinto Cecilio Metello Pio Scipione Nasica", "text": "Biografia.\nFiglio di P. C. Scipione Nasica (pretore del 93 a.C.), venne adottato da Quinto Cecilio Metello Pio, mutando pertanto il nome Publio Cornelio Scipione Nasica in Quinto Cecilio Metello Pio Scipione Nasica.\nVenne eletto tribuno della plebe nel 59 a.C., edile nel 55 a.C., pretore nel 55 a.C. Fu eletto console assieme a Pompeo Magno nel 52 a.C., che appoggi\u00f2 contro Gaio Giulio Cesare in virt\u00f9 della sua posizione di conservatore aristocratico.\nDurante la guerra civile scatenata da Cesare, essendo ottimate, si alle\u00f2 con i nemici di quest'ultimo. Nel 49 a.C. venne inviato come proconsole in Siria e l'anno seguente prese parte alla battaglia di Farsalo, dove comand\u00f2 il reparto centrale dell'esercito repubblicano.Dopo Farsalo si spost\u00f2 in Africa, dove comand\u00f2 un esercito insieme a Marco Porcio Catone Uticense. Sconfitto nella Battaglia di Tapso cerc\u00f2 di scappare, ma venne catturato e si suicid\u00f2.\nSpos\u00f2 Emilia Lepida, da cui ebbe un figlio, scomparso prematuramente, e una figlia di nome Cornelia Metella, che avrebbe sposato Pompeo Magno nel 52 a.C."}
{"id": "1500364", "revid": "2192803", "url": "https://it.wikipedia.org/wiki?curid=1500364", "title": "Ferrovia Porto San Giorgio-Amandola", "text": "La ferrovia Porto San Giorgio-Amandola \u00e8 una linea ferroviaria italiana, dismessa nel 1956, che attraversava la valle del Tenna collegando Porto San Giorgio, Fermo e Amandola nelle Marche.\nStoria.\nIl primo progetto, risalente al 1877, prevedeva una ferrovia di collegamento tra la linea Adriatica e Amandola e un suo prolungamento attraverso il valico di Visso per la Val Nerina fino a raggiungere Terni e la linea delle Strade Ferrate Romane. Nel 1879 venne stipulata una convenzione tra Governo e Deputazione della Provincia di Ascoli Piceno nella quale si stabiliva che la spesa sarebbe stata ripartita in ragione di 2/3 a carico dello Stato e 1/3 a carico della'amministrazione provinciale e di un consorzio dei 45 comuni interessati, in ragione del 50% ciascuno. Il 30 aprile 1881 fu approvato il progetto, ma non pot\u00e9 essere realizzato a causa di vertenze giudiziarie tra l'appaltante, Ditta Anaclerio di Napoli e la Provincia che, nel 1885, portarono alla decadenza della concessione e nel 1892 al suo abbandono.\nIl progetto venne ripreso nel 1903 e la sua realizzazione venne affidata all'ingegnere Ernesto Besenzanica (lo stesso progettista della \"Ferrovia Sangritana\"), che ne adegu\u00f2 le caratteristiche, iniziando infine i lavori di costruzione nel 1905.\nIl 21 dicembre 1906 l'ingegnere Besenzanica costituiva, intanto, la Societ\u00e0 Anonima per le Ferrovie Adriatico Appennino (FAA), divenendone anche direttore.\nLa linea per Amandola venne inaugurata, con trazione a vapore, il 14 dicembre 1908 e la sua diramazione, di poco meno di , per Fermo Citt\u00e0 venne aperta l'anno dopo, all'inizio di agosto del 1909. Il percorso di quest'ultima era molto impegnativo, date le elevate pendenze fino al 70 per mille, e impose l'utilizzo della frenatura a pattini per una migliore sicurezza. Sulla linea venne anche tentato l'impiego di due tipi di automotrice a vapore della nota fabbrica di materiale ferroviario ungherese Ganz, senza avere tuttavia dei risultati concreti. La tratta iniziale Porto San Giorgio-Fermo, che era percorsa da numerose coppie di treni giornalieri, venne attrezzata con il blocco a bastone pilota per regolarne in sicurezza la circolazione. Nel 1921 la societ\u00e0 esercente, la FAA, chiese al Ministero dei Lavori Pubblici l'autorizzazione a prolungare la linea nelle direzioni di Ascoli Piceno e Tolentino, senza ottenerla, e a elettrificare la linea esistente. Nel 1927 giunse infine l'autorizzazione per la conversione alla trazione elettrica, per cui a partire dall'estate del 1928 venne abbandonato l'esercizio a vapore. Il periodo bellico port\u00f2 anche su questa linea distruzione e devastazione, ma il servizio riprese nel 1949. La linea venne dismessa il 27 agosto 1956 a causa delle forti passivit\u00e0 (nel 1954 il coefficiente d'esercizio, ovvero il rapporto tra costi e ricavi, era pari a 2,10). Sul tratto Porto San Giorgio-Fermo la FAA costru\u00ec una linea filoviaria, attiva dal 1958 al 1977. Nell'ultimo decennio del XX secolo diverse iniziative sono state prospettate per la \"rinascita\", a scopo turistico, del \"trenino dei Monti Sibillini\".\nCaratteristiche.\nLa linea, della lunghezza di , era a scartamento ridotto da e, all'attivazione, con trazione a vapore; vi erano utilizzate delle locomotive Mallet di costruzione Borsig. A partire dal 1928 venne convertita a trazione elettrica a corrente continua alla tensione di volt a cura del Tecnomasio Italiano Brown Boveri, dopo il poco riuscito esercizio delle automotrici a vapore Ganz;\nA Servigliano era presente l'unica sottostazione della linea, dove per la prima volta in Italia, vengono impiegati i raddrizzatori a vapori di mercurio, per rendere l'erogazione dell'elettricit\u00e0 automatica.\nPercorso.\nIl tracciato partiva da un raccordo di circa su sede stradale che iniziava di fronte alla stazione delle FS di Porto San Giorgio e giungeva alla stazione vera e propria munita di deposito locomotive e officina. Fermava poi al casello di Castiglione e alla progressiva 8+911 si biforcava per Fermo e per Amandola giungendo poi alla stazione di Santa Lucia; seguiva per buona parte la vallata del fiume Tenna giungendo alle stazioni di Monte Urano-Rapagnano, poi di Grottazzolina, Magliano di Tenna, Montegiorgio, Belmonte Piceno, fermata Monteverde, Falerone, Servigliano, Santa Vittoria, Monte San Martino, Montefalcone, inerpicandosi infine fino ai di Amandola. Le curve avevano il raggio minimo di e venivano raggiunte pendenze massime del 30 per mille. Dal casello \"Biforcazione\", poco prima di Fermo Santa Lucia, si diramava un breve tratto di collegamento, di con pendenza del 70 per mille, fino al centro urbano ascolano raggiungendolo nella stazione terminale di \"Fermo Citt\u00e0\".\nLe stazioni.\nTutte le stazioni della linea oggi sono conservate o abbandonate, ad eccezione della stazione di Monte San Martino (in prossimit\u00e0 della Strada Provinciale 113), che \u00e8 stata demolita per far posto ad una abitazione civile.\nLe fermate.\nDelle quattro fermate della ferrovia, oggi ne sono rimaste solo due:\nLe due fermate di Castiglione e di Monteverde sono state demolite.\nI caselli.\nQuasi tutti i caselli sono ancora presenti (o abbandonati o trasformati in abitazione), tranne i caselli 2, 8, 10, 12 e 13 che sono stati demoliti.\nI caselli superstiti si trovano:\nMateriale rotabile.\nLocomotive a Vapore.\nPer la ferrovia furono ordinate alla Borsig alcune locomotive a vapore; avevano una livrea verde vescica, per cabina e casse d'acqua, e rossa per il rodiggio.\nMunite del sistema frenante Boecker per affrontare le forti pendenze della linea, fecero servizio costante fino all'elettrificazione della linea avvenuta nel 1928.\nLe unita impiegate per la linea principale erano:\nPer il servizio tra il tronchetto di Fermo e quello di Porto San Giorgio:\nCarrozze e carri merci.\nPer il trasporto passeggeri furono inizialmente ordinate 16 carrozze, dotate anche queste del sistema frenante Boecker:\nPer il trasporto merci risultavano 83 carri, suddivisi in:\nAutomotrici a Vapore.\nNel 1907 vennero ordinate 5 automotrici a vapore dalle officine Ganz, di cui 2 da impiegare sulla linea principale e 3 sul Tronchetto.\nQueste non diedero buoni risultati, e dopo qualche miglioria furono trasferite in Sangritana per poi essere vendute alla SFV per il servizio come rimorchiate sulla ferrovia Roma-Fiuggi-Frosinone, che le utilizz\u00f2 sino al 1921 prima di trasformarle in carri pianale.\nElettromotrici e Locomotori.\nA partire dal 1928, con l'elettrificazione della ferrovia a corrente continua a 2600 Volt, vennero messe in servizio oltre alle nuove locomotive elettriche, altre vetture viaggiatori, di stampo pi\u00f9 moderno, costruite dall'officina di Milano Carminati &amp; Toselli.\nPer il servizio merci vennero trasferiti 5 locomotori dalla Ferrovia Adriatico Sangritana, mentre per il servizio sul tronchetto furono ordinate 3 elettromotrici, che negli anni '50 verranno usate anche sull'intera tratta ferroviaria."}
{"id": "1500366", "revid": "729019", "url": "https://it.wikipedia.org/wiki?curid=1500366", "title": "Strada provinciale 42 dei Due Mari", "text": "La strada provinciale 42 dei Due Mari (SP 42), \u00e8 una strada di rilevanza regionale che scorre in provincia di Sassari e che collega la citt\u00e0 di Alghero con Porto Torres attraversando buona parte della Nurra. Il nome deriva dal fatto che la strada congiunge la rada di Alghero, nel mar di Sardegna con il golfo dell'Asinara. La rilevanza che riveste tale arteria deriva dal fatto che collega le \"porte d'ingresso\" del nord-ovest sardo: l'aeroporto di Alghero-Fertilia e il porto della cittadina turritana. Costituisce inoltre il terzo asse di collegamento del \"triangolo\" Sassari-Alghero-Porto Torres.\nTracciato.\nLa strada ha inizio da una delle uscite nord di Alghero, in localit\u00e0 Maria Pia; procede poi verso nord-est dove incrocia la Nuova Strada Anas 85 - del Calich, meglio conosciuta come variante de \"Lu Fangal\", e il bivio per la zona artigianale Ungias-Galant\u00e9 e Mamuntanas. Procede poi fino a raggiungere lo svincolo che porta nella borgata algherese di \"Sa Segada\", costeggia la necropoli di Anghelu Ruju e attraversa i vigneti della Sella&amp;Mosca. Dopo lo svincolo per la Zona Industriale San Marco interseca la strada statale 291 della Nurra in una rotatoria, che fino al 2005 era un semplice incrocio a raso tristemente conosciuto come \"Quadrivio della morte\" per via di numerosi incidenti che ebbero tragici epiloghi. Da qui l'arteria si dirige verso l'incrocio per il lago di Baratz, quelli per l'Argentiera, La Corte e Campanedda (tutte frazioni di Sassari), e infine giunge presso Porto Torres nella rotatoria che interseca la strada provinciale 34, che da una parte si dirige verso Stintino, e dall'altra verso la zona industriale, il centro della cittadina turritana e la strada statale 131 Carlo Felice.\nProgetti futuri.\nLa quantit\u00e0 di traffico sempre maggiore a cui questa strada \u00e8 soggetta ne ha messo in evidenza le carenze in termini di scorrevolezza e sicurezza. Il fatto pi\u00f9 eclatante era fino a pochi anni fa la presenza di un incrocio a raso con un'altra importante e trafficata arteria, la strada statale 291 della Nurra. Lavorando in questo senso la provincia di Sassari ha completato la realizzazione di una rotatoria in tale intersezione e ha previsto il rinnovamento dell'intera arteria, con l'eliminazione di tutti gli incroci a raso con la contestuale realizzazione di rotatorie, e l'allargamento della carreggiata (sullo stile della variante del Calich) per rendere pi\u00f9 fluido e sicuro il traffico, vista la quantit\u00e0 di mezzi pesanti che vi trafficano."}
{"id": "1500368", "revid": "767487", "url": "https://it.wikipedia.org/wiki?curid=1500368", "title": "Bob Young", "text": "Note biografiche.\nNato in Inghilterra, Bob Young cominci\u00f2 a lavorare nel mondo della musica negli anni sessanta, collaborando con artisti quali Amen Corner, The Nice e The Herd.\nAl 1969 risale la sua prima collaborazione con gli Status Quo, quando suon\u00f2 l'armonica a bocca a bocca nel singolo \u201c\"The Price of Love\"\u201d.\nDa quel momento, cominci\u00f2 sempre pi\u00f9 a stringere amicizia coi membri del gruppo ed inizi\u00f2 anche una prolifica attivit\u00e0 di scrittura di molti nuovi e fortunati brani soprattutto con Francis Rossi, cantante e prima chitarra della band.\nYoung divenne il paroliere dei brani scritti da Rossi, si esib\u00ec con il gruppo suonando l'armonica a bocca anche nei concerti dal vivo e diede un contributo molto importante anche sotto il profilo organizzativo divenendo il manager della band.\nGrazie al suo decisivo apporto furono incisi brani di grande successo come \"Paper Plane\", \"Caroline\" e \"Down Down\".\nNonostante la sua cooperazione con gli Status Quo lo assorbisse quasi del tutto, non disdegn\u00f2 di coltivare interessi musicali alternativi continuando a collaborare anche con altri musicisti.\nNel 1976 pubblic\u00f2 il 33 giri \"Young &amp; Moody\", inciso con l'autore inglese Micky Moody, ed inizi\u00f2 feconde collaborazioni anche con David Coverdale dei Whitesnake e Graham Bonnet dei Rainbow.\nA partire dai primi anni ottanta, tuttavia, la prolifica coppia di autori Rossi/Young si spezz\u00f2: Francis Rossi prefer\u00ec cominciare a comporre gran parte dei suoi pezzi insieme ad un nuovo autore, Bernie Frost, e il sodalizio con Young rimase in sospeso per molti, moltissimi anni.\nDa ricordare un altro album inciso da solista nel 1985 (\"In Quo Country\", in cui rielabor\u00f2 in chiave country molti dei grandi successi degli Status Quo, alla cui redazione aveva partecipato) e cooperazioni di vario tipo con altri musicisti negli anni successivi (Vanessa Mae nel 1990).\nCon grande approvazione dei fan degli Status Quo, a partire dal 2001, dopo oltre vent'anni di distacco, venne ricostituita la sua storica collaborazione con Francis Rossi.\nDa essa il longevo gruppo inglese trasse subito nuova linfa vitale pubblicando, nel 2002, il celebratissimo \"Heavy Traffic\", a giudizio unanime di pubblico e critica uno degli album migliori della intera carriera.\nNel mese di marzo del 2013, partecipa ai concerti della mini-tourn\u00e9e della formazione originale degli Status Quo (Frantic Four), suonando l'armonica a bocca."}
{"id": "1500375", "revid": "187240", "url": "https://it.wikipedia.org/wiki?curid=1500375", "title": "Gyros", "text": "Lo gyros (in greco \"\u03b3\u03cd\u03c1\u03bf\u03c2\"; IPA: ) \u00e8 un piatto greco e albanese in genere a base di carne di maiale, diffuso in Grecia e in Albania (con il nome di \"sufllaqe\") come cibo da strada o spuntino, mentre in osterie e taverne lo si pu\u00f2 trovare anche servito al piatto.\nLa cottura avviene su di uno spiedo verticale sul quale vengono infilzate una sopra l'altra delle fettine di carne, preventivamente marinate o condite con spezie e aromi; tale girarrosto rotea su s\u00e9 stesso in prossimit\u00e0 di una griglia elettrica (o a gas) portata ad adeguata temperatura. Una volta divenuto croccante, lo strato esterno viene tagliato in strisce sottili mediante un coltello elettrico per carne. Infine, lo \"gyros\" viene servito sulla \"pita\" (\"gyros pita\") o avvolto in essa, con lo \"tzatziki\" (salsa a base yogurt) e con pomodori, patatine e cipolla a condirlo.\nLo gyros trae origine dal kebab turco, conseguentemente alla lunga influenza nei Balcani dell'impero ottomano."}
{"id": "1500378", "revid": "12955199", "url": "https://it.wikipedia.org/wiki?curid=1500378", "title": "Melchior Cesarotti", "text": ""}
{"id": "1500381", "revid": "13020377", "url": "https://it.wikipedia.org/wiki?curid=1500381", "title": "Movimento del cavallo", "text": ""}
{"id": "1500382", "revid": "287204", "url": "https://it.wikipedia.org/wiki?curid=1500382", "title": "Flavors of Entanglement", "text": "Flavors of Entanglement \u00e8 un album della cantautrice canadese Alanis Morissette, pubblicato nel 2008.\nIl disco.\nNel marzo 2005, Morissette ha dichiarato di essere pronta a mettersi al lavoro su un nuovo album, visto che aveva gi\u00e0 riempito quattro diari, e di solito iniziava a scrivere un nuovo LP dopo averne compilati due.\nNel dicembre 2005, in un'intervista per la promozione di \"\", ha dichiarato che le sarebbe piaciuto fondere suoni tecnologici con scenari musicali pi\u00f9 organici.\nA gennaio 2006 la rivista Rolling Stones ha scritto che Alanis era impegnata in intense sedute di scrittura per il suo prossimo disco, per il quale aveva reclutato diversi collaboratori, fra cui Mike Elizondo, che aveva gi\u00e0 prodotto \"Wunderkind\", canzone inclusa nella colonna sonora del film \"Le cronache di Narnia - Il leone, la strega e l'armadio\" (2005).\nIn quello stesso periodo, la Morissette ha dichiarato di stare \"traboccando di idee\", non avendo scritto un album in tre anni (il suo cd studio pi\u00f9 recente, \"So-Called Chaos\", era stato infatti rilasciato nel 2004). Ci\u00f2 nonostante, successivamente l'artista ha deciso di prendersi una pausa a tempo indeterminato dalla musica.\nNessun annuncio ufficiale o spiegazione sono stati dati per questa interruzione, durante la quale Alanis si \u00e8 presa del tempo per rilassarsi, andare in vacanza, comparire in alcune serie televisive.\nNell'ottobre del 2006, Alanis ha dichiarato, in un'intervista con Tv Guide, che sarebbe entrata a breve in studio per registrare del nuovo materiale, e ci sarebbe rimasta nelle successive settimane; la conta di diari riempiti dalla cantante era arrivata a sette.\nAll'inizio del 2007, \u00e8 girata la voce, in alcuni forum, che Alanis stesse lavorando col produttore e musicista Guy Sigworth. L'artista ha girato un video-parodia della canzone dei Black Eyed Peas \"My Humps\", da lei riarrangiata e ricantata per l'occasione. L'alta qualit\u00e0 del video ha fatto pensare che si trovasse in studio, per la lavorazione del nuovo cd.\nDurante un'esibizione, con Sigworth al piano, Alanis ha cantato una nuova canzone, \"Not as we\", di cui comparir\u00e0 un breve clip studio, nel terzo episodio della quarta stagione di Dr. House - Medical Division, andato in onda per la prima volta il 9 ottobre 2007. Sempre a ottobre 2007, \u00e8 stato reso noto il titolo dell'album.\nUn'altra nuova canzone, \"Underneath\", \u00e8 stata fatta ascoltare in prima il 15 settembre al Kodak Theatre di Los Angeles, in occasione dell\"Elevate Film Festival\". Lo scopo del festival era creare documentari, video musicali, o corti cinematografici che avessero a che fare con la crescita della coscienza umana sulla terra.\nIl video della canzone, che \u00e8 stato girato in due giorni, mostra Alanis e altre persone che nuotano nella (e si aggirano intorno alla) piscina della stessa cantautrice.\nTracce.\nTracce bonus.\nLa \"Deluxe Edition\" \u00e8 stata annunciata sul sito Amazon.com, ed ha le seguenti canzoni su un secondo disco bonus.\nVendite.\nIn Italia, \"Flavors of Entanglement\", ha debuttato al numero otto della classifica \"FIMI\" ed \u00e8 rimasto, nonostante la promozione dell'album di un solo singolo Underneath, per diciotto settimane nei primi 100 posti, raggiungendo il disco d'oro per le oltre 40.000 copie vendute.\nTour e promozione.\nLa Morissette \u00e8 stata impegnata in un tour nordamericano, insieme alla band di supporto Matchbox 20.\nLe esibizioni sono cominciate il 25 gennaio 2008 a Hollywood, in Florida, e sono terminate il 18 marzo 2008 a Las Vegas, nel Nevada.\nAlanis ha suonato in tutte le date del tour, tranne quella di Verona, New York.\nSingoli.\nA gennaio 2008 la cantautrice ha dichiarato che \"Underneath\" \u00e8 un ottimo candidato come primo singolo di FOE, ma che, se cos\u00ec dovesse essere, il video presentato all'Elevate non sar\u00e0 quello ufficiale. Il 15 aprile 2008 \u00e8 uscito il singolo \"Underneath\".\nI secondi singoli estratti dall'album sono In praise of the vulnerable man per l'Europa e Not as we per il resto del mondo, ma entrambi non hanno ottenuto risultati rilevanti nelle classifiche."}
{"id": "1500383", "revid": "114693674", "url": "https://it.wikipedia.org/wiki?curid=1500383", "title": "Politologia della religione", "text": "La politologia della religione \u00e8 una disciplina recente che studia le relazioni intercorrenti tra politica e religione.\nTemi principali.\nTutto quello che riguarda la dottrina e le pratiche religiose, avendo allo stesso tempo un contenuto e un messaggio politico, soprattutto il punto di vista religioso nei confronti dei modi di governo, potere, autorit\u00e0 politiche, stato, organizzazione politica, guerra, pace.\nTutto quello che riguarda comportamento e le pratiche religios\u0435 e che, pur non avendo un diretto messaggio e contenuto politico, ha dirette conseguenze politiche, per esempio costruzione degli edifici religiosi o organizzazione di pellegrinaggi.\nLa posizione degli attori politici nel senso stretto della parola nei confronti di religione e delle comunit\u00e0 religiose, per esempio, posizione dei partiti politici e gruppi di pressione nei confronti della religione e delle comunit\u00e0 religiose.\nTutto quello che riguarda un comportamento sociale apparentemente del tutto secolare e senza motivazioni religiose, ma che tuttavia comporta conseguenze religiose. Per esempio, se in una societ\u00e0 multiconfessionale i membri di una comunit\u00e0 religiosa hanno posizione monopolista in un settore dell'economia, ci\u00f2 avr\u00e0 per forza implicazioni politiche.\nLo sviluppo.\nLa politologia della religione viene studiata in quasi tutte le universit\u00e0 e dipartimenti per le scienze politiche negli Stati Uniti. All'interno dell'APSA (American political science association) esiste la sezione \"Religion &amp; Politics\".\nLa disciplina \u00e8 molto diffusa anche in Europa. In Europa Orientale e in Serbia l'insegnamento \u00e8 attivo dal 1993.\nIn Germania presso l'Universit\u00e0 di Duisburg (1996) \u00e8 attivo l\"'Institut f\u00fcr Religionspolitologie\". La rivista \"Politologia della religione\", la prima del mondo, biennale, \u00e8 stata pubblicata a Belgrado nel febbraio del 2007 da parte del Centro per gli studi di religione e tolleranza religiosa, ed \u00e8 diretta da Miroljub Jevti\u0107, professore alla Facolt\u00e0 di scienze politiche dell'Universit\u00e0 di Belgrado.\nIn Italia il tema di ricerca \u00e8 stato sviluppato pi\u00f9 sul fronte della teologia politica (soprattutto sulla scorta degli studi di Romano Guardini), anche se lo studio politologico della religione si va diffondendo anche nelle cattedre di filosofia politica, come testimonia il convegno dell'Associazione Italiana Filosofia della Religione su \"Religioni e violenza\" tenutosi a Messina nel 2007, che ha visto la partecipazione del maggior studioso tedesco della disciplina, Claus-Ekkehard B\u00e4rsch, e di numerosi studiosi italiani."}
{"id": "1500385", "revid": "889336", "url": "https://it.wikipedia.org/wiki?curid=1500385", "title": "Parco di Buddha", "text": "Il parco di Buddha, o Buddha Park, in lingua lao \"Wat Xieng Khuan\". \u00e8 un parco tematico a carattere religioso ubicato nel Laos, a circa 25 km dalla capitale, Vientiane, nei pressi del confine con la Thailandia.\nStoria.\nIl parco \u00e8 stato ideato e realizzato nel 1958 da Luang Pu Bunleua Sulilat, un religioso buddista-induista, allo scopo di unire le due diverse religioni per mezzo dell'arte. Il parco sarebbe stato realizzato grazie all'impiego di manovalanza volontaria non specializzata, sotto la supervisione di Luang Pu Bunleua Sulilat.\nDescrizione.\nIl parco contiene circa 200 statue in cemento armato, alcune di grandi dimensioni e ornate con bizzarre decorazioni, che rappresentano miti di entrambe le religioni, animali fantastici e demoni. Le opere sembrano essere molto antiche pur risalendo solo a pochi decenni fa.\nL'installazione richiama molto da vicino i giardini europei del XVI secolo ed in particolare il Parco dei Mostri di Bomarzo, nel Lazio. Tra le molte imponenti statue vi \u00e8 quella raffigurante il Buddha reclinato della lunghezza di circa 40 m. Altra opera notevole \u00e8 una mostruosa testa, all'interno della quale \u00e8 situata una scala; entrando attraverso la bocca spalancata, percorrendo tutti i gradini, simbolicamente si attraversa l'inferno fino a giungere in paradiso, rappresentato dalla bella vista del parco dall'alto.\nIl Buddha Park si raggiunge facilmente da Vientiane sia in autobus che con un mezzo proprio."}
{"id": "1500386", "revid": "28592", "url": "https://it.wikipedia.org/wiki?curid=1500386", "title": "Dmitrij Mere\u017ekovskij", "text": ""}
{"id": "1500387", "revid": "628767", "url": "https://it.wikipedia.org/wiki?curid=1500387", "title": "Xpujil", "text": "La citt\u00e0 di Xpujil \u00e8 a capo del comune di Calakmul, stato di Campeche, Messico. Conta 3.222 abitanti secondo le stime del censimento del 2005 e le sue coordinate sono 18\u00b030\u2032N 89\u00b023\u2032W."}
{"id": "1500390", "revid": "73125", "url": "https://it.wikipedia.org/wiki?curid=1500390", "title": "Camera Schmidt", "text": ""}
{"id": "1500391", "revid": "109465569", "url": "https://it.wikipedia.org/wiki?curid=1500391", "title": "Now That You Got It", "text": "Now That You Got It \u00e8 il quarto singolo estratto dall'album \"The Sweet Escape\" della cantante Gwen Stefani del 2006. La canzone, scritta dalla Stefani, dal produttore Swizz Beatz e da Sean Garrett, vede partecipe anche il cantante reggae Damian Marley per il remix del brano. Il singolo \u00e8 stato pubblicato nel settembre 2007.\nVideo musicale.\nIl video, diretto da The Saline Project, \u00e8 girato a Porto Rico e in Giamaica. Il video \u00e8 stato presentato a MTV Total Request Live il 4 settembre 2007. Il video comincia con una montagna nella quale \u00e8 scritto \"Gwen Stefani Presents\" e subito dopo un'altra montagna con \"Now That You Got It\". Dopo si passa a una sequenza in cui Gwen Stefani canta con Damian Marley, e subito dopo ad un'altra in cui la cantante insieme alle Harajuku Girls sono a bordo di alcuni scooter. Durante il ritornello, la cantante, Marley e le Harajuku Girls sono vicino ad un lago. La scena finale vede la Stefani cantare contro un muro, e le Harajuku Girls su un tetto."}
{"id": "1500398", "revid": "287204", "url": "https://it.wikipedia.org/wiki?curid=1500398", "title": "Ujbuda", "text": ""}
{"id": "1500399", "revid": "125101821", "url": "https://it.wikipedia.org/wiki?curid=1500399", "title": "French house", "text": "Con l'espressione French house, o French touch, si indica un genere musicale nato in Francia all'inizio degli anni novanta e diffusosi tra la seconda met\u00e0 degli anni novanta e la prima met\u00e0 degli anni duemila. Solitamente indicata come sottogenere di musica house o come la sua declinazione francese, la \"French house\" \u00e8 altres\u00ec conosciuta come \"French Hype\", \"Disco house\", \"Neu-disco\", \"Filter house\" o \"Tekfunk\".\nSe, all'inizio, essa si distingueva dalla musica house classica per l'utilizzazione di samples spesso di origine funk e disco, nel corso degli anni, le sue fonti di ispirazione si sono estese a tutti i generi musicali. I suoi principali rappresentanti sono: St Germain, \u00c9tienne de Cr\u00e9cy, Dimitri from Paris, Daft Punk, Alan Braxe, Air, Mr. Oizo, Cassius Superfunk, Alex Gopher, Benjamin Diamond e Laurent Garnier. Essa ingloba talvolta altri stili musicali, come nel caso del gruppo rock Phoenix. Altri artisti, appartenenti alla cosiddetta \"seconda generazione\", sono ad esempio: Lifelike, Justice, C2C, Kavinsky, Breakbot, M83 e Gesaffelstein.\nLa caratteristica dominante nei brani \"French house\" \u00e8 l'utilizzo costante dell'effetto \"filtro\" delle frequenze ed il ricorso a \"stabs\" vocali, nonch\u00e9 il campionamento di vecchi dischi funk e disco degli anni settanta e ottanta. La maggior parte dei brani ha una costante di metro 4/4 e con una gamma ritmica di 110-130 battiti per minuto.\nOrigini.\nL'appellazione \"French touch\" appar\u00ec per la prima volta Parigi nel giugno 1987, quando il fotografo delle notti parigine Jean-Claude Lagr\u00e8ze crea delle \"serate French touch\" al Le Palace, facendo scoprire la musica house e i DJ Laurent Garnier, Guillaume la Tortue e David Guetta.\nL'espressione \u00e8 in seguito ripresa nel 1991 sul retro di una giacca creata nel 1991 da \u00c9ric Morand per la F Communications e portando l'iscrizione \u00ab \"We Give a French Touch to House \"\u00bb (\u00ab Noi diamo un tocco francese alla house \u00bb).\nI giornalisti inglesi hanno popolarizzato il termine e contribuito alla diffusione del movimento oltre Manica quando, a partire dall'anno 1996, arriveranno delle produzioni di musica elettronica francese in grande quantit\u00e0.\nStoria e influenze.\nI generi musicali che pi\u00f9 di tutti hanno determinato, con la loro influenza, la nascita della French house sono diversi.\nIn primis, e la Space disco; quest'ultima in particolare divenne molto popolare in Francia sul finire degli anni settanta, quando salirono alla ribalta artisti come Cerrone, Sarah Brightman, Space e Sheila B. Devotion. Il centro delle produzioni Space disco, melodicamente molto simile alla Hi-NRG disco, erano tematicatiche di natura fantascientifiche; la French house ha ripreso, se non altro nei suoni e nelle linee melodiche, gli aspetti fantascientifici della Space disco.\nLa seconda tipologia di musica che ha influenzato la French house fu il P-funk, genere in auge tra la fine degli anni settanta ed i primi anni ottanta che trov\u00f2 in George Clinton e Bootsy Collins i maggiori esponenti. Ci\u00f2 \u00e8 dovuto al fatto che durante l'esplosione della Disco music, in Francia i deejay erano soliti inserire nelle loro tracklist brani di P-Funk assieme a tracce disco; inoltre, il fatto che la band disco statunitense Chic produsse il brano \"Spacer\" di Sheila B. Devotion, pietra miliare della Space disco, determin\u00f2 nella mente degli appassionati ad una sorta di fusione tra P-Funk e disco per un certo periodo di tempo; un terzo fattore fu il \"look\" degli artisti di P-Funk, che erano soliti vestire costumi \"spaziali\", somigliando in qualche modo a quelli della Space disco.\nLa terza e pi\u00f9 recente influenza fu quella dettata dalle produzioni di Thomas Bangalter: i suoi lavori da solista, assieme a quelli come membro dei Daft Punk, ebbero un forte impatto sulla French house tra la met\u00e0 e la fine degli anni novanta.\nI primi esperimenti di French house (ai tempi nota ancora come \"Disco House\" o \"Neu Disco\") ottennero un notevole successo sul mercato internazionale tra il 1997 ed il 1999. I Daft Punk, gli Stardust ed i Cassius divennero i primi artisti del genere noti nel mondo e nei loro video fecero chiaramente risaltare le loro radici \"space disco\".\nIl successo di massa venne raggiunto tra il 2000 ed il 2001 grazie alle produzioni di Bob Sinclar, \u00c9tienne de Cr\u00e9cy, Modjo, Galleon e David Guetta\nTra il 2006 e il 2009 molti artisti French house hanno spostato la loro attenzione su altri generi musicali, su tutti l'eurodance e l'electro house.\nOggi la french house sta vivendo un ringiovanimento attuato soprattutto da artisti gi\u00e0 famosi e noti come Duck Sauce, Martin Solveig, Bob Sinclar Madeon e Phil Weeks.\nTerminologia, origini e variazioni.\nL'espressione \"French house\" fu utilizzata per la prima volta dai veejay di MTV UK &amp; Ireland, durante uno speciale di \"MTV News\" andato in onda nel periodo di Natale 1999; nell'occasione si parl\u00f2 dell'\"esplosione del fenomeno French house\" e vennero intervistati Bob Sinclar, gli Air ed i Cassius. Tale special fu quindi trasmesso dalle MTV delle altre nazioni, dando valenza mondiale a tale denominazione.\nPrima di tale data, tra il 1996 e la fine del 1999, la \"French house\" era nota come \"neu disco\", \"disco house\" e \"new disco\".\nDurante il 2002, la Disco house divenne un genere indipendente dalla French house, dalla quale si discost\u00f2 per l'utilizzo di suoni pi\u00f9 duri; la French house continu\u00f2 il suo percorso lungo le strade dell'Eurodisco, abbandonando i suoni e le tematiche della \"space disco\". L'ultimo tributo al genere space disco fu \"World, Hold On (Children of the Sky)\" di Bob Sinclar, il cui video era di matrice fantascientifica."}
{"id": "1500401", "revid": "28592", "url": "https://it.wikipedia.org/wiki?curid=1500401", "title": "Vladimir Purishkevich", "text": ""}
{"id": "1500402", "revid": "43211", "url": "https://it.wikipedia.org/wiki?curid=1500402", "title": "Neu-disco", "text": ""}
{"id": "1500403", "revid": "43211", "url": "https://it.wikipedia.org/wiki?curid=1500403", "title": "French touch", "text": ""}
{"id": "1500404", "revid": "43211", "url": "https://it.wikipedia.org/wiki?curid=1500404", "title": "Disco house", "text": ""}
{"id": "1500406", "revid": "124123", "url": "https://it.wikipedia.org/wiki?curid=1500406", "title": "Cecilia Metella Balearica maggiore", "text": "Con la sua influenza riusc\u00ec a salvare il giovane Giulio Cesare dall'ira del dittatore Lucio Cornelio Silla, che lo aveva condannato a morte per aver rifiutato di divorziare da Cornelia Cinna Minore. Fu anche la protettrice di Sesto Roscio, difeso da Cicerone e dai suoi nipoti Quinto Cecilio Metello Celere e Quinto Cecilio Metello Nepote Minore nella celebrata orazione \"Pro Roscio\"."}
{"id": "1500407", "revid": "43211", "url": "https://it.wikipedia.org/wiki?curid=1500407", "title": "French house music", "text": ""}
{"id": "1500408", "revid": "28592", "url": "https://it.wikipedia.org/wiki?curid=1500408", "title": "Vladimir Mitrofanovi\u010d Purishkevi\u010d", "text": ""}
{"id": "1500409", "revid": "1568601", "url": "https://it.wikipedia.org/wiki?curid=1500409", "title": "Ghiacciaio del Grand Croux", "text": "Il ghiacciaio del Grand Croux (pron. fr. : - in francese, \"Glacier du Grand Croux\") \u00e8 un ghiacciaio situato nel massiccio del Gran Paradiso, sul versante valdostano, ai piedi della Roccia Viva (3650\u00a0m), della Becca di Gay (3621\u00a0m), della Testa del Grand Croux (3437\u00a0m) e della Testa di Valnontey (3562\u00a0m). \nLa sua estensione misura circa 150 ettari. Si trova nell'alta Valnontey, valle laterale della Val di Cogne. Le sue caratteristiche principali sono: larghezza 1,6\u00a0km lunghezza 1,8\u00a0km esposizione nord, inclinazione media 32\u00b0, quota massima 3600 metri circa, quota minima 2550 metri circa."}
{"id": "1500410", "revid": "484362", "url": "https://it.wikipedia.org/wiki?curid=1500410", "title": "Nord Caucaso", "text": ""}
{"id": "1500412", "revid": "28592", "url": "https://it.wikipedia.org/wiki?curid=1500412", "title": "Rivoluzione Russa del 1905", "text": ""}
{"id": "1500413", "revid": "798140", "url": "https://it.wikipedia.org/wiki?curid=1500413", "title": "Jeunes Europ\u00e9ens F\u00e9d\u00e9ralistes", "text": "\"Les Jeunes Europ\u00e9ens F\u00e9d\u00e9ralistes\" (\"Giovani Federalisti Europei\") costituiscono un movimento politico apartitico senza fini di lucro, meglio conosciuto con l'acronimo JEF.\nRappresenta la sezione giovanile della \"Union of European Federalists\", e il tesseramento \u00e8 aperto a tutte le persone di et\u00e0 compresa tra i 18 e i 35 anni.\nObiettivi.\nLa \"JEF\", rispettando la sua apartiticit\u00e0, evita di ambire al potere politico e di identificarsi con partiti gi\u00e0 esistenti. Non rifiuta per\u00f2 di collaborare con questi ultimi quando si presenta l'occasione, per stimolare la partecipazione attiva dei cittadini riguardo alle tematiche europeiste.\nLa \"JEF\" si pone infatti come obiettivo quello di sensibilizzare la popolazione e la classe politica verso temi quali il rispetto dei diritti umani, la \"cittadinanza europea\" e il rafforzamento dell'Unione europea esistente attraverso l'attuazione di un modello federale.\nLe attivit\u00e0 della \"JEF\" consistono in seminari, convegni, dibattiti, azioni di strada; finanziate attraverso la partecipazione a progetti pan-europei promossi dalla Commissione europea quali, ad esempio, \"\"Speak Up Europe\" o \"All Different, All Equal\"\".\nStruttura.\nLa stessa \"JEF\" \u00e8 organizzata secondo un modello federale. \nLa \"JEF-Europe\".\nLa sede di coordinamento centrale a livello europeo della \"JEF-Europe\" ha sede a Bruxelles. I principali organi sono l'\"Executive Bureau\" (\"Ufficio Esecutivo\", \"EB\") e il \"Federal Committee\" (\"Comitato Federale\", \"FC\"), che vengono rinnovati a cadenza biennale dal Congresso europeo della \"JEF\". L'ultimo congresso si \u00e8 tenuto nel 2011.\nL'\"Executive Bureau\".\nL'\"Executive Bureau\" si compone di:\nQuesto organo si occupa di mettere in pratica le decisione prese al Congresso e dal Comitato Federale, e di gestire la cancelleria e la parte burocratica del movimento.\nIl \"Federal Committee\".\nIl \"Federal Committee\" si compone di:\nQuesto \u00e8 l'organo decisionale della \"JEF\", e si incontra una volta ogni sei mesi (solitamente a marzo e a ottobre).\nLe sezioni nazionali.\nAffiliate alla \"JEF-Europe\", vi sono 30 sezioni nazionali (in Belgio, Portogallo, Spagna, Francia, Germania, Regno Unito, Danimarca, Norvegia, Svezia, Finlandia, Lettonia, Lituania, Svizzera, Austria, Italia, Malta, Grecia, Ungheria, Slovenia, Croazia, Serbia, Bulgaria, Romania, Moldavia, Polonia, Repubblica Ceca, Repubblica Slovacca, Albania, Kosovo e Repubblica di Macedonia) ufficialmente riconosciute, pi\u00f9 altre in via di formazione.\nLe sezioni maggiori sono ulteriormente divise in sezioni regionali e locali.\nLa sezione italiana della \"JEF\" \u00e8 la \"Giovent\u00f9 Federalista Europea (GFE)\", che conta 20 sezioni locali."}
{"id": "1500415", "revid": "106356", "url": "https://it.wikipedia.org/wiki?curid=1500415", "title": "Gli occhi del Drago", "text": ""}
{"id": "1500420", "revid": "106356", "url": "https://it.wikipedia.org/wiki?curid=1500420", "title": "Uscita per l'Inferno", "text": ""}
{"id": "1500421", "revid": "599013", "url": "https://it.wikipedia.org/wiki?curid=1500421", "title": "Jef", "text": ""}
{"id": "1500422", "revid": "104485", "url": "https://it.wikipedia.org/wiki?curid=1500422", "title": "Radiosondaggi", "text": "I radiosondaggi sono osservazioni di alcune variabili o parametri meteorologici prelevati attraverso una strumentazione di misura agganciata ad un pallone sonda che viene rilasciato in atmosfera.\nDescrizione.\nLa strumentazione comunica con il centro meteo posto a terra tramite segnali radio ovvero una radiocomunicazione. Questi assumono il nome di \"messaggi TEMP\" e sono costituiti per lo pi\u00f9 da stringhe di numeri decifrabili manualmente o con l'utilizzo di un elaboratore. Il pallone sonda \u00e8 a perdere.\nIl radiosondaggio analizza principalmente il profilo verticale dell'atmosfera, cio\u00e8 il cambiamento di alcuni valori quali la temperatura e la pressione al variare della quota, in libera atmosfera. Il tempo di rilascio standard avviene alle cosiddette \"ore sinottiche\", in modo da poter confrontare i dati anche sul piano orizzontale, fra stazioni di rilascio diverse."}
{"id": "1500423", "revid": "1996533", "url": "https://it.wikipedia.org/wiki?curid=1500423", "title": "Impianto termico", "text": "L'impianto termico \u00e8 un impianto tecnologico destinato alla climatizzazione estiva ed invernale degli ambienti con o senza produzione di acqua calda per usi igienici e sanitari o alla sola produzione centralizzata di acqua calda per gli stessi usi, comprendente eventuali sistemi di produzione, distribuzione e utilizzazione del calore nonch\u00e9 gli organi di regolazione e di controllo\nIn senso lato, per impianto termico si intende sia la componente dedicata a fornire calore durante il periodo invernale (cio\u00e8 l'impianto termico in senso stretto), sia la componente dedicata a sottrarre calore durante il periodo estivo con il caldo.\nLa componente dedicata al raffrescamento estivo \u00e8 indicata, generalmente, come \"impianto di condizionamento\".\nL'apporto di calorie e/o frigorie all'ambiente servito pu\u00f2 avvenire attraverso numerosi sistemi e componenti che si differenziano sia per le modalit\u00e0 di generazione, sia per il sistema di vettoriamento (ovvero come le calorie/frigorie sono trasferite dal generatore al componente di cessione), o per la modalit\u00e0 con cui avviene il trasferimento di calore (conduzione, convezione o irraggiamento).\nPer quanto concerne gli impianti termici intesi nell'accezione comune del termine (impianto dedicato al solo riscaldamento invernale), \u00e8 possibile classificarli come segue:\nGenerazione.\nPer quanto riguarda la generazione di calore, possono essere utilizzate caldaie (ad esempio con alimentazione a metano, a GPL, pellet o biomasse), resistenze elettriche o pompe di calore. Per la generazione di frigorie (ovvero la sottrazione di calore), invece, possono essere utilizzati gruppi frigoriferi, pompe di calore o pozzi geotermici.\nSistemi di vettoriamento.\nIl sistema di vettoriamento pu\u00f2 essere presente o meno. Si ha necessit\u00e0 di vettoriamento delle calorie/frigorie quando il generatore \u00e8 destinato a servire pi\u00f9 ambienti attraverso un circuito di distribuzione. Non \u00e8 presente il sistema di vettoriamento, invece, quando il generatore scambia direttamente con l'ambiente servito.\nQualora sia necessaria, la funzione di vettoriamento pu\u00f2 essere svolta da fluidi aeriformi o liquidi.\nCessione.\nPer quanto riguarda la cessione delle calorie/frigorie prodotte agli ambienti serviti, possono essere utilizzati, ad esempio, sistemi ad irraggiamento (radiatori, pannelli radianti, piastre) e convezione (termoconvettori, ventilconvettori).\nSchema sintetico di un impianto di riscaldamento autonomo a caldaia stagna.\nL'impianto \u00e8 costituito da un generatore (caldaia) \"stagna\" (nel senso che la camera di combustione \u00e8 completamente separata dall'ambiente nel quale \u00e8 collocata la caldaia), dotato di sistema di evacuazione dei fumi (canna fumaria) e di carico dell'aria esterna.\nLa caldaia \u00e8 collegata all'impianto di alimentazione del combustibile, alla rete idraulica (per il carico del fluido di vettoriamento) ed al circuito di vettoriamento.\nSul circuito di vettoriamento sono connessi (generalmente attraverso un \"collettore\") i gruppi radianti (radiatori), il cui dimensionamento viene effettuato in ragione della necessit\u00e0 di apporto o sottrazione di calore nel singolo vano.\nOgni gruppo radiante (radiatore) \u00e8 dotato di una valvola (che permette la chiusura e l'apertura dell'alimentazione) e di un \"detentore\" (o valvola di regolazione del flusso).\nLa regolazione della temperatura dei locali avviene attraverso un cronotermostato, che regola in semplice on/off la caldaia."}
{"id": "1500424", "revid": "203463", "url": "https://it.wikipedia.org/wiki?curid=1500424", "title": "Aleksandr Ivanov", "text": ""}
{"id": "1500425", "revid": "1573940", "url": "https://it.wikipedia.org/wiki?curid=1500425", "title": "Tenrec ecaudatus", "text": "Il tenrec (Tenrec ecaudatus ) \u00e8 un mammifero afrosoricida originario del Madagascar. \u00c8 l'unica specie vivente del genere Tenrec.\nDescrizione.\nDi aspetto simile sia ai toporagni che ai ricci, \u00e8 la pi\u00f9 grande specie di Tenrecidae terrestri, potendo raggiungere una lunghezza di 25\u201340\u00a0cm ed un peso di 1,5-2,5\u00a0kg.\nHa un muso allungato e appuntito, simile ad una piccola proboscide, e una coda rudimentale, lunga poco pi\u00f9 di 1\u00a0cm, a cui si deve l'epiteto specifico.\nPresenta una folta pelliccia di colore dal grigio al rossastro, cosparsa di aculei aguzzi.\nBiologia.\nSono animali tendenzialmente solitari, tranne che nel periodo riproduttivo (ottobre-novembre). Hanno abitudini crepuscolari-notturne.\nDurante le ore pi\u00f9 calde del giorno vivono in tane scavate generalmente in prossimit\u00e0 delle rive dei corsi d'acqua.\nDurante la stagione secca (maggio-settembre), quando le risorse alimentari sono limitate, vanno in letargo.\nAlimentazione.\nSi nutrono sia di vegetali che di artropodi, che predano scavando il terreno con il lungo muso. Occasionalmente predano anche rettili, anfibi e piccoli mammiferi.\nRiproduzione.\n\u00c8 una specie molto prolifica: ogni femmina, dopo una gestazione di 56-64 giorni, d\u00e0 alla luce 12-20 piccoli, la cui pelliccia alla nascita \u00e8 a strisce bianche e nere. Subito dopo lo svezzamento i piccoli iniziano a seguire la madre nella ricerca del cibo, per divenire totalmente autonomi intorno ai 2 mesi di vita.\nPredatori.\nIl predatore pi\u00f9 temuto \u00e8 il fossa (Cryptoprocta ferox)\nDistribuzione e habitat.\nIl \"T. ecaudatus\" \u00e8 endemico del Madagascar.\n\u00c8 stato introdotto dall'uomo ed \u00e8 naturalizzato nelle isole Comore, nell'isola di Riunione, nelle Mauritius e nelle Seychelles.\nVive nelle foreste tropicali e subtropicali e nella savana, ma non \u00e8 infrequente incontrarlo anche in vicinanza dei centri abitati.\nStato di conservazione.\nLa \"IUCN Red List\" classifica \"Tenrec ecaudatus\" come specie a basso rischio di estinzione (\"Least Concern\").\n\u00c8 una specie molto comune ed \u00e8 osservabile in gran parte delle aree naturali protette in Madagascar tra cui il Parco Nazionale di Ranomafana e la Riserva naturale di Berenty."}
{"id": "1500426", "revid": "729019", "url": "https://it.wikipedia.org/wiki?curid=1500426", "title": "Blohm &amp; Voss Ha 139", "text": "Il Blohm &amp; Voss Ha 139 era un idrovolante quadrimotore a lungo raggio prodotto dall'azienda tedesca Blohm &amp; Voss GmbH negli anni trenta e caratterizzato dalla configurazione alare \"ad ala di gabbiano rovesciate\" (o a \"W\") ed impennaggio bideriva.\nUtilizzato come aereo di linea ed aereo postale dalla DLH sulle rotte transatlantiche tra il 1937 ed il 1939, l'Ha 139 risultava in quel momento uno dei pi\u00f9 grandi idrovolanti mai costruiti.\nStoria del progetto.\nNel 1935 la DLH contatt\u00f2 la Blohm &amp; Voss richiedendo la pianificazione di un progetto di un idrovolante che avesse la capacit\u00e0 di trasvolare l'oceano Atlantico. I progettisti realizzarono su queste specifiche l'Ha 139, il quale avrebbe potuto trasportare, alla velocit\u00e0 di 250 km/h, 500 kg di merce ad una distanza di 5\u00a0000 km.\nIl primo esemplare realizzato, indicato secondo le convenzioni di designazione Reichsluftfahrtministerium (RLM) Ha 139 V1 (da \"versuchsflugzeug\", prototipo) e battezzato \"Nordmeer\" (\"Mare del Nord\"), venne immatricolato D-AMIE quindi portato in volo per la prima volta nel 1936. Fu in seguito consegnato alla DLH nell'estate del 1937 assieme al secondo esemplare costruito, denominato Ha 139 V2 \"Nordwind\" (D-AJEY, W.-Nr.182), per essere utilizzati sulla tratta Horta (Azzorre) - New York. Questi grandi idrovolanti, che effettuarono regolarmente servizio da agosto sino a novembre del 1937, erano supportati da apposite navi appoggio, la \"Friesenland\" e la \"Schwabenland\". Per il decollo utilizzavano un'apposita rampa di lancio situata sul ponte mentre al ritorno erano issati a bordo per le operazioni di carico e scarico. Dopo l'esperienza nei voli transoceanici, i due esemplari vennero modificati nella parte posteriore con una coda di nuovo disegno e spostando i radiatori situati sotto le ali. Queste modifiche furono deliberate per la costruzione di nuovi modelli, che grazie a queste avrebbero dovuto assumere la denominazione definitiva di Ha 139 B.\nIl terzo ed ultimo velivolo, denominato Ha 139 V3 (B) \"Nordstern\" (D-ASTA, W.-Nr.217) e realizzato alla fine del 1938, era dotato di una maggiore apertura alare (29,50 m) e dell'ultima evoluzione dei motori Junkers Jumo 205 C accreditati di 660 CV. Quest'ultimo continu\u00f2 il servizio sulla tratta Horta (Azzorre) - New York tra il 21 luglio ed il 19 ottobre 1938 ed in seguito raggiungendo Bathurst (in Gambia) e Natal (in Brasile).\nImpiego operativo.\nAllo scoppio della seconda guerra mondiale, gli Ha 139 V1 e V2 sono stati acquisiti dalla Luftwaffe ed utilizzati come aereo da trasporto nelle operazioni per l'occupazione della Norvegia. Il terzo Ha 139 venne ulteriormente rivisto, dotandolo di un impennaggio con nuove derive modificate, un nuovo muso vetrato ed utilizzato come ricognitore marittimo sul Mar Baltico con la denominazione di Ha 139 V3/U1 (o Ha 139 B/217).\nSuccessivamente, immatricolato P5+GH, venne ridesignato Ha 139 MS (MS = \"Magnetspule\", ovvero bobina magnetica) dotato di un dispositivo magnetico per l'individuazione di mine, riconoscibile da un caratteristico anello metallico, detto anello Mausi. Non essendosi rivelati particolarmente adatti ad un uso militare la loro produzione venne presto interrotta a favore del Blohm und Voss Bv 142, un nuovo modello sviluppato sulle esperienze del Ha 139."}
{"id": "1500427", "revid": "765341", "url": "https://it.wikipedia.org/wiki?curid=1500427", "title": "Bombay (programma televisivo)", "text": "Bombay \u00e8 un programma di Gianni Boncompagni e Giovanni Benincasa di dodici puntate andato in onda su LA7 dal 23 ottobre 2007 all'8 gennaio 2008 ogni marted\u00ec sera verso le 23:30.\nContenuto.\n\u00c8 un programma non-sense chiamato cos\u00ec perch\u00e9 \u00e8 una \"Bomba\" (spiega l'autore) e in cui vengono proposti ospiti improbabili come il Cardinal Mirabini (ormai noto per il detto \"il carro va l\u00e0 dove il dente duole\"), Nilde Mussolini (la presunta sorella di Alessandra Mussolini, recitata dalla stessa), il Padreterno e molti altri. Il programma ha luogo principalmente in due studi: uno che \u00e8 lo studio vero e proprio in cui vengono presentati i summenzionati personaggi e un altro pi\u00f9 piccolo, affollato di tanta gente, dove viene \"gestita\" la trasmissione dallo stesso Boncompagni. Una peculiarit\u00e0 del programma \u00e8 anche il festeggiamento dell'avvento di ogni mercoled\u00ec prossimo (come se fosse capodanno) che spesso viene fatto molto in ritardo rispetto alla mezzanotte. La giustificazione di Boncompagni \u00e8 che siamo in Italia e va bene che non tutto sia puntuale.\nCast fisso.\nInoltre partecipava alla trasmissione un corpo di ballo composto da 15 ragazze sulla falsariga di \"Non \u00e8 la RAI\", storica trasmissione di Boncompagni.\nOspiti.\nTra gli ospiti del programma vi furono Piero Chiambretti, Giancarlo Magalli, Bobo Craxi, Claudia Gerini, Enrico Mentana, Tinto Brass, Raffaella Carr\u00e0 e Giulio Andreotti."}
{"id": "1500428", "revid": "1543377", "url": "https://it.wikipedia.org/wiki?curid=1500428", "title": "Early Winter", "text": "Early Winter \u00e8 il quinto singolo estratto dall'album \"The Sweet Escape\" della cantante Gwen Stefani del 2006. La canzone \u00e8 stata scritta da Tim Rice-Oxley (pianista del gruppo britannico Keane). La versione trasmessa alla radio ed il video musicale sono pi\u00f9 corti di un minuto rispetto alla versione registrata su album e singolo.\nIl video.\nIl video di \"Early Winter\" \u00e8 stato trasmesso la prima volta il 15 novembre 2007 su LAUNCHcast. Il video comincia con una scena in bianco e nero della cantante, distesa sul pavimento con indosso un lungo abito bianco. Le sequenze successive vedono scene in cui la Stefani cammina per le strade o in una stazione, alternate ad altre in cui \u00e8 di fronte ad uno specchio, mentre la neve cade alle sue spalle. Altre sequenze mostrano Gwen seduta a terra che canta e piange, e altre ancora mentre scende una pioggia di piume rosse in una sala di un palazzo. Nella scena finale si vede la cantante che esce dal palazzo correndo, con indosso un abito verde. La regista Sophie Muller, che ha lavorato in quasi tutti i video della Stefani, ha girato il video fra Milano, Praga e Budapest."}
{"id": "1500435", "revid": "183483", "url": "https://it.wikipedia.org/wiki?curid=1500435", "title": "Centro galattico", "text": ""}
{"id": "1500437", "revid": "124994321", "url": "https://it.wikipedia.org/wiki?curid=1500437", "title": "Processo Fischer-Tropsch", "text": "Il processo Fischer-Tropsch \u00e8 un processo chimico industriale utilizzato per produrre combustibili sintetici o olio sintetico a partire da miscele gassose di monossido di carbonio e idrogeno (\"gas di sintesi\", in inglese \"syngas\") in presenza di catalizzatore.\nIl processo.\nChimicamente il processo consiste in una riduzione del monossido di carbonio (CO) ad opera dell'idrogeno (H2) in condizioni di temperatura comprese tra i 170-220 \u00b0C e pressione di 1-10 atmosfere. La reazione viene condotta su un letto catalitico costituito da ossido di cobalto, cobalto metallico, ossido di magnesio e biossido di torio supportato da farina fossile. In tal modo \u00e8 possibile ottenere idrocarburi caratterizzati da diversa grandezza della catena carboniosa e diverso grado di saturazione. Sostituendo l'ossido di cobalto con l'ossido ferrico si ottengono prevalentemente idrocarburi di basso peso molecolare.\nL'equazione chimica che governa in generale la formazione di alcani \u00e8\nmentre quella relativa alla formazione di alcheni \u00e8:\nIl meccanismo di reazione implicato prevede l'iniziale formazione di un complesso cobalto-carbonilico (l'effettivo catalizzatore) che successivamente reagisce con l'idrogeno formando un carbinolo. Due molecole di carbinolo danno quindi una reazione di condensazione formando un prodotto che reagisce col monossido di carbonio e con l'idrogeno producendo il cobalto-carbonile e un nuovo complesso metallico alchilato. Il meccanismo \u00e8 di tipo \"a catena\" e per ogni ciclo si ha un allungamento della catena alchilica fino al punto in cui avviene la reazione di rottura che porta alla formazione del cobalto-carbonile originario, di acqua e dell'idrocarburo finale.\nDa 1 m3 di miscela di CO + H2 si ottengono 130-140 g di miscela idrocarburica, con un rendimento in peso del 61,9-66,7%. Le benzine ottenute hanno numero di ottano basso (massimo 40) e sono dunque necessari ulteriori trattamenti quali il reforming catalitico o l'aggiunta di antidetonanti. La frazione altobollente \u00e8 un ottimo carburante per motori Diesel.\nStoria.\nFurono i chimici tedeschi Franz Fischer e Hans Tropsch, ricercatori presso l'Istituto Kaiser Wilhelm, a brevettare il processo nel 1925. Il primo impianto pilota venne realizzato in Germania nel 1934, mentre l'applicazione su scala industriale avvenne nel 1936. Il processo Fischer-Tropsch ebbe un ruolo rilevante nella Germania nazista durante il periodo della seconda guerra mondiale, fornendo energia tramite gassificazione del carbone e quindi evitando la necessit\u00e0 di fare ricorso alle scorte estere di petrolio.\nIn Sudafrica, a seguito dell'embargo petrolifero durante il periodo dell'apartheid, nacque negli anni 1950 la compagnia Sasol con lo scopo di sfruttare la gassificazione delle grandi riserve interne di carbone per produrre combustibili che potessero soddisfare il fabbisogno nazionale tramite il processo Fischer-Tropsch. Ancora oggi la Sasol \u00e8 molto attiva nell'ambito della ricerca e dell'applicazione di questa tecnologia.\nNel 1993, a Bintulu (Malaysia), la Shell costru\u00ec un impianto che produce il gas di sintesi necessario per attuare il processo Fischer-Tropsch partendo dal gas naturale; tale tecnologia viene definita \"Gas-to-Liquids\" per distinguerla dalla \"Coal-to-Liquids\" originariamente sfruttata in Germania e Sudafrica. Attualmente l'uso del gas naturale \u00e8 divenuto prevalente."}
{"id": "1500443", "revid": "2183384", "url": "https://it.wikipedia.org/wiki?curid=1500443", "title": "Ricomincio da qui (programma televisivo)", "text": "Ricomincio da qui \u00e8 un programma televisivo italiano di genere talk show, andato in onda dal 26 marzo 2007 al 15 maggio 2009 su Raidue dal luned\u00ec al venerd\u00ec alle 16.15, condotto e ideato dalla giornalista Alda D'Eusanio.\nLa trasmissione.\nIn ogni puntata la conduttrice introduceva l'ospite del giorno (con l'ausilio di immagini o video) e descriveva il suo problema da risolvere. Aveva poi inizio il vero \"talk\" tra la D'Eusanio, l'ospite, il pubblico in studio e i tre esperti di volta in volta presenti (tra quelli ricorrenti, la psicologa Paola Fenzi, l'avvocato Ettore Boschi e il life coach Francesco Licata). Opinionisti del pubblico potevano porgere domande all'ospite o commentare, mentre i tre consulenti, verso la fine della puntata, proponevano all'ospite suggerimenti specifici. A questo punto non restava altro che far decidere all'ospite quale consiglio seguire e \u00abda dove ricominciare\u00bb.\nNel tempo il programma ha cambiato due volte la scenografia degli studi. Temporaneamente ha incluso anche una rubrica amorosa (\"Ricomincio... ad Amare\"), una sorta di incrocio tra un'\"agenzia matrimoniale\" e un \"appuntamento al buio\"."}
{"id": "1500444", "revid": "671029", "url": "https://it.wikipedia.org/wiki?curid=1500444", "title": "Armoriale del Sacro Romano Impero", "text": "Sacro Romano Impero.\nIncominciando da Alberto II, lo stemma dell'Imperatore del Sacro Romano Impero otteneva di essere posizionato sul torso dell'aquila bicipite degli Asburgo. In precedenza gli imperatori godevano del diritto di avere uno stemma personale e uno imperiale. Le armi degli Alti Ufficiali dell'Impero venivano \"timbrate\" con uno specifico contrassegno a seconda dell'incarico ricoperto."}
{"id": "1500445", "revid": "287204", "url": "https://it.wikipedia.org/wiki?curid=1500445", "title": "Isaac Isaacs", "text": "Biografia.\nIsaacs nasce a Melbourne, da un sarto ebreo di origini polacche emigrato dalla Gran Bretagna nella citt\u00e0 australiana di Victoria dalla Polonia. Quando Isaacs ha quattro anni la famiglia lascia Yackandandah a nord di Victoria per Beechworth. Egli si iscrive nella scuola statale dove per la sua abilit\u00e0 accademica \u00e8 diventato il leader della sua classe. Dopo aver terminato il liceo egli diventa assistente del professore.\nNel 1875 Isaacs emigra a Melbourne e si impiega nell'ufficio di notariato del dipartimento di legge dell'Universit\u00e0. Nel 1876, mentre lavora a tempo pieno, egli studia legge all'Universit\u00e0 e nel 1880 si laurea in legge e ottiene il master nel 1883. Nel 1888 Isaacs sposa Deborah Jacobs con la quale ha due figlie.\nNel 1892 Isaacs viene eletto nelle file dei radicali liberal nel parlamento di Victoria. Nel 1893 egli viene nominato Ministro della Giustizia dello Stato di Victoria. Dal 1893 al 1901 Isaacs continua a rappresentare in parlamento il distretto di Bogong. Nel 1897 egli viene eletto alla convenzione costituzionale e contribuir\u00e0 alla stesura della costituzione australiana nella quale cercher\u00e0 di introdurre maggiori principi democratici e l'estensione dei diritti civili.\nNel 1901 Isaacs viene eletto al primo parlamento della storia della federazione australiana come sostenitore critico del premier protezionista Edmund Barton. Durante la sua attivit\u00e0 parlamentare Isaacs si distinguer\u00e0 per le sue idee liberal.\nNel 1905 Isaacs diviene ministro della giustizia del governo guidato da Alfred Deakin, ma immediatamente mostra segni di insofferenza nei rapporti con i suoi colleghi e pertanto nel 1906 il premier lo nomina giudice della Corte Suprema. Isaacs \u00e8 stato il primo ministro a dimettersi dalla carica parlamentare. All'interno della Corte Suprema Isaacs guida la minoranza radicale che si oppone al capo della corte Sir Samuel Griffith. Egli rimarr\u00e0 membro della Corte Suprema per ben 24 anni acquisendo la reputazione di dotto radicale e di giudice fuori dal coro.\nNel 1930 il premier laburista James Scullin, nomina il settantacinquenne Isaacs a Presidente della Corte Suprema e poco dopo gli offrir\u00e0 la carica di Governatore Generale. Tra le proteste dell'opposizione nazionalista e della stampa conservatrice, Scullin si reca a Londra dove chiede al Re Giorgio V di controfirmare la nomina, cosa che il riluttante sovrano far\u00e0. Isaacs diverr\u00e0 cos\u00ec il primo Governatore Generale nato in Australia.\nQuando l'economia australiana verr\u00e0 flagellata dalla Grande depressione Isaacs si autoriduce il salario e conduce il suo ufficio con grande frugalit\u00e0, dando di s\u00e9 un'immagine di austera dignit\u00e0. Egli \u00e8 stato il primo Governatore Generale a risiedere permanentemente a Canberra.\nNel 1931 il governo laburista cade e viene sostituito dai conservatori del partito dell'Australia Unita del nuovo premier Joseph Lyons. Superata una fase di iniziale imbarazzo tra Isaacs e il partito politico che si era fermamente opposto alla sua nomina, i rapporti tra il Governatore Generale progressista e il governo conservatore si caratterizzano per la grande cortesia e per la scrupolosa osservanza delle regole.\nNel 1936 all'et\u00e0 di 81 anni Isaacs termina il suo mandato ma non esce dalla vita politica, nella quale interverr\u00e0 frequentemente per dare i suoi pareri, avole polemici, in dispute costituzionali. Negli anni 40 Isaacs polemizza pi\u00f9 volte con la comunit\u00e0 ebraica, alla quale appartiene, sul giudizio da dare alla causa sionista. Pur non essendo particolarmente religioso Isaacs ritiene che esiste la religione ebraica ma non il popolo ebraico e per questo si oppone strenuamente all'idea della creazione di uno Stato nazionale ebraico in Palestina.\nInoltre Isaacs ritiene che il sionismo sia un movimento nazionalista sleale nei confronti dell'Impero Britannico al quale egli rimane devoto. Quando gli uomini dell'Irgun fanno esplodere l'ala dell'hotel King David che ospita l'alto comando britannico in Palestina, egli scriver\u00e0 che l'onore degli ebrei del mondo esige la rinuncia alla politica sionista. Isaacs morir\u00e0 nel febbraio del 1948, quattro mesi prima della nascita dello Stato di Israele."}
{"id": "1500447", "revid": "768068", "url": "https://it.wikipedia.org/wiki?curid=1500447", "title": "Egialea", "text": "Egialea () o Aegiale () o Euryaleia \u00e8 un personaggio della mitologia greca. Fu una regina di Argo.\nGenealogia.\nFiglia di Adrasto e di Anfitea (figlia di Pronace), spos\u00f2 Diomede.\nNon sono noti nomi di progenie.\nPotrebbe essere figlia di Egialeo anche se in genere \u00e8 ritenuta sua sorella.\nMitologia.\nDurante la guerra di Troia, ad Argo girava voce che alcuni uomini stessero tradendo le mogli con delle donne troiane e che quando la guerra fosse finita sarebbero tornati indietro portandole con loro. Cos\u00ec Aegiale si lasci\u00f2 tentare da Comete e dopo aver tradito il marito al suo ritorno lo cacci\u00f2 impedendogli di entrare in citt\u00e0 (Diomede), lui fugg\u00ec verso l'Italia e lungo le coste del mare Adriatico."}
{"id": "1500448", "revid": "767487", "url": "https://it.wikipedia.org/wiki?curid=1500448", "title": "Miroslav \u0110uki\u0107", "text": "\u00c8 stato commissario tecnico della nazionale serba fino all'agosto del 2008, quando \u00e8 stato sostituito da Radomir Anti\u0107.\nCarriera.\nGiocatore.\nInizi\u00f2 la carriera da professionista nella squadra della sua citt\u00e0, il Ma\u010dva \u0160abac, dove rimase due anni prima di trasferirsi a Belgrado, al Rad, dove le sue prestazioni lo portarono al trasferimento all'estero.\nNell'estate del 1990 si trasferisce infatti nella Primera Divisi\u00f3n, al Deportivo La Coru\u00f1a, dove rimane per ben sette stagioni, con la squadra galiziana che per ben due anni consecutivi (nelle stagioni 1993-1994 e 1994-1995) giunge seconda in campionato. Nella sua esperienza al Deportivo, conquista per\u00f2 la Coppa del Re 1995 e la Supercoppa di Spagna 1995. Legato alla sua esperienza con il club galiziano \u00e8 l'episodio con il quale \u00e8 stato a lungo ricordato nel calcio spagnolo: durante l'ultima partita del campionato di calcio spagnolo 1993-1994 proprio all'ultimo minuto, sbagli\u00f2 il calcio di rigore che avrebbe permesso alla propria squadra di vincere la Liga, facendosi parare il tiro da Jos\u00e9 Luis Gonz\u00e1lez V\u00e1zquez, portiere del Valencia. Il campionato infatti si concluse con Deportivo e Barcellona a pari merito, ma il titolo and\u00f2 ai blaugrana grazie alla migliore differenza-reti.\nNel mercato estivo del 1997, dopo 212 partite e 7 gol, si trasferisce al Valencia con cui conquista il campionato 2001-2002, ma con cui vede sfumare la vittoria, in finale, della Champions League 1999-2000 (persa contro il ) e della Champions League 2000-01 (persa contro il ). Nel 2004 chiude la carriera al Tenerife, in Segunda Divisi\u00f3n.\nAllenatore.\nGi\u00e0 nell'ultima stagione da professionista, \u0110uki\u0107 manifest\u00f2 l'intenzione di allenare. Nel 2006 assunse la carica di commissario tecnico della Nazionale serba Under-21, che guid\u00f2 fino alla finale, persa contro l'Olanda, del Campionato europeo Under-21 2007.\nContemporaneamente, comunque, \u0110uki\u0107 fu anche allenatore del Partizan Belgrado, e, nonostante lo strapotere della Stella Rossa, fu nominato \"Allenatore serbo dell'anno\". Il 19 dicembre 2007 decise di dimettersi, e il 25 dicembre 2007, divenne l'allenatore della Nazionale serba, incarico lasciato dopo i Giochi olimpici di Pechino 2008.\nValencia.\nIl 5 giugno 2013 il Valencia comunica di aver ingaggiato l'allenatore per le prossime due stagioni, ma il rapporto termina alla 17\u00aa giornata della stagione 2013-14 .\nCordoba.\nIl 20 ottobre 2014 il Cordoba comunica di aver ingaggiato l'allenatore serbo per la stagione 2014-15 al posto dell'esonerato Albert Ferrer dopo 8 giornate. Il 16 marzo 2015, dopo una serie di 8 sconfitte consecutive, viene esonerato."}
{"id": "1500449", "revid": "466539", "url": "https://it.wikipedia.org/wiki?curid=1500449", "title": "Harajuku Girls", "text": "Le Harajuku Girls sono un gruppo di quattro performer giapponesi che nel 2004 sono state rese note su scala internazionale accompagnando come ballerine la cantante Gwen Stefani durante le sue esibizioni.\nBiografia.\nLe Harajuku Girls sono apparse praticamente in tutti i video di Gwen Stefani, nei concerti e nelle apparizioni pubbliche, diventando quasi un marchio di fabbrica per la cantante. Due delle ragazze in precedenza avevano lavorato per la cantante giapponese Namie Amuro. La presentatrice americana Margaret Cho ha criticato le Harajuku Girls, definendole \"uno stereotipo della donna asiatica\". \nAlle Harajuku Gils sono anche stati dedicati 5 profumi creati dalla stessa Stefani: \"Love\" (Maya Chino), \"Lil' Angel\" (Jennifer Kita), \"Music\" (Rino Nakasone), \"Baby\" (Mayuko Kitayama) e \"G\" (Gwen Stefani). Il tappo del profumo \u00e8 in plastica e ognuno raffigura la propria Harajuku Girl in una versione stilizzata e dalle linee molto simili ai gadget giapponesi per ragazze."}
{"id": "1500450", "revid": "287204", "url": "https://it.wikipedia.org/wiki?curid=1500450", "title": "Miroslav Dukic", "text": ""}
{"id": "1500451", "revid": "164044", "url": "https://it.wikipedia.org/wiki?curid=1500451", "title": "Miroslav Djuki\u0107", "text": ""}
{"id": "1500452", "revid": "125939008", "url": "https://it.wikipedia.org/wiki?curid=1500452", "title": "Statua equestre", "text": "Una statua equestre \u00e8 una scultura raffigurante un uomo (o eventualmente una donna) in sella al suo destriero. Il monumento equestre \u00e8 noto soprattutto come scultura a tutto tondo, ma non mancano esempi in rilievo o pittorici (come il Giovanni Acuto di Paolo Uccello).\nSi tratta di un tema noto alla scultura occidentale sin dall'et\u00e0 arcaica dell'arte greca (ma ve ne sono esempi anche nelle culture d'oriente, di India e Cina in particolare): esso assumer\u00e0 nell'arte dell'et\u00e0 imperiale romana una funzione eroizzante ma anche propagandistica che ne sar\u00e0 il connotato tipico fino al XX secolo. In questo senso la statua di Marco Aurelio (salvatasi dalle distruzioni medievali perch\u00e9 ritenuta un ritratto del santo Costantino Magno) fece da illustre esempio per tutti i sovrani che si rifacevano all'ideale della Roma imperiale, da Carlo Magno a Napoleone, facendosi ritrarre a cavallo. Nell'Ottocento in Italia il tema divenne frequente per esaltare i protagonisti del Risorgimento, da Garibaldi a Vittorio Emanuele II. \nLa pi\u00f9 grande statua equestre finora costruita \u00e8 la colossale statua equestre di Genghis Khan in Mongolia (ca. 40\u00a0km a est di Ulan Bator). Inaugurata nel 2008, \u00e8 realizzata in acciaio inox, \u00e8 alta 30 metri e pesa circa 250 tonnellate. \u00c8 posta su un edificio memoriale alto 10 metri, per cui l'altezza totale del monumento \u00e8 di 40 metri.\nStoria.\nArte greca.\nL'esempio pi\u00f9 antico di statua equestre giunto sino a noi, sia pure parzialmente conservata, \u00e8 il cosiddetto \"Cavaliere di Rampin\", statua greca di epoca arcaica (VI secolo a.C.), originariamente collocata sull'acropoli di Atene. Non \u00e8 chiaro chi sia il personaggio impersonato dal \"kouros\" a cavallo: secondo una prima tesi potrebbe trattarsi di uno dei due figli del tiranno Pisistrato (visto che lo studio di alcuni frammenti ha stabilito che le figure dei cavalieri dovevano essere due), altra ipotesi \u00e8 che la statua rappresenti il vincitore di una corsa svolta durante i giochi pitici o i giochi nemei (per via della corona di quercia che porta sul capo).\nPregevole testimonianza magnogreca del tema, \u00e8 il cavaliere facente parte di un gruppo fittile acroteriale (Reggio Calabria, Museo nazionale della Magna Grecia) rinvenuto nel territorio di Locri Epizefiri (in localit\u00e0 \"Casa Marafioti\") e risalente al V secolo a.C. \nIl cavallo rampante \u00e8 sorretto da una sfinge, il che lascia presumere che il cavaliere vada identificato con uno dei Dioscuri.\nIn uno dei pi\u00f9 celebri capolavori del periodo classico della scultura greca, i fregi del Partenone ad Atene, vi \u00e8 uno dei maggiori svolgimenti del tema equestre di tutti i tempi. Nei rilievi di ampia parte dei fregi del tempio ateniese compaiono diverse scene di cortei di cavalieri. Molte e disputate sono le interpretazioni di questi rilievi: dalla rievocazione della battaglia di Maratona, alla rappresentazione della storia delle trib\u00f9 ateniesi. L'unico dato incontroverso \u00e8 la connessione dei cortei con le feste panatenaiche.\nAntica Roma.\nNell'arte romana il monumento equestre assume un'esplicita valenza eroica e propagandistica, celebrativa di un individuo reale e vivente. Caratteristiche che questo tema manterr\u00e0 anche nelle epoche successive, dove proprio l'esempio romano - e in particolare il Marco Aurelio - sar\u00e0 il termine di riferimento imprescindibile. Le statue equestri dell'antica Roma, infatti, sono dedicate essenzialmente agli imperatori o a capi militari, allo scopo di enfatizzarne simbolicamente il ruolo di leader e di condottieri vittoriosi. Ne sono un esempio, probabilmente autocelebrativo, le due statue equestri di Marco Nonio Balbo padre e figlio rinvenute ad Ercolano, databili alla fine dell'et\u00e0 repubblicana.\nCoerentemente alla loro funzione, le statue equestri romane, nella raffigurazione del cavaliere, sono esempi di ritratto dal vero, fisionomico, e non di tipi ideali come gli esempi greci che ci sono pervenuti. Si tratta inoltre di parte non secondaria della complessiva produzione ritrattistica romana, uno dei pochi campi (comunque non unico) in cui la scultura romana ebbe apprezzabili profili di originalit\u00e0 rispetto all'eredit\u00e0 greca ed ellenistica.\nSono state realizzate numerose statue equestri di imperatori, per lo pi\u00f9 in bronzo, ma queste - nella quasi totalit\u00e0 dei casi - non sono giunte a noi poich\u00e9 nei secoli successivi sar\u00e0 pratica diffusa quella di fonderle per reimpiegare il metallo ad altri scopi.\nCos\u00ec, nulla ci resta di monumenti celebri nell'antichit\u00e0 e di cui le fonti ci danno notizia certa: \u00e8 il caso ad esempio del colossale bronzo equestre di Traiano \u2013 collocato nell'omonimo foro \u2013 o di quello di Domiziano, posto nel Foro Romano. Di entrambi i monumenti abbiamo testimonianza anche attraverso la loro rappresentazione in monete antiche.\nL'unica statua equestre in bronzo integralmente sopravvissuta, quella di Marco Aurelio, ora sita nei Musei Capitolini a Roma, \u00e8 stata risparmiata a causa della precedente errata identificazione, che attribuiva la figura del cavaliere a Costantino, l'imperatore cristiano.\nAmpi resti ci sono arrivati di un bronzo equestre effigiante l'imperatore Domiziano (Bacoli, Museo archeologico dei Campi Flegrei) - proveniente dal Sacello degli Augustali, presso Miseno - il cui viso venne poi riadattato per ritrarre Nerva. Da ultimo, un importante ritrovamento archeologico fatto in Germania, nel sito di Waldgirmes, ha riportato alla luce molti frammenti bronzei di una statua equestre forse raffigurante Augusto.\nSe in epoca imperiale la statua equestre assume rilievo centrale nella celebrazione della gloria del \"Princeps\", essa \u00e8 certamente un tema presente nell'arte romana gi\u00e0 in epoche anteriori. Documento di estremo rilievo in questo senso \u00e8 il gruppo scultoreo conservato a Pergola (PU) presso il Museo dei Bronzi Dorati. Bench\u00e9 sia dubbia l'identit\u00e0 dei soggetti raffigurati, l'ipotesi prevalente \u00e8 che si tratti di una famiglia magnatizia del territorio marchigiano. Il monumento, risalente alla fine dell'Et\u00e0 repubblicana e giuntoci in stato frammentario era originariamente composto da due cavalieri e due figure femminili appiedate. Le statue, di pregevole fattura, mostrano ancora ampia parte dell'originaria doratura.\nSe il bronzo era particolarmente utilizzato, non mancano comunque monumenti in marmo.\nAnche il mondo bizantino, erede dell'antica Roma, fece proprio, almeno inizialmente, il monumento equestre. La testimonianza pi\u00f9 rilevante che abbiamo in merito riguarda la statua equestre in bronzo di Giustiniano, posta alla sommit\u00e0 di una colonna coclide, esemplata sul modello della colonna traiana. L'intero monumento and\u00f2 distrutto con la conquista ottomana di Costantinopoli.\nNel corso dei secoli successivi l'arte bizantina mostra scarsa propensione per la scultura a tutto tondo - se non addirittura diffidenza, associandola al paganesimo - e d'altro canto la figura dell'imperatore assume sempre pi\u00f9 valenza religiosa, piuttosto che di capo militare. Il tema venne quindi abbandonato.\nMedioevo.\nNell'altomedioevo \u00e8 innalzata a Pavia una statua equestre per Teodorico il Grande, il \"Regisole\". Le fonti tramandano anche la notizia di un monumento del medesimo soggetto in onore di Carlo Magno: probabilmente si tratta di una statua anch'essa originariamente dedicata a Teodorico, situata a Ravenna, e da Carlo fatta portare ad Aquisgrana affinch\u00e9 ne fossero modificate le sembianze. Entrambe le opere sono oggi perdute. Al Louvre per\u00f2 si conserva un piccolo bronzo equestre che si ritiene raffiguri Carlo Magno (ma secondo altra ipotesi si tratterebbe di Carlo il Calvo), datato al IX-X secolo, che ci d\u00e0 un'idea della ripresa altomedievale del tema.\nNei secoli successivi dell'et\u00e0 di mezzo la complicata tecnica della fusione del bronzo a cera persa venne progressivamente abbandonata, almeno per le opere di grandi dimensioni, ma si continuarono a fare monumenti equestri in altri materiali, come il marmo, la pietra, il legno.\nCeleberrimo esempio di monumento equestre medioevale, in pietra, \u00e8 costituito dal Cavaliere di Bamberga. Se \u00e8 dubbio chi sia il soggetto rappresentato nella statua in questione, in essa si scorge un significativo esempio di reviviscenza dell'arte classica propiziata degli imperatori svevi (un'ipotesi infatti \u00e8 che il soggetto effigiato nel Cavaliere sia proprio Federico II di Svevia). \nCoevo e stilisticamente associabile al Cavaliere di Bamberga \u00e8 quello di Magdeburgo. La statua equestre, parte di un gruppo pi\u00f9 complesso comprendente due figure femminili, \u00e8 ritenuta una raffigurazione dell'Imperatore Ottone I.\nAltri importanti monumenti equestri medievali sono quelli fatti realizzare nel XIV secolo dai Della Scala, signori di Verona, per adornare i loro monumenti funebri (le celebri Arche scaligere). Menzione infine va fatta del monumento di Bernab\u00f2 Visconti, realizzato a Milano, nel XIV secolo, da Bonino da Campione.\nAnche nel medioevo quindi la statua equestre era un privilegio riservato a sovrani e nobili pi\u00f9 famosi. Un'eccezione \u00e8 rappresentata dalle statue di san Martino, spesso a cavallo, come quella del Duomo di Lucca (1204).\nTardogotico.\nL'arte tardogotica non ci ha lasciato monumenti equestri a s\u00e9 stanti, ma ha usato questo tema nella composizione di pi\u00f9 articolati monumenti funebri, talora imponenti. Esempio mirabile \u00e8 costituito dalla grandiosa tomba di Ladislao di Durazzo, sita nella chiesa di San Giovanni a Carbonara a Napoli, realizzata tra il 1424 e il 1432 a coronamento della quale vi \u00e8 per l'appunto una statua equestre del re angioino.\nAcme di questa produzione artistica \u00e8 probabilmente la statua di Paolo Savelli, nobile e condottiero romano al servizio della Serenissima. Il monumento equestre in legno policromo \u00e8 posto a corredo del sepolcro del Savelli, all'interno della Basilica veneziana di Santa Maria Gloriosa dei Frari. L'opera, attribuita a Jacopo della Quercia e realizzata tra il 1410 e il 1420, \u00e8 caratterizzata da un notevole realismo che annuncia l'incipiente Rinascimento.\nSi tratta peraltro del primo monumento equestre effigiante non un sovrano o signore, ma un capitano di ventura. Anche in questo senso l'opera precorre il Rinascimento: molti dei pi\u00f9 celebri monumenti equestri rinascimentali \u2013 a partire dall\u2019\"illusionistico\" capostipite, il Giovanni Acuto di Paolo Uccello \u2013 saranno dedicate proprio a capitani di ventura. Segno evidente della crescita del prestigio di questa categoria, che in varie parti di Italia assurge al rango ducale.\nRinascimento.\nIl primo monumento equestre in bronzo, realizzato dopo quelli romani, fu quello eretto a Ferrara (ante 1451) dai fiorentini Niccol\u00f2 Baroncelli e Antonio di Cristoforo e raffigurante Niccol\u00f2 III d'Este. All'ideazione del progetto e alla scelta dei bozzetti contribu\u00ec anche Leon Battista Alberti. La statua per\u00f2 venne fusa a fine Settecento per esigenze belliche ed in suo loco figura oggi una replica moderna asseritamente fedele al monumento originario.\nAl di l\u00e0 di questo pur fondamentale precedente, la statua equestre di gran lunga pi\u00f9 importante del periodo rinascimentale si deve a Donatello che realizz\u00f2 il monumento al Gattamelata, raffigurante il condottiero a cavallo. Fu eretta a Padova tra il 1446 e il 1453. Un secondo progetto colossale doveva celebrare il re di Napoli, ma non and\u00f2 in porto. Il Gattamelata tuttavia, alto esempio di fusione tra realismo e idealizzazione psicologica, fece da modello per tutte le opere successive, come il monumento a Bartolomeo Colleoni di Verrocchio (Venezia) e la statua equestre di Cosimo I de' Medici di Giambologna.\nAnche Leonardo si impegn\u00f2, senza successo, nella realizzazione di un monumento equestre per Ludovico il Moro, che avrebbe dovuto effigiare suo padre Francesco Sforza. Il maestro di Vinci arriv\u00f2 a realizzare solo l\u2019\"anima\" in creta (primo passo per la successiva fusione in bronzo a cera persa) del cavallo, che poi and\u00f2 distrutto pochi anni dopo. Ludovico chiesto anche ad Antonio Pollaiolo un progetto per questo monumento: ne restano due disegni, di cui uno, lo \"Studio per la statua equestre di Francesco Sforza\", \u00e8 al Metropolitan Museum of Art di New York e l'altro, in cattive condizioni di conservazione, \u00e8 a Monaco di Baviera.\nIn epoca rinascimentale si assiste anche alla realizzazione di monumenti equestri \u201cillusionistici\u201d, laddove cio\u00e8 la statua in bronzo o marmo non \u00e8 scolpita bens\u00ec, per l'appunto illusionisticamente, dipinta. In altri termini: non viene semplicemente dipinto il soggetto a cavallo (come nel caso, ad esempio, del Giudoriccio di Simone Martini o Carlo V ritratto da Tiziano), bens\u00ec un ipotetico monumento equestre (in realt\u00e0 inesistente) del dedicatario dell'opera. Esempi mirabili in questo senso sono costituiti dal monumento di Giovanni Acuto, dipinto da Paolo Uccello e da quello di Niccol\u00f2 da Tolentino, dipinto da Andrea del Castagno. Si tratta di affreschi realizzati nel corso del XV secolo, entrambi collocati nel Duomo di Firenze. Il primo in particolare, dipinto nel 1436, anticipa lo stesso Gattamelata di Donatello (e il precedente ferrarese) e costituisce quindi la pietra miliare della grande fortuna che questo tema ebbe nel Rinascimento.\nSempre a Firenze, nell'estremo scorcio dell'et\u00e0 rinascimentale, ormai in pieno manierismo, il Giambologna riprese il tema delle statue equestri, celebrando il granduca Cosimo I e superando una serie di difficolt\u00e0 tecniche legate all'appoggio su sole tre zampe. Infine cre\u00f2 un'altra opera per Firenze, dedicata a Ferdinando I e completata dal suo assistente, Pietro Tacca, nel 1608.\nBarocco.\nAnche in epoca barocca il tema non \u00e8 abbandonato. Si nota la commissione a Gian Lorenzo Bernini, genio indiscusso della scultura barocca, di un monumento equestre raffigurante Luigi XIV, re di Francia, da collocare nei giardini della reggia di Versailles. A Roma, nella Galleria Borghese, se ne conserva il bozzetto. La statua non incontr\u00f2 il gusto francese, teso in quell'epoca a conciliare lo stile barocco con i dettami del classicismo. Il monumento venne prima trasformato, mutandone il dedicatario in Marco Curzio (leggendario eroe romano), e poi collocato in un angolo nascosto dei giardini Versailles, dentro un'orangerie.\nLo stesso Bernini si ciment\u00f2 ancora con questo tema realizzando il monumento equestre dell'imperatore Costantino, collocato alla base della Scala regia del Palazzo Apostolico nella Citt\u00e0 del Vaticano.\nTuttavia le opere pi\u00f9 rappresentative dell'et\u00e0 barocca, intese come monumenti celebrativi di un regnante posti in uno spazio pubblico, sono le sculture equestri raffiguranti Ranuccio ed Alessandro Farnese, realizzate a Piacenza dallo scultore fiorentino Francesco Mochi.\nAltra notevole coniugazione barocca del tema \u00e8 la colossale statua equestre di Filippo IV di Spagna, realizzata da Pietro Tacca a partire dal 1634 e spedita a Madrid nel 1640. La scultura di Tacca \u00e8 collocata in cima ad una complessa composizione, comprendente una fontana che forma la parte centrale della facciata del Palazzo reale. L'intero peso della scultura \u00e8 scaricato sulle zampe posteriori - il cavallo infatti \u00e8 in posizione rampante - e in parte sulla coda, una caratteristica questa mai realizzata in una figura di cos\u00ec grossa mole.\nSul finire del XVII secolo, Andreas Schl\u00fcter realizz\u00f2 a Berlino (castello di Charlottenburg) la grandiosa statua in bronzo del \"Grande Elettore\" Federico Guglielmo, probabilmente il suo maggior capolavoro. La statua poggia su un alto basamento ai piedi del quale vi sono quattro figure incatenate. Specie con riguardo a queste ultime si coglie l'eco della lezione di Bernini.\nNeoclassicismo.\nUno degli episodi inaugurali della stagione neoclassica fu proprio la realizzazione di un monumento equestre. Si tratta della statua di Luigi XV realizzata da Edm\u00e9 Bouchardon e collocata a Parigi nella attuale \"Place de la Concorde\". La statua and\u00f2 distrutta nei torbidi rivoluzionari. Ne esiste tuttavia una copia, in scala ridotta, di Jean-Baptiste Pigalle.\nAnche Antonio Canova, lo scultore pi\u00f9 rappresentativo di questo periodo artistico, ha realizzato, a Napoli, due mirabili statue equestri, raffiguranti sovrani borbonici. Si tratta dei bronzi di Carlo III, che originariamente avrebbe dovuto ritrarre Napoleone, nel frattempo definitivamente sconfitto, e di Ferdinando I, statua terminata da aiuti dopo la morte dello scultore di Possagno. Entrambe le statue, tutt'e due collocate in Piazza Plebiscito, raffigurano i sovrani in abiti antichi. La composizione ritrova una pacata armonia, superando l'agitazione barocca.\nL'altro grande esponente della scultura neoclassica - che dopo la morte di Canova ne eredit\u00f2 il ruolo guida -, Bertel Thorvaldsen, si ciment\u00f2 ben due volte con il tema equestre. Thorvaldsen, infatti, realizz\u00f2 una statua equestre sia per il principe J\u00f3zef Poniatowski (Varsavia), sia per Massimiliano di Baviera. In entrambi i casi \u00e8 evidente tributo al Marco Aurelio Capitolino, di cui \u00e8 ripresa sia la posa del cavallo che del cavaliere e, nel caso del principe polacco, anche le vesti all'antica.\nCuriosamente, dell'eroe per eccellenza dell'et\u00e0 neoclassica (e non solo), condottiero geniale ed imperatore onusto di gloria, naturalmente Napoleone Bonaparte - sfumato in corso d'opera il progetto canoviano per Napoli - non vi sono statue equestri della sua epoca. Colma parzialmente la lacuna il celebre ritratto di Jacques-Louis David raffigurante Napoleone che su un cavallo rampante varca il passo del San Bernardo (1801). \nMolte statue equestri di Napoleone saranno edificate poi, alcuni decenni dopo la sua morte, soprattutto su impulso di Napoleone III all'epoca del secondo impero.\nIl monumento equestre negli Stati Uniti.\nNegli Stati Uniti, le prime tre sculture equestri a grandezza reale furono \"Andrew Jackson\" di Clark Mills (1852), \"George Washington\" di Henry Kirke Brown (1856), per la Union Square di New York e il \"Washington\" di Thomas Crawford, sito a Richmond (1858). Mills fu il primo scultore statunitense a riuscire nella sfida di realizzare un cavaliere su un cavallo rampante. Il risultato fu cos\u00ec apprezzato che gli fu chiesto di ripeterlo a Washington D.C. a New Orleans e anche a Nashville (Tennessee). Cyrus Edwin Dallin si specializz\u00f2 invece nelle statue equestri di indiani d'America: il suo \"Appeal to the Great Spirit\" fa mostra di s\u00e9 davanti al Museum of Fine Arts di Boston. Dopo la Prima guerra mondiale furono ben pochi i monumenti equestri realizzati. Un'eccezione \u00e8 il bronzo muscolare a \"Theodore Roosevelt\" realizzato da James Earle Fraser ed eretto al Roosevelt Memorial nel Museo Americano di Storia Naturale. Solo tra la fine degli anni '70 e i primi '80 si assiste ad una \"rinascita\" dei monumenti equestri, in maniera diffusa specie nel sud-est degli Stati Uniti. L\u00e0, molti centri artistici come quelli di Loveland, Colorado, \"Shadoni Foundry\" nel Nuovo Messico e vari studi in Texas iniziarono a produrre sculture di questo tipo. Queste nuove opere sono classificabili in due grandi categorie: il memoriale di un particolare individuo, oppure il ritratto di un soggetto pi\u00f9 mondano, solitamente il cowboy d'America. Di questi monumenti se ne trovano in un'ampia area in tutto il sud-ovest degli USA.\nUna comune credenza negli Stati Uniti \u00e8 che se il cavallo immortalato \u00e8 rampante, ovvero ha entrambe le zampe anteriori sollevate, il cavaliere mor\u00ec in battaglia. Se il cavallo ha una zampa anteriore alzata, il cavaliere fu ferito in battaglia o mor\u00ec in seguito a ferite di guerra; infine se il cavallo \u00e8 ben piantato a terra su tutte e quattro le zampe, il cavaliere mor\u00ec per cause non inerenti a un combattimento."}
{"id": "1500457", "revid": "91593998", "url": "https://it.wikipedia.org/wiki?curid=1500457", "title": "Cecilia Metella Dalmatica", "text": "Biografia.\nIl primo matrimonio di Dalmatica, come giovane matrona, fu con Marco Emilio Scauro, un politico all'apice del suo potere. Scauro, di origine patrizia, era \"princeps senatus\", ovvero presidente del Senato, ed era un noto alleato della famiglia dei Cecili. Dalmatica diede a Scauro un figlio, Marco Emilio Scauro e una figlia, Emilia Scaura, che fu seconda moglie di Gneo Pompeo Magno.\nDopo la morte di Scauro, Dalmatica spos\u00f2 Lucio Cornelio Silla. Nell'86 a.C. Gaio Mario venne eletto per la settima volta console e dichiar\u00f2 fuorilegge i suoi nemici politici, ordinando la confisca dei beni e severe persecuzioni, anche ai parenti. Silla era il principale oppositore di Mario, ed in quel momento era impegnato in guerra contro Mitridate VI del Ponto. Dalmatica fu costretta ad abbandonare Roma e ad incontrare Silla in Grecia, dove partor\u00ec due gemelli, Fausto Cornelio e Fausta Cornelia Silla. Nell'81 a.C., una volta sconfitti gli ultimi sostenitori di Mario, Silla entr\u00f2 a Roma e si dichiar\u00f2 dittatore. Cecilia divent\u00f2 cos\u00ec la donna pi\u00f9 importante della Repubblica romana.\nMorta un anno dopo, nell'80 a.C., Silla ignorando le leggi contro il lusso che lui stesso aveva emanato, organizz\u00f2 uno spettacolare funerale di stato per Dalmatica."}
{"id": "1500461", "revid": "125957452", "url": "https://it.wikipedia.org/wiki?curid=1500461", "title": "Roberto Soldado", "text": "Carriera.\nClub.\nReal Madrid.\nNato a Valencia, arriva al all'et\u00e0 di 15 anni dal Club Deportivo Don Bosco. Dopo alcune stagioni molto prolifiche con la seconda squadra del Real, il Real Madrid Castilla, fa il suo debutto in Primera Divisi\u00f3n (Spagna) con la prima squadra il 23 ottobre 2005, contro il Valencia, giocando 18 minuti. Precedentemente, il 28 settembre, aveva segnato in Champions League giocando solo 6 minuti contro l'Olympiakos (vittoria 2-1 per il Real).\nNella stagione 2005-2006, con il Castilla, Soldado mette a segno 19 reti nella Segunda Divisi\u00f3n, risultando il secondo miglior marcatore della stagione.\nIl 24 luglio 2006, Soldado lascia il Real Madrid per trascorrere una stagione in prestito all'Osasuna; concluder\u00e0 la stagione con un totale di 15 gol, che lo rendono il miglior marcatore del club.\nDopo la fine della stagione Soldado ritorna al Real Madrid dove, l'11 luglio 2007, rinnova il suo contratto con la sua squadra fino al 30 giugno del 2012.\nGetafe.\nAlla fine di luglio del 2008, Soldado viene ceduto al Getafe CF per 4 milioni di euro, firmando un contratto di 4 anni. Segna il suo primo goal per il club il 19 ottobre 2008 in una sconfitta per 1-2 contro il M\u00e1laga Club de F\u00fatbol, con l'aggiunta di altre due reti in un'altra sconfitta, questa volta con l'Osasuna (2-5), due mesi pi\u00f9 tardi. Nel frattempo, \u00e8 stato espulso in una sconfitta per 0-3 contro il Valencia, per una testata rifilata a Carlos Marchena.\nIl 25 gennaio 2009, Soldado realizza una tripletta partendo dalla panchina, in una vittoria per 5-1 contro lo Sporting de Gij\u00f3n. Il 22 marzo, mentre il Getafe lottava per la salvezza, ha segnato una doppietta che ha assicurato un'altra vittoria casalinga, per 2-1 contro il Recreativo Huelva. Il mese seguente, segna un goal contro il , sebbene la squadra abbia perso per 2-3.\nSolado inizia la stagione 2009-2010 segnando 3 gol nella vittoria per 1-4 contro il Racing Santander. Dopo varie partite senza segnare, realizza un'altra tripletta ancora contro i neopromossi dello Xerex nella vittoria casalinga per 5-1.\nIl 19 dicembre 2009 arriva a doppia cifra dopo una doppietta nella vittoria per 2-1 con il ; con il raggiungimento di questo risultato, \u00e8 diventato il miglior marcatore della storia del Getafe in prima divisione, sorpassando Manu del Moral e Daniel G\u00fciza.\nValencia.\nIl 10 giugno 2010, dopo un anno di successo al Getafe (16 goal e il club qualificato per la Uefa Europa League) Soldado ritorna nella sua citt\u00e0 natale e firma per il Valencia che lo acquista al costo di 10 milioni di euro, andando a prendere il posto lasciato libero da David Villa dopo il suo trasferimento al Barcellona FC. Nel suo primo incontro ufficiale, il 14 settembre, nella fase a gironi della Champions League, contribuisce con un goal alla vittoria in trasferta per 0-4 contro il Bursaspor; quando le due squadre si rincontrano al Mestalla a novembre, Soldado mette a segno altri 2 goal ancora, in una schiacciante vittoria per 6-1.\nNonostante un avvio irregolare trova un buon numero di reti nel finale di stagione. Il 2 aprile 2011, Soldado segna tutti i goal del Valencia nella vittoria per 2-4 contro il suo club di provenienza, il Getafe. Nell'incontro successivo, il derby locale contro il Villarreal CF, mette a segno altre due reti, in una facile vittoria per 5-0, e termina la stagione come quarto marcatore del campionato e con il Valencia che si piazza terzo e ottiene la qualificazione diretta alla Champions League. In 44 gare realizza un bottino di ben 25 gol.\nNel primo incontro del 2011-2012, Soldado segna 3 gol e una autorete contro il Racing in una vittoria per 4-3. Negli ultimi di novembre, in due partite casalinghe in soli cinque giorni, segna altre 5 reti: due in una sconfitta per 2-3 con il Real Madrid e tre in un 7-0 di routine contro il nella fase a gironi della Champions League. Nonostante le buone prestazioni della squadra e di Soldado, il Valencia si piazza terzo nel girone e passa quindi in Europa League. L'8 marzo 2012, appunto in Europa League, realizza una doppietta nella vittoria per 4-2 all'andata degli ottavi di finale contro il . Al ritorno (il 15 di marzo) la gara finisce 1-1 con rete di Adil Rami per il Valencia, che passa ai quarti con un totale di 5-3.\nIl 19 marzo 2012 nella partita contro l'Athletic Club segna un'altra tripletta. La partita poi finir\u00e0 3-0 per il Valencia. Il 24 aprile torna al gol che mette a segno contro il Betis partita poi finita 4-0 per il Valencia.\nConclude la stagione con 32 presenze e 17 gol nella Liga, ricevendo per la seconda volta (dopo quello del 2006) il Trofeo Zarra come giocatore spagnolo che ha siglato pi\u00f9 reti nella stagione della Liga. E arriva sesto nella classifica del Pichichi della Liga spagnola piazzandosi con lo stesso numero gol di Fernando Llorente. In questa stagione diventa anche il massimo goleador in Champions League della storia del Valencia con 11 gol superando il precedente recordman Juan S\u00e1nchez con 9.\nAl termine della stagione firma col Valencia un rinnovo del contratto fino al 2017, dichiarando di voler giocare e fare bene ancora per molta anni nella squadra della sua terra. Sar\u00e0 presente, al fianco di Leo Messi, sulla copertina ufficiale spagnola del videogioco calcistico FIFA 13.\nNella prima giornata della Liga 2012/2013 il Valencia ottiene un buon pareggio per 1-1 contro il al Bernab\u00e9u, in cui per\u00f2 Soldado non \u00e8 riuscito ad effettuare alcun gol, ne realizza uno ma non viene convalidato dall'arbitro per fuorigioco. Alla seconda giornata, contro il Deportivo La Coru\u00f1a, Soldado mette a segno una doppietta (segnando le reti dell'1-0 e del 2-0), e segnando in rovesciata (la cosiddetta \"chilena\") uno dei due goal.\nIl 23 ottobre 2012, realizza una tripletta contro il in un successo per 0-3 nella fase a gironi della Champions League diventando il primo spagnolo nel segnare due 'hart tricks' nella massima competizione europea. Il 3 novembre successivo, Soldado segna poi uno stupendo goal con un tiro al volo su un lancio lungo di Adil Rami, contribuendo alla vittoria per 2-0 del Valencia contro l'Atl\u00e9tico Madrid, infliggendo la prima sconfitta stagionale ai \"colchoneros\". Il 1\u00ba giugno, nell'ultimo match di campionato (sconfitta per 3-4 sul campo del Siviglia), realizza il suo 100\u00ba gol nella Liga spagnola.\nTottenham.\nIl 1\u00ba agosto 2013 viene acquistato dagli inglesi del Tottenham Hotspur, che pagano la sua clausola rescissoria da 30 milioni di euro. Il 18 agosto seguente, all'esordio con la nuova maglia, segna il suo primo gol con gli \"Spurs\", nella vittoria per 1-0 sul campo del Crystal Palace, trasformando un calcio di rigore. Si ripete una settimana pi\u00f9 tardi, segnando sempre su rigore il gol decisivo per l'1-0 contro lo Swansea City a White Hart Lane. Il 29 agosto, nella gara di andata dei play-off di Europa League contro i georgiani della Dinamo Tbilisi (5-0), realizza la sua prima doppietta con la maglia del Tottenham\". \"Il 27 ottobre risulta nuovamente decisivo nella vittoria per 1-0 sull'Hull City, segnando ancora una volta su calcio di rigore. Il 12 dicembre mette a segno la sua prima tripletta con gli \"Spurs\", nel 4-1 rifilato all'Anzhi Makhachkala in Europa League. Il 29 dicembre realizza il suo quinto gol in campionato, segnando di nuovo su rigore il gol del momentaneo 1-0 contro lo Stoke City (3-0). Chiude la sua prima stagione al Tottenham con 36 presenze ed 11 gol tra campionato e coppe.\nNella stagione successiva, in seguito all'esplosione del giovane attaccante inglese Harry Kane, perde il posto da titolare proprio in favore di quest'ultimo, giocando con regolarit\u00e0 soltanto le partite di coppa. Il 24 settembre 2014 segna il suo primo gol in Football League Cup, nel match contro il Nottingham Forest (3-1) valido per il 3\u00ba turno di eliminazione. Il 30 novembre seguente realizza la sua prima ed unica rete stagionale in Premier League, nella vittoria per 2-1 contro l'Everton a White Hart Lane.\nVillarreal.\nIl 14 agosto 2015 viene acquistato per circa 15 milioni di euro dagli spagnoli del Villarreal, con cui firma un contratto triennale. Il 5 novembre seguente sigla una doppietta ai danni della Dinamo Minsk (2-1) in una partita valida per la fase a girone dell'Europa League.\nNell'agosto del 2016 si infortuna al legamento crociato durante una partita di precampionato ed \u00e8 quindi costretto ad uno stop di circa sei mesi. Fa il suo rientro dall'infortunio il 23 febbraio 2017, in occasione del ritorno dei sedicesimi di finale di Europa League vinto per 1-0 contro la Roma (all'andata il Villarreal era stato comunque sconfitto per 0-4). Dieci giorni pi\u00f9 tardi realizza un gol nella partita vinta per 4-1 sul campo dell'Osasuna, tornando cos\u00ec a segnare dopo quasi un anno.\nFenerbah\u00e7e.\nIl 10 agosto 2017 diventa ufficialmente un nuovo giocatore del per circa 5 milioni di euro.\nGranada.\nSvincolatosi dal , il 15 luglio 2019 passa ufficialmente al , con cui firma un contratto annuale valido fino al 30 giugno 2020.\nNazionale.\nSoldado ha rappresentato la Spagna a tutti i suoi livelli, segnando un totale di 23 reti. Inizialmente era stato richiamato nella prima squadra nel giugno 2007 per due partite di qualificazioni al Campionato europeo di calcio 2008, contro Lettonia e Liechtenstein, giocandole entrambe; tuttavia, non \u00e8 stato poi convocato per la fase finale degli Europei di Austria e Svizzera, in cui la Spagna \u00e8 emersa vincitrice.\nIl 29 febbraio 2012, dopo quasi cinque anni di assenza, Soldado ritorna a giocare con la squadra nazionale in occasione dell'amichevole con il Venezuela: inizia dalla panchina come sostituto di Fernando Llorente (che per\u00f2 non segna), ma entra all'inizio del secondo tempo e segna una doppietta dopo sette minuti in campo.\nNel settembre 2012, viene convocato per disputare la prima partita delle Qualificazioni al campionato mondiale di calcio 2014 - UEFA contro la Georgia allo Stadio Boris Paichadze, partendo da titolare e segnando l'unica e decisiva rete della partita, quella dell'1-0, all'86' su assist di Cesc F\u00e0bregas. Grazie al suo goal la Spagna conquista quindi i primi tre punti nella fase a gironi delle qualificazioni ai Mondiali.\nSoldado viene incluso nella lista dei 20 convocati per la Confederations Cup 2013. In Brasile disputa due gare, tutte e due da titolare, andando a segno nell'incontro vinto 2-1 contro l'Uruguay.\nStatistiche.\nPresenze e reti nei club.\n\"Statistiche aggiornate al 23 gennaio 2022.\""}
{"id": "1500470", "revid": "767487", "url": "https://it.wikipedia.org/wiki?curid=1500470", "title": "The Benzino Project", "text": "The Benzino Project \u00e8 l'album di debutto solista del rapper di Boston Benzino pubblicato il 30 ottobre del 2001 dalla Motown Records"}
{"id": "1500477", "revid": "74801", "url": "https://it.wikipedia.org/wiki?curid=1500477", "title": "San Francisco de Campeche", "text": "La citt\u00e0 di San Francisco de Campeche si affaccia sulla Baia di Campeche ed \u00e8 a capo del comune di Campeche, in Messico. \u00c8 capitale dello stato di Campeche. Conta abitanti secondo le stime del censimento del 2010.\nUniversit\u00e0.\nA San Franciso de Campeche sono presenti diverse istituzioni che offrono studio di livello superiore, tra le quali:\nLocalit\u00e0 di interesse.\nNell'attuale centro storico della capitale dello stato di Campeche, nervo principale delle attivit\u00e0 commerciali, culturali, amministrative e turistiche, \u00e8 un amalgama di costruzioni dei secoli XVI, XVII, XVIII e XIX, con i suoi edifici con un tipo di architettura militare, civile e religiosa."}
{"id": "1500478", "revid": "76963", "url": "https://it.wikipedia.org/wiki?curid=1500478", "title": "Marie Ad\u00e9laide Lenormand", "text": "Biografia.\nSulla vita di Mlle Lenormand, e soprattutto sulle sue predizioni, si raccontano episodi mirabolanti. Ma l'immagine di \u201cSibilla dei salotti\u201d si scontra con la realt\u00e0 storica. La biografia di Mlle Lenormand segue due strade. La prima consiste nei diari della donna, che sono un evidente tentativo di accreditare le sue doti di veggente. La seconda consiste nelle ricerche svolte dagli storici a partire dall'epoca stessa in cui visse Mlle Lenormand.\nLa \u201cSibilla\u201d scriveva di essere nata il 27 maggio 1772, ma chi \u00e8 andato a verificare i documenti originali conservati ad Alen\u00e7on ha trovato una data diversa: il 16 settembre 1768. Diceva che da bambina era stata ospite nel convento reale di Alen\u00e7on, ma in realt\u00e0 frequent\u00f2 una semplice scuola tenuta da suore benedettine.\nMlle Lenormand raccont\u00f2 pure che nel 1790 si trovava a Parigi e frequentava l'aristocratico salotto di Mme de La Saussotte. In realt\u00e0 and\u00f2 nella capitale solo nel 1793 e per qualche tempo lavor\u00f2 in una lavanderia finch\u00e9 conobbe un'indovina, Mme Gilbert, che le insegn\u00f2 i rudimenti della divinazione tramite i tarocchi di Etteilla. Quest'attivit\u00e0 illecita la fece condurre davanti a un giudice, che decret\u00f2 un breve periodo di carcere. Riguardo alla sua detenzione, Mlle Lenormand raccont\u00f2, molti anni pi\u00f9 tardi, che avvenne perch\u00e9 aveva predetto la morte del re Luigi XVI.\nNel 1793 apr\u00ec uno studio di cartomanzia a Parigi, in Rue de Tournon, alla cui entrata pose la targa \u201cMademoiselle Lenormand, libraire\u201d. Presto i suoi responsi furono richiesti anche da illustri personaggi del nuovo regime. L'indovina scrisse di essere stata la confidente dell'imperatrice Giuseppina di Beauharnais e dello stesso imperatore, Napoleone Bonaparte, che per\u00f2 la fece incarcerare due volte per motivi politici. Un giornalista dell'epoca sosteneva per\u00f2 che tutte queste frequentazioni erano frutto della fantasia della Sibilla d'Alen\u00e7on e che le presunte profezie erano sempre state scritte dopo che i fatti erano avvenuti, mai prima.\nMlle Lenormand mor\u00ec a Parigi il 25 giugno del 1843, lasciando ai suoi eredi una cospicua fortuna. In quegli stessi anni numerosi fabbricanti di carte, in ogni parte dell'Europa, idearono svariati mazzi per la cartomanzia nel cui titolo compariva il nome della pi\u00f9 celebre \u201csibilla moderna\u201d: La Sybille des Salons, il Grand Jeu de Societ\u00e9 de M.lle Lenormand; i Petit Lenormand, sono ancor oggi, i mazzi per la divinazione pi\u00f9 famosi e imitati al mondo, secondi per diffusione solo ai Tarocchi."}
{"id": "1500479", "revid": "124123", "url": "https://it.wikipedia.org/wiki?curid=1500479", "title": "Cecilia Metella Balearica minore", "text": "Sua sorella maggiore, Cecilia Metella Balearica maggiore, era una vergine vestale.\nBalearica venne forse data in sposa ad Appio Claudio Pulcro, un politico appartenente ad un'antica famiglia patrizia in decadenza. Balearica fu una delle pi\u00f9 stimate matrone romane, poich\u00e9 sia lei che il marito appartenevano a famiglie di alta levatura sociale.\nReputata dai pi\u00f9 virtuosa e modesta, ebbe un comportamento esemplare come madre di due figli, Appio e Gaio; ebbe almeno cinque figlie, una delle quali, pass\u00f2 alla storia come Clodia. \nQuando era incinta del sesto figlio, Balearica sogn\u00f2 Giunone lamentarsi delle condizioni in cui versava il suo tempio. Cos\u00ec come ogni romano prese molto sul serio il sogno, tant'\u00e8 che si prodig\u00f2 lei stessa di pulire il tempio, con l'aiuto del censore Lucio Giulio Cesare.\nBalearica mor\u00ec nell'89 a.C. durante il parto del figlio, forse Publio Clodio Pulcro.\nBibliografia.\ngegi\u00f9"}
{"id": "1500489", "revid": "599013", "url": "https://it.wikipedia.org/wiki?curid=1500489", "title": "Doriva", "text": "Caratteristiche tecniche.\nGiocava come centrocampista difensivo.\nCarriera.\nClub.\nCresciuto nel settore giovanile del San Paolo, entr\u00f2 in prima squadra nel 1991: nel 1992 e nel 1993 fu inviato in prestito all'Anapolina e al Goi\u00e2nia, squadre che disputavano il Campionato Goiano, per fare esperienza. Tornato al San Paolo, gioc\u00f2 12 partite nel campionato nazionale (debuttando cos\u00ec in una competizione ufficiale con la maglia del club), e fu impiegato come titolare nelle due partite della finale della Supercoppa Sudamericana 1993 e nella Coppa Intercontinentale 1993. Nel 1994 vinse un altro titolo, la Coppa CONMEBOL 1994, senza per\u00f2 giocare in finale; nel campionato brasiliano assomm\u00f2 21 presenze.\nNel 1995 lasci\u00f2 il San Paolo e pass\u00f2 al XV de Piracicaba, club di terza serie nazionale con cui la TAM, societ\u00e0 proprietaria del cartellino di Doriva, aveva degli accordi. Dopo aver vinto il campionato di S\u00e9rie C, Doriva fu ceduto all'Atl\u00e9tico Mineiro insieme a J\u00falio C\u00e9sar. Con la squadra di Belo Horizonte fu subito titolare sia nel campionato nazionale che in quello statale, e super\u00f2 le 100 presenze nelle tre stagioni disputate. Nel 1997 fu acquistato per la prima volta da una societ\u00e0 europea, il Porto. Alla prima stagione gioc\u00f2 13 gare, tutte dall'inizio; alla seconda presenzi\u00f2 in 17 occasioni, con 4 gol.\nNel 1999 pass\u00f2 alla Sampdoria, con cui gioc\u00f2 17 partite in Serie A 1998-1999, esordendo in massima serie italiana il 24 gennaio 1999 contro l'Udinese; partecip\u00f2 anche alla stagione 1999-2000 del club, trascorsa in Serie B. Nel 2000 pass\u00f2 al Celta Vigo, con cui disput\u00f2 17 gare in campionato, 6 nell'Intertoto 2000 e 5 in Coppa UEFA. Dopo un'altra stagione il club lo mand\u00f2 in prestito, nel gennaio 2003, al Middlesbrough. In seguito il club inglese lo ottenne a titolo definitivo, e Doriva gioc\u00f2 un totale di 4 stagioni in Premier League. Nel 2005 fu ceduto al Blackpool, ma non debutt\u00f2 mai; tornato in Brasile, nel Campionato Paulista, decise di ritirarsi il 16 gennaio 2008 a seguito di alcuni test fisici che rivelarono problemi cardiaci.\nNazionale.\nDoriva debutt\u00f2 in Nazionale in una gara ufficiale il 17 maggio 1995 contro ; in quell'anno gioc\u00f2 anche contro il , il 6 giugno. Nel 1996 disput\u00f2 un'altra amichevole, contro il (13 novembre). Anche nel 1997 gioc\u00f2 delle amichevoli, contro (26 febbraio), (11 novembre) e (7 dicembre), e una gara di Confederations Cup contro l' (14 dicembre). Nel 1998 fu convocato per il Campionato mondiale: era considerato la riserva del capitano Dunga. Disput\u00f2 4 amichevoli pre-Mondiale, contro (10 febbraio), (15 febbraio), (26 marzo) e (3 giugno); gioc\u00f2 un unico incontro al Mondiale, che fu anche la sua ultima apparizione in Nazionale: la partita del 16 giugno contro il ."}
{"id": "1500491", "revid": "1924342", "url": "https://it.wikipedia.org/wiki?curid=1500491", "title": "Everything's Magic", "text": "Everything's Magic \u00e8 il primo singolo estratto dall'album \"I-Empire\" del gruppo statunitense Angels &amp; Airwaves. Anche se il singolo fu pubblicato il 29 ottobre 2007, fu aggiunto su KROQ-FM il 25 agosto.\nGli accordi iniziali della chitarra sono gli stessi (anche se a tempo diverso) di quelli dell'introduzione di Anthem Part Two dei blink-182.\nIl grande successo internazionale port\u00f2 il singolo a raggiungere la #2 sull'iTunes Rock Chart il 12 settembre 2007 e sulla Per\u00f9 Singles Chart. Inoltre il singolo raggiunse la #1 sugli airplay di Indonesia, Per\u00f9 e Russia.\nShort film.\nIl short film fu reso disponibile per il download digitale il 1\u00ba novembre 2007. Il film \u00e8 diverso dalla maggior parte di quelli degli Angels &amp; Airwaves, infatti \u00e8 meno fantasioso e pi\u00f9 naturale.\nVideo musicale.\nIl video fu registrato nel campo sportivo del Birmingham High School il 29 agosto 2007, lo stesso giorno che il singolo fu pubblicato su iTunes. La premi\u00e8re del video fu pubblicata su MTV2 il 24 settembre 2007."}
{"id": "1500494", "revid": "339392", "url": "https://it.wikipedia.org/wiki?curid=1500494", "title": "Rot-Weiss Erfurt", "text": ""}
{"id": "1500496", "revid": "838137", "url": "https://it.wikipedia.org/wiki?curid=1500496", "title": "The Adventure", "text": "The Adventure \u00e8 il primo singolo realizzato dal gruppo statunitense Angels &amp; Airwaves, il primo estratto dal primo album in studio \"We Don't Need to Whisper\" e pubblicato il 18 maggio 2006.\nIl singolo debutt\u00f2 nella Official Singles Chart alla ventesima posizione. Nella versione dal vivo del loro primo tour, il frontman Tom DeLonge us\u00f2 per l'introduzione \"Down\" e \"I Miss You\" dei Blink-182, gruppo nel quale milit\u00f2 fino al 2015. \"The Adventure\" fu inserita nel karaoke \"Lips\". Una versione acustica della canzone fu inserita come lato B nel singolo di \"Everything's Magic\".\nShort film.\nIl short film della canzone fu pubblicato su Internet il 20 febbraio 2006. Fu registrato in bianco e nero 8 millimetri, di genere fantascienza. Il short film successivo fu \"It Hurts\". Fu pubblicato il 18 aprile e continua la storia iniziata con \"The Adventure\".\nVideo musicale.\nIl videoclip della canzone fu diretto da The Malloys, che diresse anche alcuni video dei Blink-182, e fu registrato nel marzo 2006. Il video fu pubblicato il 5 aprile. Comincia con la band che abborda da un'astronave per cercare gli strumenti musicali ed iniziare a suonare. Successivamente Tom si sposta in un campo dove cammina per un lungo periodo.\nIl video fu nominato agli MTV Video Music Awards 2006 per Best Effects, Best Editing e Best New Artist. Raggiunse la #1 su MuchTopTen e vinse \"Top Ten Out of This World Videos\" il 14 dicembre 2006."}
{"id": "1500499", "revid": "767487", "url": "https://it.wikipedia.org/wiki?curid=1500499", "title": "Hans Meyer (calciatore)", "text": "Attualmente \u00e8 membro della presidenza del Borussia M\u00f6nchengladbach.\nCarriera.\nUnico allenatore ad aver vinto sia la Coppa di Germania sia la FDGB Pokal, da calciatore leg\u00f2 il suo nome alla squadra del Carl Zeiss Jena, con cui trascorse l'intera carriera agonistica.\nAllenatore.\nDal 1\u00ba luglio 1970 al 30 giugno 1971 \u00e8 vice allenatore del Carl Zeiss Jena, \u00e8 dal 1\u00ba luglio 1971 al 23 ottobre 1983 ha allenato quest'ultima. Dal 1\u00ba luglio 1984 al 3 giugno 1987 ha allenato il Rot-Wei\u00df Erfurt. Dal 1\u00ba luglio 1988 al 9 giugno 1993 ha allenato il Karl-Marx-Stadt, che dal 1990 cambia il nome in Chemnitzer. Dal 2 ottobre 1993 al 27 agosto 1994 ha allenato di nuovo il Carl Zeiss Jena. Dal 26 gennaio 1995 al 2 ottobre 1995 ha guidato l'Union Berlin. \u00c8 stato allenatore del dal 15 gennaio 1996 al 5 settembre 1999. Dopo due giorni, il 7 settembre 1999 diventa allenatore del Borussia M\u00f6nchengladbach. Il 1\u00ba marzo 2003 lascia la guida e diventa osservatore del club; rimane fino al 23 dicembre 2003. Il 3 gennaio 2004 \u00e8 allenatore dell'. Il 30 giugno lascia la guida, per diventare il giorno seguente osservatore del club. Il 9 novembre 2005 lascia il ruolo di osservatore per diventare allenatore del . Lascia la guida il 12 febbraio 2008. Il 18 ottobre 2008 ritorna alla guida del Borussia M\u00f6nchengladbach. Lascia l'incarico il 28 maggio 2009.\nDal 15 gennaio 2011 fa parte della presidenza del Borussia M\u00f6nchengladbach."}
{"id": "1500500", "revid": "365411", "url": "https://it.wikipedia.org/wiki?curid=1500500", "title": "Premier League 2007-2008", "text": "La FA Premier League 2007-2008 \u00e8 stata la 109\u00aa edizione della massima serie del campionato inglese di calcio, disputata tra l'11 agosto 2007 e l'11 maggio 2008 e conclusa con la vittoria del , al suo diciassettesimo titolo, il secondo consecutivo.\nCapocannoniere del torneo \u00e8 stato Cristiano Ronaldo (Manchester United) con 31 reti.\nStagione.\nNovit\u00e0.\nAl posto delle retrocesse , e , salirono dalla Championship il , il e, dopo i play-off, il .\nAvvenimenti.\nLa prima parte della stagione vide l' comandare la classifica. I \"Gunners\" approfittarono infatti di una partenza lenta del e della crisi interna al , con i \"Blues\" che a met\u00e0 settembre esonerarono Jos\u00e9 Mourinho. A sorpresa si inser\u00ec nella lotta al vertice il di Sven-G\u00f6ran Eriksson che fu in lotta per ottenere un posto valido per la Champions League sino a febbraio. Il part\u00ec male e si ritrov\u00f2 pesantemente distaccato dal vertice.\nFebbraio segn\u00f2 il punto di svolta del campionato: l'Arsenal inizi\u00f2 infatti a rallentare vistosamente e perse nei mesi successivi gli scontri diretti con Chelsea e Manchester United, finendo fuori dai giochi per il titolo in anticipo. Il Chelsea effettu\u00f2 una seconda parte di stagione formidabile, sconfisse lo United nello scontro diretto del terzultimo turno e lo appai\u00f2 in testa rimanendo per\u00f2 al secondo posto per l'inferiore differenza reti. Lo United vinse le rimanenti due gare e si conferm\u00f2 cos\u00ec campione d'Inghilterra. Le due squadre si affronteranno anche nella finale di Champions League, con lo United che port\u00f2 a casa anche il trofeo continentale dopo i calci di rigore.\nIl Liverpool con un positivo finale di stagione riusc\u00ec a staccare i cugini dell' e si assicur\u00f2 il quarto posto, i \"Toffees\" invece si qualificarono per la Coppa UEFA insieme a e , vincitori di FA Cup e Coppa di Lega.\nIn coda si registr\u00f2 il campionato da incubo del . Retrocessi gi\u00e0 a marzo, i \"Rams\" stabilirono diversi record negativi della storia della massima divisione inglese (solo per citarne alcuni: Minor numero di punti, maggior numero di partite consecutive senza vincere, pi\u00f9 sconfitte in una stagione e peggior attacco della storia). Fino a pochi turni dal termine e sembravano destinate a dover fare compagnia al club delle Midlands, ma entrambe riuscirono in una clamorosa rimonta salvezza che condann\u00f2 cos\u00ec e un che sembrava tranquillo a 2 mesi dalla fine del torneo.\nClassifica finale.\nLegenda:\nRegolamento:"}
{"id": "1500519", "revid": "125772348", "url": "https://it.wikipedia.org/wiki?curid=1500519", "title": "Eazy-Duz-It", "text": "Eazy-Duz-It \u00e8 l'album di debutto solista del rapper di Compton Eazy-E, pubblicato il 13 settembre del 1988 dalla Ruthless Records e dalla Priority Records. Le produzioni sono state affidate a DJ Yella e Dr. Dre e le tracce sono state scritte da Ice Cube, The D.O.C. e MC Ren. L'album ha vinto due Dischi di platino nei Stati Uniti. I singoli dell'album sono 3: Eazy-Duz-It, Eazy-er Said Than Dunn e We Want Eazy. Nella versione rimasterizzata sono presenti anche le tracce dell'EP .\nRegistrazione e produzione.\n\"Eazy-Duz-It\" \u00e8 stato registrato ai Audio Achievements a Torrance nel 1987-1988. I brani dell'album sono stati scritti da Eazy-E, MC Ren, The D.O.C. &amp; Ice Cube e le produzioni sono state affidate a Dr. Dre &amp; DJ Yella, elogiate bene dalla critica. Jason Birchmeir di AllMusic ha elogiato le produzioni dicendo: Dr. Dre &amp; DJ Yella hanno fuso il P-funk, lo stile hip hop della Def Jam ed i suoni electro di met\u00e0 anni 80s, creando uno stile Funky. Glen Boyd di Blogcritcs ha descritto l'album come \"Campiona molto Funk old school fuso con tematiche di vita di strada, \u00e8 ci\u00f2 che ha reso quest'album famoso\".\nPubblicit\u00e0.\nL'album ha avuta poca attenzione da stazioni radio e canali televisivi come MTV, ma ha avuto l'appoggio dell'underground di Los Angeles. Il 21 maggio del 1989 ha raggiunto la posizione #41 della Billboard 200 e ha raggiunto la posizione #12 sulla Top R&amp;B/Hip-Hop Albums l'11 marzo del 1989. Il 15 febbraio del 1989, l'album ha vinto il Disco d'oro (con 500.000 vendute) e il 1\u00ba giugno del 1989 ha vinto il Disco di platino (con 1.000.000 vendute), entrambi i dischi sono stati certificati dalla RIAA, il 1\u00ba settembre del 1992 ha vinto il secondo Disco di platino. Il singolo We Want Eazy nel 1989 ha raggiunto la posizione #43 nella Top R&amp;B/Hip-Hop Albums, rimanendo in classifica per 15 settimane. \"Eazy-er Said Than Dunn\", terzo singolo dell'album, ha raggiunto la posizione #84 nella Top R&amp;B/Hip-Hop Albums il 6 maggio 1989 e Eazy-Duz-It ha raggiunto la posizione #39 della Hot Singles.\nRecensioni.\nLe recensioni all'album sono state quasi tutte positive, Jason Birchmeier di AllMusic ha dato 4 stelle su 5 stelle all'album, Daniel Kreps del Los Angeles Times lo ha definito \"Un capolavoro solista\", Jon Wiederhorn di MTV ha detto che ha dimostrato il talento di Eazy e ha aperto la strada a Straight Outta Compton.\nDurata.\nIl Disco in totale, dura 50:00 e 68:00 (Remastered Edition).\nScrittori delle canzoni.\nTutte le canzoni dell'album sono state scritte da: Ice Cube, MC Ren, Eazy-E &amp; The D.O.C.."}
{"id": "1500521", "revid": "174925", "url": "https://it.wikipedia.org/wiki?curid=1500521", "title": "Metanalisi", "text": ""}
{"id": "1500527", "revid": "218780", "url": "https://it.wikipedia.org/wiki?curid=1500527", "title": "Paperino missione Bob Fingher", "text": ""}
{"id": "1500530", "revid": "125245383", "url": "https://it.wikipedia.org/wiki?curid=1500530", "title": "Siamo una squadra fortissimi", "text": "Siamo una squadra fortissimi \u00e8 un brano musicale pubblicato nell'estate 2006 e utilizzato come sigla della trasmissione sportiva radiofonica di Radio Deejay \"Deejay Football Club - Speciale Mondiali\", condotta dal giornalista Ivan Zazzaroni. Il successo popolare \u00e8 stato confermato quando la canzone \u00e8 stata incisa su singolo: giunto alla prima posizione della classifica italiana il 14 luglio, vi \u00e8 rimasto per cinque settimane, fino al 17 agosto. La canzone \u00e8 stata scritta e interpretata dal cabarettista pugliese Luca Medici, alias Checco Zalone, noto per la sua partecipazione al programma televisivo di Canale 5, \"Zelig\". \u00c8 divenuto uno dei tormentoni estivi del 2006.\nIl brano.\nDiffuso principalmente attraverso il web in cui ha registrato in poche settimane una notevole diffusione, il brano (basato su una melodia orecchiabile e su un testo grottesco volutamente infarcito di gravi errori grammaticali) \u00e8 divenuto una sorta d'ironico inno non ufficiale della nazionale di calcio italiana. La vittoria della squadra italiana ai mondiali di Germania 2006 ne ha favorito la diffusione come un vero e proprio \"tormentone\", specialmente nella fascia d'et\u00e0 pi\u00f9 giovane della popolazione.\nPrendendo come spunto la celia sulle opportunit\u00e0 di ben figurare nel mondiale calcistico, la canzone non trascura nemmeno l\"'altro\" evento calcistico del 2006: ovvero lo scandalo cui \u00e8 stato oggetto il calcio italiano e in particolare uno dei suoi personaggi pi\u00f9 popolari, il dirigente Luciano Moggi:\nScandalo che - secondo l'autore del brano - non avrebbe potuto per\u00f2 in ogni caso intaccare il cammino della squadra italiana perch\u00e9:\nE se un grido di \"sana\" e inarrestabile anarchia non tarda a levarsi - poich\u00e9, nelle parole di Zalone, \"Cornuti / siamo vittimi dell'albitrarit\u00e0 a noi contraria / ecco che noi cerchiamo di difenderci / da queste inequit\u00e0 cos\u00ec palese / grande Luciano Moggi / dacci tanti orologgi / agli albitri internazionali / si no co' cazz' che vinciamo i mondiali\" - non mancano neppure citazioni non ironiche, con un riferimento esplicito nel testo alla cosiddetta \"Cupola\" che avrebbe interessato il mondo del calcio e - in un breve passaggio musicale - alle note del celebre brano da \"Il padrino\" di Nino Rota.\nIl video.\nAlla stregua di molti altri \"tormentoni\", il brano \u00e8 stato ripreso e mandato in onda con frequenza pluriquotidiana da emittenti radiofoniche e televisive. Su internet si sono in breve tempo diffuse varie \"cover\" della canzone: di particolare rilevanza quelle in cui han prestato la voce noti personaggi del mondo della canzone come Antonello Venditti, Carmen Consoli, Nek, Max Gazz\u00e8, Laura Pausini, Enrico Ruggeri, Eros Ramazzotti, Claudio Baglioni e Paolo Belli, e quella eseguita in versione \"ballad\" acustica dallo stesso Zalone insieme al dj Nicola Savino di Radio Deejay, eseguita secondo lo stile inconfondibile di Pino Daniele."}
{"id": "1500531", "revid": "1745361", "url": "https://it.wikipedia.org/wiki?curid=1500531", "title": "Fliunte", "text": "Fliunte o Flio (, ) era una citt\u00e0 situata nella parte nord orientale del Peloponneso, il cui territorio denominato Fli\u00e0sia era indipendente e limitato a nord da Sicione, a ovest dall'Arcadia, a est da Cleone, a sud dall'Argolide.\nMitologia.\nAsopo Fliuncio era il nome del fiume che attraversava la citt\u00e0 e che sfocia nei pressi di Sicione e divenne il loro dio tutelare.Pausania indica invece come divinit\u00e0 principale Ebe, personificazione della giovent\u00f9. Mentre si narra che Eracle, di ritorno dal giardino delle Esperidi con il pomo, abbia passato qui un periodo della sua vita.. Secondo una versione del mito, la citt\u00e0 deve il suo nome all'eroe Flias\nStoria.\nSecondo Strabone la citt\u00e0 principale della regione era Aretirea, ma gli abitanti si trasferirono nella nuova citt\u00e0 di Flio. Una volta passata sotto il controllo di Sicione, parte degli abitanti emigrano a Samo e a Clazomene, nel golfo di Smirne. Tra gli emigrati a Samo vi fu Hippasos, avo di Pitagora, governatore dell'aristocrazia dorica.\nFliunte invi\u00f2 200 soldati alle Termopili e 1000 a Platea; fu alleata di Sparta durante la guerra del Peloponneso e quindi nemica della vicina Argo. Dal 393 a.C. al 380 a.C. la citt\u00e0 tenta una scelta democratica e con alterne vicende si alternano governi di tale natura a istituzioni oligarchiche.\nL'intervento di re di Sparta Agesilao II nel 380 a.C. la assedi\u00f2 per diciotto mesi, riportandola nella sfera di influenza di Sparta. Subito dopo, per\u00f2, incomincia l'egemonia tebana: Tebe, alleata di Argo, occupa le vicine citt\u00e0 di Tricaranion e Thyamia e, nel 368 a.C., grazie a contingenti arcadi ed elidi in aiuto di Epaminonda, instaura un governo democratico nella stessa Flio, che poi conflu\u00ec nella lega achea.\nFilosofia.\nSecondo Cicerone, che cita il testo di Eraclide Pontico, discepolo di Platone, a Fliunte fu usata per la prima volta la parola filosofia. Pitagora viene convocato dal tiranno locale Leonte per una consulenza, dove egli si dichiara quindi filosofo. Certo \u00e8 che in questa polis esistette un importante circolo pitagorico.\nArcheologia.\nIl sito archeologico di Fliunte, venne scavato nella prima met\u00e0 degli anni 20 dagli archeologi \"Carl Blegen\" e \"Doroghy Burr Thompson\". La zona ritorn\u00f2 di interesse archeologico con gli scavi del 1970 di \"William R. Biers\"."}
{"id": "1500542", "revid": "110261680", "url": "https://it.wikipedia.org/wiki?curid=1500542", "title": "Whisker", "text": "Con il termine whisker si intende un fenomeno metallurgico microscopico che riguarda la crescita spontanea di sottili e filiformi estroflessioni, praticamente esenti da difetti (come cricche e dislocazioni), sulla superficie di un materiale.\nTale fenomeno \u00e8 stato scoperto per la prima volta dalle compagnie telefoniche nei tardi anni quaranta del XX secolo.\nCaratteristiche.\nTale effetto \u00e8 visibile soprattutto in materiali costituiti da un singolo metallo, ma si pu\u00f2 verificare anche nelle leghe.\nIl meccanismo che induce la crescita dei whisker non \u00e8 del tutto compreso, ma sembra possa essere spiegato da stress meccanici di natura compressiva come:\nDanni.\nI whisker possono causare cortocircuiti ed archi elettrici negli equipaggiamenti elettrici."}
{"id": "1500551", "revid": "114325", "url": "https://it.wikipedia.org/wiki?curid=1500551", "title": "B\u00f6\u00f0varr Bjarki", "text": ""}
{"id": "1500553", "revid": "193162", "url": "https://it.wikipedia.org/wiki?curid=1500553", "title": "Flio", "text": ""}
{"id": "1500554", "revid": "2146488", "url": "https://it.wikipedia.org/wiki?curid=1500554", "title": "RTV Pink", "text": "RTV Pink \u00e8 la principale rete televisiva privata in Serbia.\n\u00c8 stata Media Partner dell'Ambasciata a Belgrado del Sovrano Ordine di Malta per il progetto umanitario \"Make a WISH to the Sovereign Order of Malta\".\nVengono spesso trasmesse le novit\u00e0 cinematografiche, i cartoni \"famosi\" (I Simpson, Spongebob..) e innumerevoli soap spagnole e sudamericane, che riscuotono grande successo nel pubblico serbo.\nOltre al canale principale, ne esistono versioni trasmesse in Bosnia-Erzegovina (Pink BH), Montenegro (Pink M), Slovenia, Macedonia.\nLingua.\nSu RTV Pink i sottotitoli sono in cirillico, con parlato degli attori in madrelingua."}
{"id": "1500555", "revid": "453768", "url": "https://it.wikipedia.org/wiki?curid=1500555", "title": "Arriva Paperetta Y\u00e8-Y\u00e8", "text": "Arriva Paperetta Y\u00e8-Y\u00e8 \u00e8 una storia realizzata interamente da Romano Scarpa e inchiostrata da Giorgio Cavazzano e pubblicata su \"Topolino\" n. 577 del 18 dicembre 1966. La storia segna l'esordio del personaggio di Paperetta Y\u00e8-Y\u00e8.\nTrama.\nZio Paperone riceve una lettera inattesa dalla sua vecchia fiamma Doretta Dorem\u00ec. Volato a \"Dollar City\", Paperone scopre che Doretta vive in un ospizio per anziani e che ha una nipote, Paperetta Y\u00e8-Y\u00e8, che sta per uscire dal collegio; non avendo parenti a cui affidarla, Doretta chiede a Paperone di portarla con s\u00e9 a Paperopoli. Dopo un iniziale rifiuto, Paperone si fa intenerire e i due fanno ritorno a Paperopoli, dove sono accolti dalla famiglia dei paperi al completo, curiosi di conoscere la nuova arrivata. Mentre l'irrefrenabile Paperetta si diverte con Qui, Quo e Qua formando un complesso musicale y\u00e9y\u00e9, Zio Paperone organizza una festa in maschera di benvenuto.\nAlla festa partecipa l'intera banda dei paperi ma Paperetta non si fa viva: i nipotini l'hanno vista fuggire in taxi dopo aver speso in vestiti tutti i soldi guadagnati con il complesso musicale. Ma proprio quando i Bassotti stavano per rovinare la festa derubando Paperone, nella sala irrompe una diligenza con a bordo Paperetta, che non voleva che la nonna Doretta mancasse alla festa, e le aveva donato dei vestiti adatti a partecipare. Prima del festoso finale, avviene un incontro tra Doretta e Brigitta, visibilmente gelosa, in cui l'anziana papera dice di essere troppo vecchia per conquistare il cuore di Paperone e rivela a Brigitta il segreto per essere ricambiata: \u00abfargli credere che adorate la sua taccagneria pi\u00f9 di lui stesso\u00bb.\nDoretta e Brigitta.\nIn questa storia Scarpa riprende il personaggio di Doretta Dorem\u00ec, creato tredici anni prima da Carl Barks per \"Zio Paperone e la Stella del Polo\". Nella storia \u00e8 evidente come sia ancora vivo il coinvolgimento emotivo tra i due (al suo ricordo Paperone diventa malinconico, e salvo dissimulare ogni sentimento nelle parole che le rivolge, mostra una malcelata attenzione nei suoi riguardi, mentre Doretta si preoccupa sempre di apparirgli con un aspetto ben curato). Tuttavia, a differenza della Doretta disegnata da Don Rosa nella saga di Paperon de' Paperoni negli anni Novanta, qui appare rassegnata alla vecchiaia e a non essere pi\u00f9 desiderabile: Scarpa passa quindi il testimone di amante di Paperone al personaggio di Brigitta McBridge, da lui inventato nel 1960."}
{"id": "1500557", "revid": "531590", "url": "https://it.wikipedia.org/wiki?curid=1500557", "title": "Canta e vinci", "text": "Canta e vinci \u00e8 stato un programma televisivo italiano di genere quiz musicale, trasmesso nel periodo 2007-2008 da Italia 1, condotto da Amadeus e da Checco Zalone con la direzione orchestrale di Luca Orioli, coadiuvati da quattro ragazze: Claudia Alfonso (gi\u00e0 ballerina televisiva, oggi attrice in \"Centovetrine\" e \"Tutti pazzi per amore\"), Natalia Angelini (gi\u00e0 modella e flirt di Eros Ramazzotti, poi \"tronista\" a \"Uomini e donne\"), Reda Lapaite (gi\u00e0 valletta de \"Il processo di Biscardi\") e Ludovica Leoni (nel 2010 concorrente de \"La pupa e il secchione\"). Il format \u00e8 stato tratto da un programma statunitense in onda su Fox soprannominato \"Don't Forget the Lyrics!\".\nOgni concorrente \u00e8 chiamato a cantare al karaoke noti brani nazionali e internazionali, scegliendo prima una tra le dieci categorie pi\u00f9 quella segreta che vale 250.000 \u20ac, poi una delle due canzoni appartenenti alla stessa categoria. Dopodich\u00e9, ad un certo punto della canzone la musica si ferma e il concorrente in gioco deve cercare di individuare il seguito della melodia, tentando di arrivare cos\u00ec al gradino pi\u00f9 alto della scalinata, quello dei 250.000 euro (sullo stile di \"Chi vuol essere milionario?\"). Il concorrente pu\u00f2 chiedere tre aiuti:\nLa puntata pilota del quiz \u00e8 andata in onda marted\u00ec 18 dicembre 2007, riscuotendo un ottimo successo (12% di share), ma la serie di undici puntate iniziate domenica 16 marzo 2008 \u00e8 stata sospesa il 10 aprile 2008 a causa degli scarsi ascolti: le puntate rimanenti sono state mandate in onda in estate.\nAutori dell'adattamento e della puntata pilota: Massimo Martelli, Paolo Cucco, Alfredo Morabito e Gennaro Nunziante.\nIl programma \u00e8 tornato in onda con un reboot dal 7 febbraio 2022, sul Nove condotto da Gabriele Corsi, in onda dal luned\u00ec al venerd\u00ec in access prime time col titolo \"Don't Forget the Lyrics! - Stai sul pezzo\"."}
{"id": "1500559", "revid": "1431409", "url": "https://it.wikipedia.org/wiki?curid=1500559", "title": "Ivan Saenko", "text": "Caratteristiche tecniche.\nHa giocato utilizzato soprattutto come attaccante esterno.\nCarriera.\nClub.\nMuove i primi passi nel calcio da bambino, sotto la guida del padre, che all'et\u00e0 di sedici anni lo porta con s\u00e9 a Stoccarda. In questa citt\u00e0 \u00e8 notato nel 2001 da talent-scout del Karlsruhe, club che lo mette sotto contratto. Disputa 10 partite con la squadra giovanile di Karlsruhe, con cui segna 9 gol e ottiene il secondo posto nel campionato giovanile tedesco. Affacciatosi anche in prima squadra, nel 2002 \u00e8 ceduto in Russia al Fakel Vorone\u017e, formazione della seconda divisione nazionale, dopo sole due presenze con la formazione tedesca. All'inizio della stagione 2002-2003 torna al Karlsruhe per giocare in Zweite Bundesliga, la seconda serie tedesca. Nel 2003 aveva gi\u00e0 trovato un parziale accordo con il Magonza, trattativa che poi era saltata. Rimane al Karlsruhe fino al 2005 (con un bilancio di 22 gol in 90 partite), quando scade il suo contratto e il Norimberga aggiunge il russo al proprio organico. Qui riesce a mettersi in luce, soprattutto nella seconda met\u00e0 della stagione 2005-2006, guadagnandosi il prolungamento fino al 2010 dell'iniziale contratto triennale. Nella stagione 2006-2007 \u00e8 il miglior realizzatore del Norimberga con 9 centri e vince con i compagni la Coppa di Germania.\nNella successiva stagione non replica la positivit\u00e0 della precedente: Saenko, infatti, \u00e8 costretto a combattere contro alcuni infortuni, che ne condizionano la forma. Ciononostante riesce a realizzare 2 gol in Coppa UEFA in 7 presenze. Alla fine della stagione il Norimberga retrocede in Zweite Bundesliga, con Saenko che realizza una sola rete in 26 presenze in campionato.\nIl 9 agosto 2008 torna in patria, allo , in cambio di 3 milioni di euro; con il club moscovita firma un contratto di quattro anni. Realizza il primo gol con lo Spartak il 28 novembre nella partita di Coppa UEFA contro la . L'11 luglio 2009, in una partita contro il , subisce un infortunio al ginocchio, a causa del quale rimane inattivo per un mese. Nel corso dell'intervento chirurgico per lesioni, i medici commettono un errore e danneggiano anche il legamento crociato anteriore di Saenko, che \u00e8 dunque costretto a concludere prematuramente la stagione, dopo sole 13 presenze in campo.\nNel gennaio 2010 torna ad allenarsi, ma emergono altri problemi. Nell'aprile 2010, completamente ristabilitosi dall'infortunio, nella sfida terminata 0-0 contro il , torna in campo disputando gli ultimi nove minuti di gioco. Sar\u00e0 l'ultima partita in squadra per Saenko, messo ai margini della rosa dello Spartak nell'agosto 2010. Nel 12 gennaio 2011 il club decide di risolvere il contratto con il giocatore, che si ritira dall'attivit\u00e0 agonistica a soli 28 anni.\nNazionale.\nIvan Saenko \u00e8 stato capitano della e dal 2006 \u00e8 stato nel giro della Nazionale maggiore: il suo esordio \u00e8 arrivato, infatti, l'11 ottobre 2006, quando ha giocato uno scampolo della partita - 2-0. Ha disputato la prima partita per intero con la Russia nel febbraio del 2007 durante un'amichevole.\nConvocato per il , \u00e8 l'unico tra i russi a giocare in un campionato estero: gioca per la prima volta alla seconda partita della fase a gironi contro la (nazionale del suo compagno di club Angelos Charisteas), e poi contro la , in entrambi i casi subentrando dalla panchina. In occasione dei quarti di finale - contro l' - e della semifinale - contro la - \u00e8 inserito, invece, nella formazione titolare, per poi essere sostituito. La Russia raggiunge il terzo posto, insieme alla , avendo perso la semifinale contro la Spagna, futura vincitrice del torneo."}
{"id": "1500563", "revid": "767487", "url": "https://it.wikipedia.org/wiki?curid=1500563", "title": "Vombatiformes", "text": "I vombatiformi (Vombatiformes) sono uno dei tre sottordini del grande ordine di mammiferi marsupiali dei Diprotodonti (Diprotodontia). Il nome \"Vombatiformes\" \u00e8 una parola neolatina che significa \"a forma di vombato\", e prende il nome dalla famiglia tipo.\nClassificazione ed evoluzione.\nCinque delle sette famiglie appartenenti a questo sottordine sono estinte, e a tutt'oggi sopravvivono solo quella dei Fascolarctidi (Phascolarctidae), con il koala, e dei Vombatidi (Vombatidae), con tre specie. Tra le famiglie estinte, da ricordare quella dei Diprotodontidi (Diprotodontidae), che include il \"Diprotodon\", il pi\u00f9 grande marsupiale di cui sia nota l'esistenza e ritenuto essere l'ispirazione del mito del bunyip.\nIl sottordine dei vombatiformi, con i suoi membri strettamente imparentati e la forma del corpo compatta, contrasta con gli altri due sottordini di diprotodonti, i macropodiformi (Macropodiformes, che comprende canguri, wallaby e quokka), e i falangeriformi (Phalangeriformes che comprende possum, petauri e tricosuri). Molti biologi pensano che il koala e i vombati condividano un progenitore comune e si siano differenziati soltanto nel Cenozoico inoltrato.\nSottordine Vombatiformes"}
{"id": "1500565", "revid": "122468080", "url": "https://it.wikipedia.org/wiki?curid=1500565", "title": "Purgatorius", "text": "Purgatorius \u00e8 stato un genere di mammiferi primitivi vissuti tra i 70 ed i 60 milioni di anni fa. Comparso probabilmente nel Cretaceo, quindi coevo ai dinosauri, \u00e8 sopravvissuto alla loro estinzione, continuando a vivere soprattutto durante il Paleocene.\nDescrizione.\nSia pur con le dovute cautele, si ritiene possa essere posizionato a monte della catena evolutiva che ha portato ai Primati e quindi all'uomo moderno.\nIl suo nome deriva dalla zona di \"Purgatory Hill\" nel Montana dove si sono trovati alcuni dei suoi resti. Le sue dimensioni erano paragonabili a quelle di un piccolo topo, con una tipologia di dieta insettivora e frugivora. Attualmente \u00e8 considerato un mammifero di primitivi Plesiadapiformi, sufficientemente longevo come specie per avere avuto la possibilit\u00e0 di dar luogo sia ai plesiadapiformes sia ai primati superiori. Anche se la sua classificazione sotto il superordine Euarchonta rimane incerta, la formula dentaria e la morfologia dei molari indicano uno stretto legame con l'ordine dei primati. Molti dei suoi resti fossili si sono trovati nella fauna del Bug Creek, primo Paleocene, insieme con molti Leptictidium."}
{"id": "1500575", "revid": "767487", "url": "https://it.wikipedia.org/wiki?curid=1500575", "title": "Assessore anziano", "text": "L'assessore anziano \u00e8, nell'ordinamento amministrativo italiano, il membro della giunta comunale che sostituisce il sindaco in caso di assenza o impedimento dello stesso e del vicesindaco.\nCarica istituzionale.\nLa figura dell'assessore anziano non trova la sua disciplina nel vigente Testo unico delle leggi sull'ordinamento degli enti locali, ma in alcuni singoli statuti comunali, che talvolta attribuiscono tale qualit\u00e0 all'assessore, escluso l'ex vicesindaco, nominato da pi\u00f9 lungo tempo, oppure in altri casi all'assessore pi\u00f9 anziano per et\u00e0.\nLa figura dell'assessore anziano era anticamente previsto anche negli statuti di molte province. Prima della riforma degli enti locali avvenuta nel 1990, non essendo prevista dalla previgente legislazione la figura del vicesindaco, l'assessore anziano sostituiva il sindaco in caso di assenza o dimissioni dello stesso, reggendo in quest'ultimo caso la giunta fino alla nomina del successore o al commissariamento dell'ente."}
{"id": "1500595", "revid": "287204", "url": "https://it.wikipedia.org/wiki?curid=1500595", "title": "GSM-R", "text": "Il GSM-R (GSM-Railway, GSM ferroviario in italiano) \u00e8 uno standard internazionale di telefonia mobile per le comunicazioni ferroviarie.\nUsato principalmente per le comunicazioni fra treni e centri di controllo, \u00e8 una parte dell'ERTMS (European Rail Traffic Management System).\nIl GSM-R \u00e8 basato sulla tecnologia GSM, cos\u00ec da beneficiare della sua economia di scala ed essere un'alternativa conveniente alle numerose e non interoperabili soluzioni alternative attualmente in uso (o usate in passato).\nLo standard \u00e8 il risultato di pi\u00f9 di dieci anni di collaborazione fra le varie compagnie ferroviarie europee. \u00c8 tuttora impiegato anche in Italia, dove la rete GSM-R \u00e8 gestita da RFI.\nFunzionalit\u00e0.\nASCI (Advanced Speech Call Items) - Funzionalit\u00e0 di conversazione avanzate.\nVGCS (Voice Group Call Service) - Chiamata di gruppo.\nLa funzionalit\u00e0 VGCS consente ad un gran numero di utenti di partecipare alla stessa telefonata, dove per\u00f2 si parla uno alla volta. Si tratta di una funzione simile a quella offerta dal Push-to-talk in modalit\u00e0 PMR (Private Mobile Radio).\nIl vantaggio principale rispetto alle chiamate conferenza \u00e8 l'efficienza spettrale: durante una chiamata VGCS solo il parlante dispone di una coppia di canali (per ricezione e trasmissione) a lui dedicata, mentre tutti gli altri utenti ascoltano attraverso un unico canale in ricezione (nelle chiamate conferenza ogni utente dispone di una coppia di canali).\nVBS (Voice Broadcast Service) - Servizio di trasmissione voce in broadcast.\nVBS \u00e8 una chiamata di gruppo broadcast: \u00e8 simile ad una chiamata VGCS, ma solo chi inizia la chiamata pu\u00f2 parlare. Questa funzionalit\u00e0 \u00e8 tipicamente usata per diramare avvisi.\nREC (Railway Emergency Call) - Chiamata di emergenza ferroviaria.\nREC \u00e8 una chiamata di gruppo riservata alle urgenze. Ha una priorit\u00e0 maggiore rispetto alle altre chiamate VGCS.\nMulti-Level Precedence and Pre-emption Service (eMLPP) - Precedenza multilivello e servizio di prelazione.\nA differenza del GSM tradizionale il GSM-R supporta diverse priorit\u00e0.\nI livelli di priorit\u00e0 sono:\nPer le chiamate con priorit\u00e0 0, 1 e 2 \u00e8 disponibile una funzione di 'autorisposta'.\nFunzionalit\u00e0 Eirene.\nAssegnazione funzionale dei numeri.\nL'assegnazione funzionale dei numeri consente di chiamare persone in base al loro incarico piuttosto che alla loro identit\u00e0. \u00c8 inoltre possibile contattare persone in base a criteri di vicinanza fisica.\nConferma di fine chiamata.\nDisponibile solo per le chiamate di gruppo con priorit\u00e0 0 e per le chiamate broadcast, la conferma di fine chiamata consiste in un resoconto inviato da ogni terminale che ha preso parte alla chiamata.\nTale resoconto contiene informazioni quali:\nSe il resoconto non pu\u00f2 essere inviato subito il terminale riprova automaticamente in seguito, anche pi\u00f9 volte se necessario.\nModalit\u00e0 smistamento.\nIn modalit\u00e0 smistamento \u00e8 fornito un segnale che rassicura sull'operativit\u00e0 del collegamento radio.\nImpiego.\nLo standard GSM-R \u00e8 impiegato o \u00e8 in corso di implementazione in numerosi paesi europei (Germania, Austria, Belgio, Spagna, Finlandia, Francia, Gran Bretagna, Italia, Norvegia, Paesi Bassi, Svezia, Svizzera e Repubblica Ceca) ed in India.\nLo standard GSM-R \u00e8 attualmente in fase di attivazione in Algeria, le prime linee sulle quali \u00e8 prevista la sua introduzione sono la linea Mecheria-Redjem Demouche e la linea Mecheria-Bechar (luglio 2012).\nAltri paesi (come Croazia e Repubblica Slovacca) stanno pianificando la sua introduzione.\nAltri ancora stanno realizzando studi di fattibilit\u00e0 (si annoverano in questo gruppo Cina, Stati Uniti e Russia, ma non solo).\nImpiego in Italia.\nSecondo quanto riportato da RFI, la rete GSM-R italiana \u00e8 stata sviluppata dal 2004 ed \u00e8 arrivata a coprire circa 9\u00a0000 chilometri di linee nel 2008, di cui oltre 1\u00a0000 in galleria. La maggior parte delle rimanenti linee sono coperte grazie ad accordi di roaming.\nLa rete italiana GSM-R \u00e8 gestita da RFI; al 2020 il terminale mobile fornito agli operatori \u00e8 il Huawei GPH-R662.\nOltre al normale impiego sulla rete \"chiusa\", \u00e8 possibile contattare utenze attestate sulle reti telefoniche pubbliche. In questo senso alla numerazione delle SIM RFI \u00e8 stato attribuito il prefisso \"313\" e per fare una telefonata verso rete pubblica si dovr\u00e0 anteporre il prefisso '907' al numero da chiamare (similarmente a un centralino), anche se attualmente questa modalit\u00e0 sta scomparendo perch\u00e9 sono in distribuzioni SIM con il profilo GSM-R Open dove \u00e8 possibile chiamare tutti i numeri fissi e mobili.\nAltri accordi consentono il roaming di terminali italiani sulla rete GSM-R: austriaca, tedesca, svizzera e francese"}
{"id": "1500598", "revid": "1100311", "url": "https://it.wikipedia.org/wiki?curid=1500598", "title": "Antonio Barrag\u00e1n", "text": "Caratteristiche tecniche.\nTerzino destro, all'occorrenza pu\u00f2 giocare anche come esterno destro di centrocampo.\nCarriera.\nClub.\nNella sua carriera, Barrag\u00e1n ha giocato per il Siviglia B, per il e per il Deportivo. Nell'estate del 2009 viene ceduto a titolo definitivo al Real Valladolid.\nValencia.\nIl 30 agosto 2011 passa per 1.5 milioni di euro al Valencia e firma un contratto quadriennale. Il 3 febbraio 2015 rinnova per altri due anni con i \"pipistrelli\".\nMiddlesbrough.\nIl 15 luglio 2016 passa per 2.7 milioni di euro al Middlesbrough e firma un contratto triennale.\nNazionale.\nHa giocato nelle nazionali giovanili spagnole, partendo dall'Under-17 sino alla Nazionale spagnola Under-21.\nStatistiche.\nPresenze e reti nei club.\n\"Statistiche aggiornate al 13 maggio 2016.\""}
{"id": "1500603", "revid": "287204", "url": "https://it.wikipedia.org/wiki?curid=1500603", "title": "Sosta del Papa", "text": "La Sosta del Papa \u00e8 una piccola frazione del comune di Barberino Tavarnelle, posta sulla Strada statale 2 Via Cassia poco prima del confine comunale con Poggibonsi.\nNota localmente anche come la pisciata del Papa, ha preso il nome da un curiosissimo e divertente fatto di vita quotidiana che vide protagonista, suo malgrado, Papa Pio VII il 2 giugno 1815.\nSi narra infatti che il Pontefice, durante il lungo viaggio verso Roma di ritorno dal Regno di Sardegna dove si era rifugiato dopo l'attacco di Gioacchino Murat allo Stato Pontificio, venisse colto in questa zona da un'improvvisa \"necessit\u00e0 fisiologica\". Il corteo papale si diresse pertanto con la massima rapidit\u00e0 verso una casa colonica del luogo, chiedendo agli abitanti di concedere l'uso dei servizi igienici all'illustrissimo viaggiatore.\nLa sosta del Pontefice fu limitata al tempo strettamente necessario al bisogno ma i proprietari dalla casa, compiaciutissimi della clamorosa ed inaspettata visita, pensarono di ricordarla con una lapide che ricordasse l'evento e pure la stessa localit\u00e0 ne prese il nome."}
{"id": "1500605", "revid": "24443", "url": "https://it.wikipedia.org/wiki?curid=1500605", "title": "Grand Tournalin", "text": "Il Grand Tournalin (pron. fr. : - 3.379\u00a0m s.l.m.) \u00e8 una montagna delle Alpi Pennine situata nella Valle d'Aosta lungo lo spartiacque tra la val d'Ayas e la Valtournenche.\nCaratteristiche.\n\u00c8 una montagna particolarmente famosa e frequentata. Dalla vetta si gode una particolare visuale sul Cervino. Fu salita la prima volta l'8 agosto 1863 da Edward Whymper e Jean-Antoine Carrel, che raggiunsero la vetta per studiare la via di salita al Cervino.\nRifugi.\nIl rifugio Grand Tournalin (2.600\u00a0m) \u00e8 costruito ai suoi piedi.\nAccesso alla vetta.\nUn possibile itinerario di salita parte dalla frazione Cheneil di Valtournenche. Dalla frazione si sale al colle tra il Grand Tournalin ed il Petit Tournalin (3.207\u00a0m). Dal colle si segue la cresta accessibile da tutti con breve tratto attrezzato ma semplice da attraversare per giungere in pochi istanti sull'anticima (3.370\u00a0m). La vetta vera e propria la si raggiunge sempre per cresta e presenta difficolt\u00e0 alpinistiche."}
{"id": "1500607", "revid": "6923", "url": "https://it.wikipedia.org/wiki?curid=1500607", "title": "Massive Entertainment", "text": "La Massive Entertainment \u00e8 un'azienda svedese produttrice di videogiochi. Dall'11 novembre 2008 \u00e8 controllata totalmente da Ubisoft. La societ\u00e0 \u00e8 nota per la produzione della serie Ground Control, una serie di videogiochi strategici in tempo reale. L'ultimo progetto della societ\u00e0 \u00e8 World in Conflict, un videogioco strategico in tempo reale ambientato durante la Guerra Fredda. La societ\u00e0 ha descritto il progetto come il videogioco pi\u00f9 complesso e ad alto budget realizzato dall'azienda."}
{"id": "1500608", "revid": "1873", "url": "https://it.wikipedia.org/wiki?curid=1500608", "title": "Bruscitti", "text": "I bruscitti (letteralmente \"briciole\" in dialetto bustocco; in dialetto lombardo occidentale \"bruscitt\") sono un secondo piatto a base di carne di manzo tagliata finemente e cotta per lungo tempo. Altri ingredienti sono i semi di finocchio selvatico e il vino rosso. La pietanza, che \u00e8 diffusa nell'Altomilanese, in particolar modo nella zona di Busto Arsizio di cui \u00e8 originaria, e nel Verbano Cusio Ossola, \u00e8 completata con l'aggiunta di polenta o di pur\u00e9 e pu\u00f2 essere accompagnata da vini rossi ben strutturati quali Barbera, Barolo o Barbaresco.\nStoria.\nL'origine del piatto \u00e8 riconducibile alla spolpatura totale delle ossa dei manzi, cio\u00e8 al recupero di quelle parti che erano scartate dalle tavole dei pi\u00f9 ricchi. Fino al boom economico, per i \"bruscitti\" si utilizzavano i tagli dell'animale pi\u00f9 duri, che necessitavano di una pi\u00f9 lunga cottura.\nNel 1975 a Busto Arsizio venne fondato, su iniziativa di Bruno Grampa, il \"Magistero dei Bruscitti\", un'associazione che ha come intento quello di diffondere la conoscenza della cucina rustica bustocca. A capo dell'associazione vi \u00e8 un \"Maestro\". I \"Maestri\" che si sono susseguiti alla guida del Magistero sono stati: Bruno Grampa, Nino Miglierina, Ferruccio Pozzi Luraschi, Angelo Grampa, Ernani Ferrario e Antonio Colombo.\nIl 16 dicembre 2012 il sindaco di Busto Arsizio Gigi Farioli ha attribuito la civica benemerenza al \"Magistero dei Bruscitti\" e ha istituito \"Ul d\u00ed di bruscitti\" (che in dialetto bustocco significa \"il giorno dei bruscitti\"), che cade ogni secondo gioved\u00ec di novembre."}
{"id": "1500609", "revid": "125777297", "url": "https://it.wikipedia.org/wiki?curid=1500609", "title": "Tectite", "text": "Le tectiti (termine coniato dal geologo Franz Eduard Suess mutuandolo dal greco \"tektos\", fuso) anche tettite, sono oggetti vetrosi naturali, rinvenibili sulla superficie terrestre, costituiti principalmente da silicati di dimensione superiore a qualche centimetro.\nDescrizione.\nSecondo la maggior parte degli scienziati, si sono formate a seguito dell'impatto di grandi meteoriti sulla superficie terrestre, quando nell'istante esatto dell'impatto, le onde d'urto prodotte hanno fratturato e fuso parzialmente le rocce incassanti della superficie terrestre. \nLe tectiti sono tra le rocce pi\u00f9 anidre, con una media di contenuto d'acqua dello 0,005%. Alcuni zirconi parzialmente fusi sono stati scoperti all'interno di una manciata di tectiti; ci\u00f2, insieme al modestissimo contenuto in acqua, suggerisce che le tectiti si siano formate in condizioni di altissime temperature e pressioni non presenti normalmente sulla superficie della Terra.\nCaratteristiche.\nLe tectiti sono caratterizzate da:\nLa dimensione delle tectiti varia da pochi millimetri a qualche centimetro. Le pi\u00f9 piccole, con dimensioni millimetriche, sono note come microtectiti.\nTeoria dell'impatto terrestre.\nLa teoria dell'impatto terrestre afferma che un impatto meteorico abbia fuso la superficie terrestre e catapultato parte di queste rocce fuse a molte centinaia di chilometri di distanza dal luogo dell'impatto. I materiali fusi sono quindi precipitati e raffreddati assumendo struttura vetrosa. Secondo questa teoria, bench\u00e9 un meteorite ne abbia causato la fusione, il materiale di cui le tectiti sono costituite \u00e8 primariamente di origine terrestre, come determinato da misurazioni isotopiche. Il colore delle tectiti \u00e8 nero o verde oliva, e la loro forma varia da rotondeggiante ad irregolare.\nIn accordo alla teoria dell'impatto, le tectiti non possono essere reperite dovunque sulla superficie terrestre, ma solo in ristrette zone, dette aree di dispersione, tre delle quali sono associate con crateri d'impatto conosciuti. Solo i pi\u00f9 estesi e geologicamente giovani depositi di tectiti nel Sud-est asiatico, chiamati Area di dispersione australasiatica, non hanno alcun cratere d'impatto ad esse associato. Ci\u00f2 \u00e8 probabilmente dovuto al fatto che ogni grande struttura d'impatto \u00e8 spesso difficile da rilevare. Per esempio, a causa della copertura sedimentaria del cratere d'impatto di Chesapeake Bay (oggi la pi\u00f9 grande struttura d'impatto conosciuta degli Stati Uniti d'America e associata con l'area di dispersione delle tectiti del Nord America), non fu rilevata fino ai primi del Novecento. Inoltre, maggiore \u00e8 la superficie dell'area di caduta, maggiore \u00e8 l'area in cui il cratere deve essere cercato. Poich\u00e9 molti nuovi crateri vengono identificati ogni anno, ci\u00f2 non \u00e8 considerato come un problema da chi sostiene la teoria dell'impatto terrestre, con l'esclusione dell'atteso cratere Australoasiatico, struttura che dovrebbe essere antica non pi\u00f9 di un milione di anni e quindi facilmente visibile. Questo cratere, nel caso in cui esista, non \u00e8 stato ancora localizzato.\nLe et\u00e0 delle tectiti provenienti dalle quattro aree sono state determinate usando il metodo della datazione radiometrica. L'et\u00e0 delle moldaviti, un tipo di tectite rinvenuta in Repubblica Ceca, \u00e8 stata fissata a 14 milioni d'anni fa, che \u00e8 concorde con l'et\u00e0 fissata per il Cratere di N\u00f6rdlingen (distante qualche centinaio di chilometri, in Germania) attraverso la datazione radiometrica di Suevite (una breccia di impatto trovata nel cratere). Simili rapporti esistono tra le tectiti dell'area di dispersione del Nord America e quelle del cratere di impatto di Chesapeake Bay, oltre che tra le tectiti dell'area di dispersione della Costa d'Avorio del cratere del lago Bosumtwi (Ghana).\nSono note quattro aree principali di tectiti, ognuna caratterizzata da una ben definita et\u00e0, sono note anche aree minori legate a specifici crateri meteorici. Di seguito sono riportati alcuni tipi di tectiti, raggruppate secondo le quattro aree di dispersione conosciute, e i crateri ad esse associati:\nAd oggi, l'origine terrestre delle tectiti \u00e8 stata accertata da molti studi geochimici e isotopici (e.g. Faul H.(1966), Koeberl C.(1990)). Il pi\u00f9 grande dei campi di tectiti, quello delle Australiti \u00e8 il pi\u00f9 recente avendo un'et\u00e0 di circa 690.000 anni, copre fino a 10.000\u00a0km della circonferenza terrestre, si ipotizza che la sua origine sia dovuta a un gigantesco cratere non ancora scoperto, da alcuni ipotizzato nella Terra di Wilkes in Antartide, dove sembra esista sotto i ghiacci un gigantesco cratere meteorico di circa 200\u00a0km di diametro, secondo altri il cratere sorgente si troverebbe in Indocina, probabilmente nell'area comprendente il Laos, Cambogia e Vietnam, alla formazione di questo campo di tectiti e correlati impatto asteroidale e formazione di cratere avrebbero assistito gli esseri umani viventi all'epoca in Asia; il campo delle Australiti si \u00e8 formato durante l'ultima inversione del campo magnetico terrestre, dando origine alla teoria che impatti asteroidali possano provocare almeno una parte delle inversioni del campo magnetico terrestre.\nPrime teorie di impatto non terrestre.\nLa figura a destra illustra la forma a bottone causata dall'impatto del vetro fuso con la superficie terrestre.\nUno dei fattori che porta all'esclusione della provenienza spaziale delle tectiti \u00e8 l'assenza di gas nobili cosmogenici prodotti da raggi cosmici all'interno di tectiti. Secondo i sostenitori della teoria dell'impatto terrestre, ci\u00f2 rende inattendibile anche la teoria dell'origine lunare, in quanto gas nobili cosmogenici sono stati ritrovati anche in tutti i meteoriti lunari \u2013 meteoriti di origine lunare che tipicamente impiegano 1 milione di anni per spostarsi dalla Luna alla Terra. Inoltre, un'eventuale origine lunare o da altri corpi celesti non potrebbe spiegare perch\u00e9 gran parte delle tectiti sono state rinvenute in aree ben delimitate, mentre le meteoriti di origine lunare (o comunque celeste) sono ben rappresentate in molti punti della superficie terrestre. \u00c8 dibattuto se le tectiti australoasiatiche e della Costa d'Avorio siano del tutto incompatibili con questa teoria.\nIn particolare, non esiste nessuna area di distribuzione di tectiti in Antartide, dove il flusso dei ghiacciai avrebbe trasportato i materiali extraterrestri altrove. Dato che l'area di dispersione australoasiatica si espande continuamente con la scoperta di nuove tectiti sui fondali marini, questo campo di caduta delle tectiti potrebbe in futuro rivelarsi esteso sino all'Antartide, ma le regolari spedizioni di recupero di meteoriti in aree di accumulo meteoritico al Polo sud hanno trovato solo meteoriti e non tectiti. Se le tectiti provenienti dallo spazio cadessero in Antartide, gran parte del materiale recuperato dovrebbe invece essere costituito da queste e sarebbe gi\u00e0 stata scoperta un'area di dispersione. Al contrario, le aree di dispersione australoasiatica e della Costa d'Avorio sono state espanse nel corso dei decenni con il ritrovamento di nuove tectiti nei sedimenti marini, e ora convergono verso l'Antartide.\nSecondo i ricercatori, le alte concentrazioni del nucleoide 10Be nelle tectiti provenienti dell'area di dispersione australoasiatica, che \u00e8 relativamente giovane, sono indice di un'origine terrestre. Il 10Be \u00e8 prodotto dai raggi cosmici nell'atmosfera, dove esso \u00e8 dilavato dalla pioggia e successivamente viene incorporato in recenti strati sedimentari. Dato che il 10Be ha un tempo di dimezzamento di circa 1,5 milioni di anni, la sua concentrazione in antichi sedimenti e altri tipi di rocce sembra successivamente inferiore. 10Be \u00e8 stato trovato in meteoriti e rocce lunari in una concentrazione inferiore rispetto a quella presente nei recenti strati sedimentari in quanto i raggi cosmici interagiscono con queste rocce producendone quantit\u00e0 inferiori. Molti fanno riferimento a questi fenomeni come alla prova schiacciante per la teoria dell'impatto non terrestre, in quanto viene cos\u00ec dimostrato che il materiale costituente le tectiti \u00e8 per lo pi\u00f9 di origine terrestre (mischiato con piccole tracce di materiale extraterrestre derivante dal corpo impattante)."}
{"id": "1500610", "revid": "363629", "url": "https://it.wikipedia.org/wiki?curid=1500610", "title": "Iridium flare", "text": "L'Iridium flare \u00e8 un fenomeno ottico visibile ad occhio nudo sulla sfera celeste, causato da satelliti artificiali in orbita intorno alla terra, in particolar modo dai satelliti Iridium. Possono essere osservati persino di giorno, sapendo dove si verificheranno.\nAccade quando le loro antenne riflettono la luce del Sole direttamente verso la Terra, creando un fascio di luce in movimento veloce in grado di illuminare una striscia lunga centinaia di chilometri, e di una decina di ampiezza, sulla superficie terrestre. Questi flash possono essere molto luminosi (facilmente di magnitudine -4, e fino alla magnitudine \u20138, ma eccezionalmente possono arrivare a \u20139,5). \nData la loro scarsa fama ma notevole visibilit\u00e0, \u00e8 molto facile che le persone scambino gli \"Iridium flare\" per strani oggetti volanti o persino per stelle che cominciano a muoversi per poi spegnersi.\nDescrizione del fenomeno.\nSe ci si trova in piena fascia di transito, ad occhio nudo, si osserva all'improvviso un debolissimo punto luminoso comparire in cielo, il quale si sposta con moto rettilineo ed uniforme nella volta celeste. Man mano che si sposta, la sua luminosit\u00e0 aumenta gradualmente sino a raggiungere un livello massimo, il picco di magnitudine, che precede un'altrettanto graduale diminuzione della luminosit\u00e0, conservando sempre lo stesso moto, sino a completa sparizione del punto luminoso. Tutto questo normalmente pu\u00f2 durare da meno di cinque a una trentina di secondi e occupare porzioni fino a qualche grado (l'ampiezza del palmo stendendo il braccio).\nNon bisogna confondere gli Iridium flare (dovuti alla riflessione del Sole su antenne molto grandi e lucide) con i passaggi di satelliti brillanti, in primis la Stazione Spaziale Internazionale, detta anche ISS. Tali passaggi possono durare anche alcuni minuti e attraversare l'intera volta celeste, ma la luminosit\u00e0 del satellite varia meno e soprattutto con lentezza. Alcuni Iridium flare, invece, sono quasi istantanei e colgono del tutto alla sprovvista l'osservatore occasionale.\n Ci\u00f2 pu\u00f2 avvenire con un Iridium flare molto luminoso (almeno magnitudine \u20138), magari stando in cima ad una montagna. La cosa \u00e8 del tutto analoga alle eclissi totali di Sole dove, se la natura del terreno lo consente, \u00e8 possibile osservare l'arrivo dell'ombra lunare.\nVisibilit\u00e0.\nUtilizzando software specifici o affidandosi a siti Internet dedicati come Heavens-Above \u00e8 possibile creare delle effemeridi precise di tutti i \"flare\" visibili dalla propria zona: orario, coordinate celesti, magnitudine e distanza dal centro del \"flare\". Infatti non sempre capita che il riflesso del satellite illumini in pieno il sito di osservazione, quindi se si vuole osservare appieno il fenomeno bisogna spostarsi di alcuni chilometri lineari verso il \"centro del \"flare\"\", ovvero la zona di massima intensit\u00e0 luminosa. Basti pensare che la differenza di luminosit\u00e0 del medesimo Iridium flare, se osservato a soli 6 km dal centro pu\u00f2 variare di 1 magnitudine, se ci si sposta di 20\u00a0km anche il doppio.Non vi \u00e8 una legge precisa al riguardo, dipende solo dall'inclinazione delle antenne e dalla posizione del satellite rispetto all'orizzonte e il Sole.\nDocumentare un \"Iridium flare\".\nEssendo fenomeni luminosi visibili ad occhio nudo, \u00e8 possibile documentare il fenomeno su supporto video o fotografico. Va ricordato che nel caso di un supporto video si pu\u00f2 apprezzare la comparsa e il movimento del \"flare\" sul campo celeste.\nQualora invece usassimo un supporto fotografico \u00e8 obbligatorio usare tempi di posa lunghi, almeno sopra i 15 secondi: \nLavorando in posa B \u00e8 possibile documentare il fenomeno, col solo risultato per\u00f2 di vedere una striscia bianca sul cielo, leggermente panciuta al centro. L'uso di obiettivi grandangolari o teleobiettivi dipende dalla lunghezza del percorso apparente del \"flare\"."}
{"id": "1500611", "revid": "80339", "url": "https://it.wikipedia.org/wiki?curid=1500611", "title": "Sovetskaya Gavan", "text": ""}
{"id": "1500613", "revid": "196390", "url": "https://it.wikipedia.org/wiki?curid=1500613", "title": "Tiberio Claudio Druso", "text": ""}
{"id": "1500623", "revid": "124123", "url": "https://it.wikipedia.org/wiki?curid=1500623", "title": "Giuseppe (patriarca di Mosca)", "text": "I suoi primi anni di vita sogno ignoti. Prima dell'elezione svolgeva il ruolo di archimandrita del Monastero di Simonov. Fu il primo patriarca eletto dopo una selezione di candidati scelti dallo \"zar\" Michele di Russia in coordinamento con il Concilio dei Vescovi. L'elezione ebbe luogo il 20 marzo 1642 a Mosca, Iosif entr\u00f2 in carica il 27 marzo e fu titolato \"signore\" e non pi\u00f9 \"monarca\" (come invece era stato appellato il suo predecessore Filarete).\nIosif pose in essere una politica moderatamente conservatrice. Quando il Principe danese Valdemar Christian giunse a Mosca nel 1644 cerc\u00f2 di persuaderlo ad adottare la religione ortodossa poich\u00e9 era sposato con la zarevna Irina Romanova. Nel 1650 dibatt\u00e9 con il Patriarca di Gerusalemme Paisios riguardo alla valenza dei testi liturgici russi, senza tuttavia compiere significative riforme su di essi. Mor\u00ec il Gioved\u00ec santo dell'anno 1652."}
{"id": "1500627", "revid": "287204", "url": "https://it.wikipedia.org/wiki?curid=1500627", "title": "H\u00fcttenberg", "text": ""}
{"id": "1500629", "revid": "196390", "url": "https://it.wikipedia.org/wiki?curid=1500629", "title": "Tito Flavio Cesare", "text": ""}
{"id": "1500630", "revid": "87909", "url": "https://it.wikipedia.org/wiki?curid=1500630", "title": "Il Corriere dei piccoli", "text": ""}
{"id": "1500631", "revid": "2519", "url": "https://it.wikipedia.org/wiki?curid=1500631", "title": "Steinfeld", "text": ""}
{"id": "1500633", "revid": "599013", "url": "https://it.wikipedia.org/wiki?curid=1500633", "title": "Jacques Songo'o", "text": "\u00c8 ritenuto uno dei migliori portieri camerunesi di sempre.\nBiografia.\n\u00c8 padre di Franck e Yann, anch'essi calciatori.\nCarriera.\nClub.\nDurante la sua carriera calcistica ha giocato per il Toulon, per il Le Mans, per il Metz e per il Deportivo. Con quest'ultima squadra vinse il Trofeo Zamora, che premia il miglior portiere del campionato spagnolo, nel 1996/97. In 37 partite disputate, sub\u00ec 28 gol.\nNazionale.\nIn nazionale, al Mondiale 1990 fu il terzo portiere, dietro a Joseph-Antoine Bell e Thomas N'Kono. Gioc\u00f2 a USA '94, ma solo nella terza partita, persa 6-1 contro la Russia. Gioc\u00f2 da titolare il Mondiale 1998, mentre nel 2002 fu di nuovo riserva.\nDopo il ritiro.\nAlla vigilia del Mondiale 2010 \u00e8 stato nominato allenatore dei portieri della nazionale camerunese."}
{"id": "1500634", "revid": "2138421", "url": "https://it.wikipedia.org/wiki?curid=1500634", "title": "M\u00fchldorf", "text": ""}
{"id": "1500636", "revid": "224230", "url": "https://it.wikipedia.org/wiki?curid=1500636", "title": "Aleksandr Vasil'evi\u010d Samsonov", "text": "Dopo una lunga carriera soprattutto nei reparti di cavalleria e la partecipazioni alle guerre combattute dall'Impero Russo, assunse il comando all'inizio della prima guerra mondiale della Seconda Armata Russa, una delle due armate russe impegnate nell'invasione della Prussia Orientale. \nDopo alcuni successi iniziali, Samsonov fu messo in difficolt\u00e0 da problemi di rifornimento e dalla scarsa cooperazione dell'altra armata russa; le sue forze quindi furono in parte accerchiate e distrutte nella battaglia di Tannenberg. Egli, ritenendo ormai compromesso l'esito della battaglia, prefer\u00ec recarsi in prima linea accanto ai suoi soldati e suicidarsi sul campo per non cadere prigioniero del nemico.\nBiografia.\nSamsonov entr\u00f2 nell'esercito russo all'et\u00e0 di 18 anni nel 1877 e nel 1878 fu inviato a combattere nella guerra russo-turca. Comand\u00f2 uno squadrone di cavalleria durante la repressione della ribellione dei boxer (1900) e durante la guerra russo-giapponese.\nAllo scoppio del primo conflitto mondiale, gli fu affidata l'invasione della Prussia orientale al comando di 150.000 uomini. Il 22 agosto ebbe inizio l'operazione, passata alla storia come Battaglia di Tannenberg, ma le truppe russe, seppur in forte superiorit\u00e0 numerica, dovettero arrestarsi davanti alle trincee tedesche. Dopo giorni di feroci combattimenti, i tedeschi riuscirono a mandare in rotta i fianchi dell'esercito invasore (26 e 27 agosto), prendendo cos\u00ec alle spalle il grosso dell'armata zarista. Circa 140.000 russi trovarono la morte o la prigionia in quella disfatta. Il 30 agosto Samsonov disse al proprio capo di stato maggiore: \"Come comparire di nuovo al suo cospetto [al cospetto dello Zar] dopo un simile disastro?\". Poco dopo il generale Samsonov si sarebbe sparato un colpo di rivoltella in testa. Il suo corpo venne ritrovato dai tedeschi in mezzo ad altri caduti russi con un foro di proiettile in testa ed in mano la rivoltella. Secondo Robert Boucard la decisione di un attacco d'oltranza che port\u00f2 alla catastrofe della battaglia di Tannenberg \u00e8 dovuto da un (finto) ordine orchestrato dagli stretti collaboratori del ministro della Guerra Suchomlinov che furono in seguito scoperti essere colpevoli di spionaggio a favore della Germania."}
{"id": "1500642", "revid": "339392", "url": "https://it.wikipedia.org/wiki?curid=1500642", "title": "Ekaterinoslav'", "text": ""}
{"id": "1500644", "revid": "126257", "url": "https://it.wikipedia.org/wiki?curid=1500644", "title": "Pur\u00e8", "text": ""}
{"id": "1500645", "revid": "487039", "url": "https://it.wikipedia.org/wiki?curid=1500645", "title": "Pur\u00e9", "text": ""}
{"id": "1500646", "revid": "119978500", "url": "https://it.wikipedia.org/wiki?curid=1500646", "title": "RTMS (telefonia)", "text": "Il radio telefono mobile di seconda generazione (RTMS) era uno standard di rete di telefonia mobile che operava sulla frequenza dei 450 MHz.\nStoria.\nIntrodotta nel 1984 dall'allora SIP in sostituzione della precedente RTMI, la rete \u00e8 stata dismessa nel 1996.\n\u00c8 stato il primo sistema di tipo cellulare radiomobile che permetteva l'uso di un telefono in auto in movimento, facendo s\u00ec che durante lo spostamento da una cella ad un'altra (handover) non si perdesse la comunicazione.\nLe stazioni radio base erano in quantit\u00e0 minore rispetto ai successivi sistemi di telefonia cellulare digitale (dal GSM in avanti): le celle erano di grandi dimensioni e la potenza di trasmissione sia di tali strutture che dei telefoni fissi in macchina, chiamati veicolari, era di parecchi watt.\nSolitamente le stazioni radio base erano dislocate in zone alte ed in punti strategici, come per esempio le montagne.\nIl sistema funzionava in analogico, i canali per le comunicazioni disponibili erano pochi (200 di cui 192 per la fonia ed 8 di controllo), gli apparati da installare nei veicoli erano di grosse dimensioni e molto costosi, nell'ordine dei sei milioni di lire, pi\u00f9 un canone mensile elevato ed ogni telefonata effettuata da e per il radiomobile aveva un prezzo quasi proibitivo. Il target degli utenti erano solitamente professionisti, politici, vip ed enti pubblici.\nIl prefisso che veniva usato per chiamare un radiomobile era 0333.\nLe comunicazioni tra l'unit\u00e0 mobile ed il ponte radio avvenivano in chiaro, questo faceva s\u00ec che chiunque (come avveniva anche per il sistema ETACS) con un semplice ricevitore scanner poteva ascoltare le conversazioni e, peggio ancora, chi possedeva degli apparati radioamatoriali, poteva interferire nelle comunicazioni.\nModelli.\nGli apparati degli utenti erano di due tipi:\nAlcuni modelli veicolari erano:\nPer questi modelli, nei primissimi anni novanta era disponibile il sistema viva voce e la segreteria telefonica."}
{"id": "1500647", "revid": "152625", "url": "https://it.wikipedia.org/wiki?curid=1500647", "title": "The sweet escape (singolo)", "text": ""}
{"id": "1500648", "revid": "85405", "url": "https://it.wikipedia.org/wiki?curid=1500648", "title": "Alexander Samsonov", "text": ""}
{"id": "1500649", "revid": "599013", "url": "https://it.wikipedia.org/wiki?curid=1500649", "title": "Joseph-Antoine Bell", "text": "Annoverato tra i migliori estremi difensori della storia del Camerun, \u00e8 stato nominato dall'IFFHS \"Portiere africano del secolo\", davanti a Thomas N'Kono e Sadok Attouga.\nCarriera.\nNella sua carriera, Bell ha giocato per l'Olympique Marsiglia, per il Bordeaux e per il Saint-Etienne.\nClub.\nTra il 1975 e il 1985 per 10 anni colleziona diversi trofei in squadre africane: con l'US Douala ha vinto due campionati camerunensi, una coppa nazionale, una Coppa dei Campioni d'Africa ed una Coppa delle Coppe d'Africa. Passa all'Africa Sports National dove vince due campionati ivoriani, la Coppa della Costa d'Avorio e la Coppa Houphou\u00ebt-Boigny. Si trasferisce all'Al-Mokawloon Al-Arab dove vince un Egyptian Premier League e rivince con la nuova squadra la Coppa delle Coppe d'Africa.\nNel 1985 viene acquistato dall'Olympique Marsiglia squadra nella quale milita, senza trovare alcun successo, fino al 1988, quando passa al Toulon. Nella stagione seguente diviene un calciatore del Bordeaux ma anche qui non vince nessun trofeo. Nel 1991 passa al Saint-\u00c9tienne rimanendo in Francia, ma anche a Saint-\u00c9tienne la carriera, durata fino al 1994, non porta nuove vittorie.\nNazionale.\nViene convocato in Nazionale nel Mondiale spagnolo del 1982, ma \u00e8 riserva di N'Kono. Ai Giochi Olimpici di Los Angeles 1984 \u00e8 il portiere titolare e gioca le tre partite del gruppo eliminatorio (contro Jugoslavia, Iraq e Canada) che portano per\u00f2 all'eliminazione della nazionale. Ad Italia '90 doveva essere titolare ma perse il posto in seguito a delle polemiche con la federazione; al suo posto fu ripescato proprio N'Kono, che fu titolare per tutto il torneo. Torn\u00f2 nel Mondiale americano del 1994 e disput\u00f2 le gare contro Svezia e Brasile, ritirandosi a sorpresa, in polemica con la federazione che lo accusava di essere direttamente responsabile dei risultati negativi ottenuti contro Svezia e Brasile (rispettivamente terminate 2-2 e 0-3) per le sue scarse prestazioni in tali partite, prima dell'ultima e disastrosa gara contro la Russia (terminata 1-6) in cui venne sostituito dal terzo portiere Jacques Songo'o."}
{"id": "1500651", "revid": "115563071", "url": "https://it.wikipedia.org/wiki?curid=1500651", "title": "Agostino di Giovanni", "text": "Vita e opere.\nSecondo la testimonianza del Vasari, Agostino sarebbe cresciuto in una famiglia di scultori e architetti senesi e si sarebbe formato nella bottega di Giovanni Pisano: nel 1285, ancora quindicenne, avrebbe iniziato a collaborare all'esecuzione dei portali della facciata del Duomo di Siena che Giovanni realizz\u00f2 con i suoi allievi: attualmente si crede invece che Agostino non sia nato prima del 1285 e che sia cresciuto nell'ambito di un'altra bottega senese, forse quella di Camaino di Crescentino, padre del pi\u00f9 noto Tino di Camaino, col quale Agostino condivide alcuni aspetti stilistici.\nLa sua attivit\u00e0 artistica \u00e8 spesso documentata al fianco di altri artisti, prima con lo scultore Agnolo di Ventura, poi con il proprio figlio Giovanni o e l'architetto e ingegnere idraulico Agostino di maestro Rosso. Il sodalizio artistico con Agnolo di Ventura, ricordato anche dal Vasari, \u00e8 attestato dalla loro opera pi\u00f9 nota, il cenotafio eretto nel Duomo di Arezzo in onore di Guido Tarlati, vescovo e signore di Arezzo, (firmato e datato 1330). A parte il riferimento vasariano a Giotto (l'idea che il pittore fiorentino ne avrebbe fornito il disegno \u00e8 incerta), il monumento si fa apprezzare per l'impressionante slancio verticale della struttura architettonica e per la novit\u00e0 delle 16 storielle a bassorilievo con gli \"Episodi della vita del vescovo Guido\" che ne riempiono la parete: qui inopinatamente il vescovo si fa celebrare nelle sue glorie mondane e guerriere piuttosto che come uomo di Chiesa.\nAltre opere di scultura che gli sono attribuite, solitamente in collaborazione con Agostino:\nSempre in collaborazione con Agostino, avrebbe realizzato diverse opere d'architettura a Siena; Vasari dice esplicitamente che Agostino e Agnolo ebbero incarichi pubblici da parte dal Comune di Siena; ed in effetti nei documenti i loro nomi non sono mai attestati tra gli artisti che operarono al Duomo di Siena:\nAlcuni lavori di Agostino relativi alle fortificazioni di Massa Marittima sono ricordati in documenti del 1336. Potrebbe aver partecipato alla edificazione del Duomo di Grosseto, dove la decorazione scultorea rimanda all'arte sua e di suo figlio Giovanni (formelle conservate al Museo archeologico e d'arte della Maremma).\nSi ignora la data precisa della sua morte: in un documento del 27 giugno 1347 \u00e8 ricordato come gi\u00e0 morto.\nDiscendenza.\nI figli Giovanni e Domenico, avuti da Lagina di Nese (sposata nel 1310), furono anch'essi scultori: Giovanni fu capomastro dell'Opera del Duomo di Siena dal 1340."}
{"id": "1500652", "revid": "85405", "url": "https://it.wikipedia.org/wiki?curid=1500652", "title": "Aleksander Vasil'evi\u010d Samsonov", "text": ""}
{"id": "1500654", "revid": "4711", "url": "https://it.wikipedia.org/wiki?curid=1500654", "title": "Jugoplastika Spalato", "text": ""}
{"id": "1500656", "revid": "152625", "url": "https://it.wikipedia.org/wiki?curid=1500656", "title": "Hollaback girl", "text": ""}
{"id": "1500657", "revid": "85405", "url": "https://it.wikipedia.org/wiki?curid=1500657", "title": "Aleksandr Samsonov", "text": ""}
{"id": "1500658", "revid": "126257", "url": "https://it.wikipedia.org/wiki?curid=1500658", "title": "Pure'", "text": ""}
{"id": "1500663", "revid": "35804", "url": "https://it.wikipedia.org/wiki?curid=1500663", "title": "Jiujiebian", "text": ""}
{"id": "1500671", "revid": "693190", "url": "https://it.wikipedia.org/wiki?curid=1500671", "title": "Grand Marnier", "text": "Grand Marnier \u00e8 un marchio di liquore creato nel 1880 a Neauphle-le-Ch\u00e2teau (dipartimento dello Yvelines in Francia) da Louis-Alexandre Marnier-Lapostolle di propriet\u00e0 del gruppo italiano Campari. Il Grand Marnier \u00e8 una miscela composta da vari cognac, essenze d'arancia ed altri ingredienti. Contiene il 40% di alcool (vol.), \u00e8 prodotto in molte variet\u00e0, che possono essere consumate senza ghiaccio, senza acqua o in cocktail.\nMarche prodotte.\nCordon Rouge.\nIl Grand Marnier Cordon Rouge o \"Nastro rosso\", \u00e8 un liquore originale creato nel 1880 da Alexandre Marnier-Lapostolle. Viene usato in vari cocktail. Questo liquore ha ottenuto vari riconoscimenti come la Medaglia d'oro al \"World Spirits Competition\", a San Francisco nel 2001.\nin occasione delle festivit\u00e0 natalizie viene rilasciata una edizione limitata, ogni anno diversa. \nLa bottiglia ha un aspetto ispirato a Parigi o la Francia.\nCr\u00e8me de Grand Marnier.\nLiquore a base di Grand Marnier con aggiunta di panna, \u00e8 stato prodotto fino alla fine del XX secolo.\nCordon Jaune.\nIl Grand Marnier Cordon Jaune o \"Nastro giallo\", venduto in alcuni paesi europei ed in alcuni dei principali aeroporti internazionali, ma poco diffuso in America Settentrionale. Il Grand Marnier Cordon Jaune \u00e8 un triple-sec, e quindi non ha cognac al suo interno e viene utilizzato soprattutto nella creazione di bevande miscelate.\nNavan.\nIl Grand Marnier \"Navan\" \u00e8 stato prodotto dal 2004 al 2010. \u00c8 composto da cognac fini invecchiati 10 anni con l'aggiunta di vaniglia naturale al 100%. Il nome deriva dalla citt\u00e0 di Navana in Madagascar, dove si coltiva la vaniglia.\nCuv\u00e9e du Centenaire.\nIl \"Cuv\u00e9e du Centenaire\" \u00e8 stato commercializzato per la prima volta in quantit\u00e0 limitate nel 1927 per commemorare il centenario della distilleria. \u00c8 composto da cognac fini invecchiati 25 anni e viene esposto nella vendita al prezzo di circa 120 $ alla bottiglia. Questo liquore ha vinto una doppia Medaglia d'oro al World Spirits Competition, a San Francisco nel 2001\nCuv\u00e9e Sp\u00e9ciale Cent Cinquantenaire.\nIl Grand Marnier 150, chiamato \"Cuv\u00e9e Sp\u00e9ciale Cent Cinquantenaire\" \u00e8 stato creato nel 1977, ed \u00e8 il liquore pi\u00f9 fine della marca. \u00c8 prodotto con cognac invecchiati 50 anni, venduti in una bottiglia lucidata, dipinta e decorata a mano e viene venduto al prezzo di circa 225 $ alla bottiglia. Nel 1983 ha vinto la medaglia d'oro al Salone des Arts M\u00e9nager di Bruxelles ed ha ottenuto il massimo punteggio al \"Beverage Tasting Institute\". Ha inoltre ottenuto il riconoscimento di \"Migliore liquore\" al World Spirits Competition, a San Francisco nel 2001\nCuv\u00e9e Louis-Alexandre Marnier-Lapostolle.\nIl \"Cuv\u00e9e Louis-Alexandre Marnier-Lapostolle\" \u00e8 una miscela speciale di cognac che provengono dalle migliori annate di questa regione, (Grande Champagne, Petite Champagne, Borderies, Fins Bois e Bons Bois), invecchiati in barili di quercia. \u00c8 venduto soltanto in Italia, Francia, in Canada e nei Paesi Bassi."}
{"id": "1500673", "revid": "159341", "url": "https://it.wikipedia.org/wiki?curid=1500673", "title": "Marco Emilio Emiliano", "text": ""}
{"id": "1500674", "revid": "1343317", "url": "https://it.wikipedia.org/wiki?curid=1500674", "title": "Brasato", "text": "Il brasato \u00e8 una carne (o pi\u00f9 raramente un pesce) cotta lentamente in poco liquido di cottura, spesso costituito da vino o brodo aromatizzati con spezie.\nPreparazione.\nQuando il brasato viene cotto in un liquido alcolico (solitamente vino o birra), prima di iniziare la cottura \u00e8 richiesta una marinatura di varie ore nel liquido stesso, aromatizzato in genere con cipolle e erbe officinali. La cottura deve essere prolungata e va effettuata a temperatura media in modo da permettere al collagene di sciogliersi e rendere la carne pi\u00f9 morbida e appetibile. Il fondo di cottura \u00e8 molto importante per la realizzazione del piatto. Prima filtrato o frullato, se in eccesso viene poi ridotto e infine adagiato sul brasato tagliato a fette.\nLe origini.\n\"Brasare\" deriva dal termine dialettale \"brasa\", ovvero brace. La pentola, contenente il pezzo di carne e il resto degli ingredienti, veniva circondata dalle braci e lasciata cuocere a lungo.\nNel mondo.\nItalia.\nIn Italia \u00e8 un tipico piatto del nord della penisola ed \u00e8 spesso servito con la polenta: esempio classico \u00e8 il brasato al barolo. \u00c8 importante che il vino abbia una bassa acidit\u00e0. Molto adatti sono ad esempio i vini prodotti a partire da uve del vitigno nebbiolo come i piemontesi Barolo e Barbaresco oppure i lombardi Sassella o Inferno.\nCina.\nLa brasatura \u00e8 una tecnica di preparazione del cibo tradizionalmente usata in varie cucine asiatiche e, in particolare, nella cucina cinese., dove come componente liquida spesso si utilizzano, invece che il vino, la salsa di soia o quella di pesce.\nCroazia.\nNella regione Dalmata un piatto tradizionale molto simile \u00e8 la Pasticada.\nAbbinamenti con bevande alcoliche.\nIl brasato si accompagna al vino o alla birra utilizzati per la cottura. Nel caso dei vini rossi sono preferibili vini corposi, come il barbaresco e il barolo, ma anche frizzanti come la bonarda."}
{"id": "1500677", "revid": "1632387", "url": "https://it.wikipedia.org/wiki?curid=1500677", "title": "Carpentiere", "text": "Il carpentiere (formalmente carpentiere edile) \u00e8 un artigiano specializzato, solitamente impiegato nei cantieri soprattutto nel campo dell'edilizia. Pu\u00f2 essere titolare di una impresa edile o lavorare come dipendente della stessa, anche nel caso di impresa artigianale. Quando il carpentiere fa richiesta per lavorare in una ditta deve presentare il diploma (possibilmente in scuole tecniche) e successivamente deve presentare un apprendistato di minimo 2 anni, se invece ha una propria ditta pu\u00f2 lavorare senza qualifiche.\nStoria.\nUn tempo il termine \"carpentiere\" stava ad indicare colui che costruiva carri da trasporto. Il carpentiere era anche colui che lavorava il ferro o che costruiva armi, molte volte utilizzando sia materiali metallici che legno.\nCompetenze.\nIl carpentiere edile si occupa della preparazione, del posizionamento, della chiusura e del fissaggio delle casseforme in legno o in acciaio, tali da renderle adatte per contenere il getto del calcestruzzo mentre \u00e8 ancora in fase fluida. Il carpentiere si occupa inoltre di dirigere il getto del calcestruzzo dentro le casseforme e della compattazione dello stesso mediante appositi strumenti vibranti, da annegare nel calcestruzzo (aghi vibranti) oppure da applicare all'esterno della cassaforma (vibratori a parete). Superato il tempo di maturazione del calcestruzzo, il carpentiere procede alla rimozione delle casseforme con un'operazione detta disarmo.\nLe competenze acquisite da un carpentiere gli permettono di eseguire la lavorazione di sua competenza senza esporre se stesso, i suoi colleghi di lavoro o chiunque sia nell'area di lavoro a pericolo per la propria salute ed incolumit\u00e0.\nMateriali ed attrezzature utilizzate.\nI materiali utilizzati sono:\nUtilizza vari strumenti: utensili manuali, sega a mano e/o circolare, vibratore elettrico ad immersione per calcestruzzo, vibratore a parete, martello, pialla, scalpello, chiodi.\nIl carpentiere \u00e8 anche esperto nell'utilizzo di casseforme di tipo prefabbricato per la realizzazione di pareti, pilastri e solette.\nRealizzazione.\nIl carpentiere si occupa di realizzare, in genere:"}
{"id": "1500678", "revid": "201394", "url": "https://it.wikipedia.org/wiki?curid=1500678", "title": "Franco Caforio", "text": "Carriera.\nFiglio d'arte: il padre Rolando Caforio era batterista professionista e lo iscrisse al Conservatorio Statale di Musica Gioachino Rossini di Pesaro nel 1977. Contemporaneamente, Franco Caforio inizia un corso di batteria con il maestro Elio Tiburzi a Riccione, dove ebbe pi\u00f9 volte occasione di assistere agli studi di Giulio Capiozzo . La sua attivit\u00e0 dal vivo inizi\u00f2 nel 1978 con una band di musica rock, genere musicale che pi\u00f9 gli consente di esprimere il suo stile preciso e potente sulla batteria. Alla fine degli anni settanta collabor\u00f2 con i Death SS sotto lo pseudonimo di \"Thomas Chaste\". Fu uno dei tre batteristi a militare nella band con questo nome d'arte. Negli anni ottanta fu il batterista dei Violet Eves. \nDopo essersi diplomato nel 1988 in strumenti a percussione, si iscrisse al CPM di Milano, alla master class del maestro Walter Calloni, dove per due anni pot\u00e9 aprire i suoi orizzonti tecnici e stilistici studiando sui metodi pi\u00f9 evoluti del periodo e approfondendo la cultura della batteria. Prosegu\u00ec il suo percorso di studio frequentando stage e seminari (ad esempio con Billy Cobham e Vinnie Colaiuta). Nel 1987 vinse il Concorso Internazionale di Musica per i Giovani Citt\u00e0 di Stresa, in formazione libera con un gruppo di tre percussioni. Tra il 1990 e 1991 si un\u00ec ai Melodrama suonando nei club milanesi e nei festival italiani.\nEntr\u00f2 nei Litfiba nel 1992, rimanendovi fino al 1999. Segu\u00ec poi il frontman Piero Pel\u00f9 al momento della sua dipartita dal gruppo, accompagnandolo nella carriera da solista e restando con lui fino al 2005. Dal 2006 collabora con vari artisti e gruppi musicali.\nDal 2014 vive e risiede a Milano."}
{"id": "1500687", "revid": "1833487", "url": "https://it.wikipedia.org/wiki?curid=1500687", "title": "Montoro Inferiore", "text": "Montoro Inferiore \u00e8 un ex comune italiano di 10.573 abitanti della provincia di Avellino in Campania; dal 3 dicembre 2013 fa parte, insieme a Montoro Superiore del comune di Montoro.\nGeografia fisica.\nLa frazione capoluogo, Piano, \u00e8 ormai identificata \"de facto\" con il toponimo Montoro Inferiore, colloquialmente nota anche come \"Piano di Montoro\".\nL'ex comune era formato da otto frazioni cos\u00ec chiamate: Borgo, Figlioli, Misciano, Piano, Piazza di Pandola, Preturo, San Bartolomeo e San Felice.\nStoria.\nIl 26 e 27 maggio 2013 si \u00e8 svolto il referendum consultivo sull'unificazione di Montoro Inferiore e Montoro Superiore, terminato con il 77.41% dei votanti complessivi favorevoli all'unificazione. Con la Legge regionale n\u00b016 dell'11 novembre 2013 \u00e8 stato istituito il comune di Montoro, formalmente costituito il 3 dicembre 2013\nEconomia.\nAttivit\u00e0 produttive.\nNota: U.L. sta per Unit\u00e0 Lavorative."}
{"id": "1500688", "revid": "1516566", "url": "https://it.wikipedia.org/wiki?curid=1500688", "title": "Usellus", "text": "Usellus (\"Us\u00e8ddus\" in sardo) \u00e8 un comune italiano di 728 abitanti della provincia di Oristano in Sardegna. \u00c8 situato nell'area geografica denominata Alta Marmilla, sul versante nord orientale del massiccio vulcanico del Monte Arci.\nStoria.\nL'area fu abitata gi\u00e0 dal neolitico, in epoca nuragica, per la presenza sul territorio di alcuni nuraghi. Il paese potrebbe essere citato nella Stele di Nora.\nIl paese sorge dove esisteva nel II secolo a.C. la colonia romana di \"Uselis\", distrutta dai montanari della Barbagia. Tracce della romana Uselis si trovano presso la chiesa di santa Reparata.\nNel Medioevo fu sede di diocesi e appartenne al Giudicato di Arborea e fece parte della curatoria di Parte Usellus, di cui fu anche capoluogo prima di Ales, che ne eredit\u00f2 la diocesi. La villa per\u00f2 sorgeva allora in una localit\u00e0 non molto lontana dall'abitato attuale. Alla caduta del giudicato (1420) entr\u00f2 a far parte del Marchesato di Oristano, e alla definitiva sconfitta degli arborensi (1478) pass\u00f2 sotto il dominio aragonese, e venne incorporato nell'Incontrada di Parte Montis, parte della contea di Quirra, feudo dei Carroz. Nel 1603 la contea fu trasformata in marchesato, feudo prima dei Centelles e poi degli Osorio de la Cueva. \nIl paese fu riscattato all'ultimo feudatario, Filippo Osorio marchese di Quirra, nel 1839 con la soppressione del sistema feudale, e divenne un comune amministrato da un sindaco e da un consiglio comunale.\nSimboli.\nLo stemma \u00e8 il gonfalone del Comune di Usellus sono stati concessi con decreto del presidente della Repubblica del 29 dicembre 1995.\nMonumenti e luoghi d'interesse.\nSiti archeologici.\nNel territorio di Usellus sono presenti nove nuraghi e resti di infrastrutture romane:\nSociet\u00e0.\nLingue e dialetti.\nLa variante del sardo parlata a Usellus \u00e8 il campidanese occidentale.\nGeografia antropica.\nFrazioni.\nEscovedu.\nDista circa 1,9\u00a0km dall'abitato di Usellus e conta all'incirca 241 abitanti. Anticamente era chiamata \"Escopediu\"."}
{"id": "1500693", "revid": "1543377", "url": "https://it.wikipedia.org/wiki?curid=1500693", "title": "Epatite E", "text": "L'epatite E \u00e8 un'infiammazione del fegato causata dall'infezione dal virus dell'epatite E. \u00c8 una delle cinque epatiti virali maggiori che colpiscono l'uomo note: A, B, C, D ed E. Il virus dell'epatite E (HEV) \u00e8 un virus icosaedrico a RNA a singolo filamento positivo, privo di \"envelope\"; HEV \u00e8 caratterizzato da una via di trasmissione fecale-orale. L'infezione di questo virus \u00e8 stata documentata per la prima volta nel 1955 durante un'epidemia avvenuta a Nuova Delhi, in India. Un vaccino (HEV 239) \u00e8 stato approvato in Cina.\nSebbene l'epatite E spesso causi un'infezione acuta e autolimitante (l'infezione virale \u00e8 temporanea e l'individuo guarisce) con bassi tassi di mortalit\u00e0 nel mondo occidentale, presenta un alto rischio di sviluppare un'epatite cronica nelle persone con un sistema immunitario indebolito con pi\u00f9 alti tassi di mortalit\u00e0. Coloro che si sono sottoposti a un trapianto d'organo e che quindi hanno assunto farmaci per indebolire il sistema immunitario e quindi prevenire il rigetto sono ritenuti gli individui principalmente a rischio di incorrere nell'epatite cronica E.\nClinicamente la condizione \u00e8 paragonabile all'epatite A, ma nelle persone in gravidanza assume una forma spesso pi\u00f9 grave ed \u00e8 talvolta associata a una sindrome clinica chiamata insufficienza epatica fulminante. Le persone incinte, in particolare quelle al terzo trimestre, hanno un tasso di mortalit\u00e0 pi\u00f9 elevato di circa il 20%. Nel 2013 l'infezione da epatite E ha interessato circa 28 milioni di persone.\nEpidemiologia.\nOgni anno, il virus dell'epatite E (HEV) provoca circa 20 milioni di infezioni da cui scaturiscono circa tre milioni di malattie acute che, nel 2015, hanno a loro volta portato a decessi. La mortalit\u00e0 incide molto sui soggetti che contraggono tale epatite, ad esempio \u00e8 molto pericolosa nelle donne in gravidanza, in quanto possono sviluppare una forma particolarmente acuta della condizione, dove la percentuale si attesta su un 20% dei casi manifestati, soprattutto durante il secondo e terzo trimestre di gravidanza. L'epatite E rappresenta una delle principali cause di malattia e di morte nei paesi in via di sviluppo. \u00c8 endemica in Asia centrale, mentre nell'America centrale e nel Medio Oriente vi sono alcuni focolai. \u00c8 anche diffusa in India; l'et\u00e0 di maggiore incidenza si attesta fra i 15 e i 34 anni. Sempre pi\u00f9 frequentemente, l'epatite E viene osservata nelle nazioni sviluppate; ad esempio, nel 2015 sono stati segnalati 848 casi di infezione in Inghilterra e nel Galles.\nRecenti epidemie.\nNell'ottobre 2007, un'epidemia di epatite E si \u00e8 verificata nel distretto di Kitgum, nel nord dell'Uganda. Questo focolaio \u00e8 diventato uno dei pi\u00f9 grandi di epatite E al mondo. A giugno 2009, aveva provocato la malattia in persone e 160 decessi. L'epidemia di cui sopra si \u00e8 verificata nonostante che non fosse stata documentata nessuna precedente epidemia nel paese, le donne sono state le pi\u00f9 colpite.\nNel luglio 2012 \u00e8 stato segnalato un focolaio nei campi profughi sud sudanesi nella contea di Maban. Il Ministero della Salute del Sudan del Sud ha riportato oltre 400 casi e 16 decessi al 13 settembre 2012, mentre l'associazione Medici Senza Frontiere ha dichiarato di aver curato quasi persone. Nell'aprile 2014, un focolaio nel comune di Biratnagar in Nepal ha provocato l'infezione di oltre persone del posto e almeno 9 decessi.\nDurante un focolaio in Namibia, il numero di persone colpite \u00e8 aumentato da 490 registrate a gennaio 2018 a (con 42 decessi) ad aprile 2019, a casi (con 56 decessi) ad agosto 2019; l'Organizzazione Mondiale per la Sanit\u00e0 ha stimato che il tasso di mortalit\u00e0 era dello 0,9%.\nEziopatogenesi.\nIl virione di HEV (dall'acronimo in inglese \"Hepatitis E Virus\") \u00e8 costituito da una particella sferica del diametro di 30-34 nanometri sprovvista di rivestimento esterno. Il genoma, costituito da una molecola di RNA a singola elica a polarit\u00e0 positiva (ssRNA (+), IV gruppo della classificazione di Batimore) di circa 7,6 kilobasi, \u00e8 stato clonato e sequenziato soltanto nel 1990.\nA seguito dell'analisi della sequenza genomica il virus dell'epatite E \u00e8 stato collocato nel genere \"Hepevirus\", e nella famiglia degli Hepeviridae. Precedentemente era stato classificato nella famiglia dei \"Calicivirus\".\nAnticorpi anti-HEV sono stati riscontrati in topi, ratti, conigli e manguste. Principalmente maiali e cinghiali sono il serbatoio del virus. Fra le fonti di infezioni, la pi\u00f9 comune \u00e8 l'assunzione di acqua contaminata da feci, la trasmissione avviene per via oro-fecale.\nCome con altri virus epatitici, l'insuccesso della coltivazione dell'HEV in vitro e la suscettibilit\u00e0 dell'infezione limitata ad alcuni primati superiori tra cui l'uomo sono ostacoli allo studio delle sue caratteristiche biologiche. Per tali ragioni, anche le possibilit\u00e0 di diagnosi e quindi lo studio dell'epatite E sono ancora oggi strettamente limitate a pochissimi centri di ricerca. La recente caratterizzazione del genoma virale ha reso possibile, con l'ottenimento di antigeni ricombinanti, l'allestimento di un test immunoenzimatico.\nSulla base dei primi risultati, sembra che in corso di infezione acuta siano precocemente determinabili anticorpi di classe IgM e IgG. Gli anticorpi di classe IgM sono presenti solo all'inizio dell'infezione acuta o recente; mentre quelli di classe IgG sono dimostrabili pi\u00f9 a lungo, ma forse non per tutta la vita del paziente. Non \u00e8 chiaro, inoltre, se tali anticorpi siano neutralizzanti, e quindi protettivi.\nClinica.\nFra i sintomi e i segni clinici si ritrovano anoressia, febbre, dolori addominali, vomito, nausea, rash, artralgia e diarrea.\nInfezione acuta.\nIl periodo di incubazione dell'epatite E varia da 3 a 8 settimane. Dopo una breve fase prodromica, i sintomi durano da alcuni giorni ad alcune settimane. Questi possono includere ittero (colorito giallo della cute), affaticamento e nausea. La fase sintomatica coincide con livelli elevati di aminotransferasi epatica.\nL'RNA virale diventa rilevabile nelle feci e nel sangue durante il periodo di incubazione. Gli anticorpi IgM e IgG sierici contro l'HEV compaiono poco prima dell'inizio dei sintomi clinici. Il recupero porta alla scomparsa del virus dal sangue, mentre pu\u00f2 persistere ancora nelle feci per molto tempo. Il recupero \u00e8 anche caratterizzato dalla scomparsa degli anticorpi IgM e dall'aumento dei livelli di anticorpi IgG.\nInfezione cronica.\nNonostante l'infezione da epatite E sia di solito una malattia acuta, nei soggetti immunocompromessi, in particolare nei pazienti che si sono sottoposti a trapianto di organo, pu\u00f2 verificarsi un'infezione cronica. Occasionalmente ci\u00f2 pu\u00f2 evolvere fino a causare fibrosi e cirrosi.\nAltri organi.\nL'infezione da virus dell'epatite E pu\u00f2 anche comportare a problemi ad altri organi. Per alcune di queste condizioni, conosciute come manifestazioni muscoloscheletriche o immuno-mediate, la correlazione non \u00e8 del tutto chiara, ma per diverse patologie neurologiche ed ematiche la relazione appare pi\u00f9 coerente:\nInfezione in gravidanza.\nLe donne in gravidanza mostrano un decorso pi\u00f9 grave dell'infezione. Sono stati segnalati tassi di mortalit\u00e0 tra il 20% e il 30% per insufficienza epatica nei focolai di HEV genotipo 1 e 2 HEV riscontrati nei paesi in via di sviluppo. Oltre ai segni di un'infezione acuta, gli effetti avversi sulla madre e sul feto possono includere parto pretermine, aborto, morte endouterina fetale e morte neonatale.\nI meccanismi patologici e biologici alla base degli esiti avversi delle infezioni in gravidanza rimangono in gran parte poco chiari. Si ritiene che un aumento della replicazione virale e l'influenza dei cambiamenti ormonali sul sistema immunitario contribuiscano a peggiorare il decorso dell'infezione. Inoltre, studi che mostrano prove di replicazione virale nella placenta, o che riportano l'intero ciclo di vita virale nelle cellule di origine placentare \"in vitro\", suggeriscono che la placenta umana possa essere un sito di replicazione virale al di fuori del fegato. Comunque, al 2020, il motivo principale della gravit\u00e0 dell'HEV in gravidanza rimane enigmatico.\nDiagnosi.\nUna diagnosi certa di epatite E pu\u00f2 essere formulata solamente tramite un esame del sangue che confermi la presenza di RNA del virus o degli anticorpi IgM contro l'HEV. Negli Stati Uniti, al 2020, la \"Food and Drug Administration\" non ha autorizzato alcun test sierologico per la diagnosi di infezione da HEV. L'Organizzazione mondiale della sanit\u00e0 ha sviluppato uno standard internazionale per il rilevamento e la quantificazione dell'RNA di HEV. Nell'infezione acuta la finestra viremica per l'individuazione dell'RNA di HEV si chiude tre settimane dopo l'inizio dei sintomi.\nMarcatori virologici.\nSupponendo che la vaccinazione non sia avvenuta, i test possono mostrare:\nTerapia.\nLa terapia consiste principalmente in una gestione di supporto, in quanto nelle persone immunocompetenti l'infezione \u00e8 autolimitante. Il trapianto del fegato pu\u00f2 essere necessario per i casi pi\u00f9 gravi. Al 2020 non esiste un farmaco per cui sia stata stabilita la sicurezza e l'efficacia per il trattamento dell'epatite E e nemmeno vi sono stati importanti studi randomizzati sui farmaci antivirali. Alcuni studi seppur effettuati su campioni di modeste dimensioni, hanno suggerito che la ribavirina possa essere considerata efficace nelle persone immunocompromesse che hanno sviluppato un'infezione cronica.\nL'infezione cronica da HEV \u00e8 associata a terapie immunosoppressive, e quando ci\u00f2 accade nei soggetti sottoposti a trapianto di organi solidi, la riduzione dell'assunzione di farmaci immunosoppressori pu\u00f2 portare alla \"clearance\" di HEV in un terzo dei pazienti.\nPrevenzione.\nIgiene.\nI servizi igienico-sanitari sono la misura pi\u00f9 importante nella prevenzione dell'infezione da epatite E; ci\u00f2 comprende l'adozione di sistemi adeguati per il trattamento e lo smaltimento dei rifiuti umani, il ricorso a elevati standard per l'approvvigionamento idrico pubblico e l'utilizzo di buoni comportamenti di igiene personale e della preparazione degli alimenti naturali. In conclusione, le strategie per prevenire questa malattia sono simili a quelle di molte altre malattie che colpiscono i paesi in via di sviluppo. Cucinare la carne a 71 \u00b0C \u00e8 una tecnica in grado di uccidere il virus dell'epatite E, temperature diverse comportano tempi diversi per inattivare il virus.\nComponenti del sangue.\nLa quantit\u00e0 di virus presente nei componenti del sangue necessaria per causare l'infezione trasmessa per trasfezione sembra essere variabile. La trasmissione del virus dell'epatite E in occasione di una trasfusione pu\u00f2 essere vagliata mediante uno \"screening\" tramite test dell'acido nucleico. Questo \u00e8 una tecnica utilizzata in occasione di una donazione del sangue per proteggere il ricevente.\nVaccino.\nPer quanto riguarda gli adulti l'esistenza di un vaccino ricombinante contro tale forma di epatite, recentemente autorizzato nella Repubblica Popolare Cinese, si \u00e8 rivelata molto efficace.\nEvoluzione del virus.\nI ceppi di HEV oggi esistenti potrebbero essere sorti da un virus antenato condiviso esistito dai 536 ai 1344 anni fa. Un'altra analisi ha datato l'origine del virus del'epatite E a circa 6000 anni fa, suggerendo che ci\u00f2 sia correlabile all'addomesticamento dei suini. A un certo punto, due clade potrebbero aver diverso: una forma antropotropica e una forma enzootica, che successivamente si sono evolute rispettivamente nei genotipi 1 e 2 e nei genotipi 3 e 4.\nMentre il genotipo 2 rimane meno frequentemente rilevato rispetto ad altri genotipi, le analisi genetiche evolutive suggeriscono che i genotipi 1, 3 e 4 si sono sostanzialmente diffusi nel XX secolo."}
{"id": "1500696", "revid": "124123", "url": "https://it.wikipedia.org/wiki?curid=1500696", "title": "Cecilia Metella Celere", "text": "Nel 53 a.C. Metella venne data in sposa a Publio Cornelio Lentulo Spintere, un politico conservatore, alleato alla famiglia dei Cecili Metelli. Come la madre, Metella non si accontent\u00f2 di una semplice vita matrimoniale, ma poco dopo l'avvenimento inizi\u00f2 una relazione con Publio Cornelio Dolabella, un uomo appartenente alla fazione politica opposta del marito. Spintere la ripudi\u00f2 nel 45 a.C., con grande scandalo. Cicerone discute con molta durezza l'argomento nelle proprie lettere, poich\u00e9 a quei tempi sua figlia Tullia era la moglie di Dolabella.\nMetella torn\u00f2 dalla sua famiglia in uno stato di disgrazia, nonostante fosse ancora giovane. I suoi cugini non esitarono ad usarla per cospirazioni politiche, poich\u00e9 spinsero Metella a sedurre molti degli amici intimi di Giulio Cesare, in modo che il nome della famiglia venisse riabilitato dopo le sconfitte degli Ottimati nelle battaglie di Farsalo e Munda. Altri amori di Metella furono il poeta Ticida, che scrisse di Metella chiamandola Perilla, e Esopo, un ricco cavaliere, che support\u00f2 i Cecili Metelli per qualche anno. La sua data di morte \u00e8 sconosciuta."}
{"id": "1500699", "revid": "118349916", "url": "https://it.wikipedia.org/wiki?curid=1500699", "title": "Radio K.A.O.S.", "text": "Radio K.A.O.S., uscito nel 1987, \u00e8 il secondo album solista di Roger Waters, un concept album che racconta (anche attraverso l'ausilio di un lungo libretto per aiutare la comprensione della storia) le vicende di un ragazzo gallese, Billy, che grazie alle sue particolari capacit\u00e0 telepatiche scoprir\u00e0 il modo di collegarsi mentalmente ad una stazione radio di Los Angeles e a dare un segnale di lancio a tutte le basi missilistiche del pianeta, che si distruggeranno a vicenda, liberando il mondo dall'oppressione militare.\nOut-takes.\nEsistono tre brani che sono stati pubblicati come B Side. Due di essi sono stati eseguiti dal vivo nel successivo tour:\nTour.\nK.A.O.S. On the Road inizi\u00f2 il 14 agosto 1987 e fin\u00ec il 22 novembre a Londra alla Wembley Arena (nei due concerti londinesi fu ospite Clare Torry). La scenografia rappresentava uno studio radiofonico. A met\u00e0 dei concerti, un attore che interpretava Billy interrompeva l'esibizione. Durante questa pausa il maxi-schermo mostrava il video di Arnold Layne. La scaletta era molto ricca: nel bootleg \"K.A.O.S. in Wembley\" si contano ben 33 brani, da vecchi brani come \"If\" all'esecuzione integrale dell'ultimo disco di Waters."}
{"id": "1500700", "revid": "287204", "url": "https://it.wikipedia.org/wiki?curid=1500700", "title": "Orfeo Tamburi", "text": "Biografia.\nDopo essersi diplomato nel 1926 all'Istituto tecnico, con una borsa di studio si iscrive nel 1927 ad un Liceo Artistico di Roma; in seguito compie gli studi presso l'Accademia di Belle Arti di Roma e nel 1936 si reca per la prima volta a Parigi dove entra in contatto con alcuni dei pittori pi\u00f9 importanti dell'epoca e scopre la pittura di Paul C\u00e9zanne.\nTornato in Italia collabora con dei teatri romani e gli viene commissionata la decorazione dell'atrio del teatro EUR; partecipa alla Quadriennale di Roma e l'anno successivo alla Biennale di Venezia dove ha l'opportunit\u00e0 di conoscere lo scrittore Curzio Malaparte.\nNegli anni successivi continua a partecipare sia alla Quadriennale di Roma che alla Biennale di Venezia allestendo nel contempo mostre personali nelle pi\u00f9 importanti citt\u00e0 d'Italia.\nAlla fine della seconda guerra mondiale torna a Parigi e da qui estende la sua attivit\u00e0 partecipando a mostre personali in Belgio, Francia, Svizzera e Paesi Bassi.\nNel 1949-1950, Tamburi ader\u00ec al progetto della importante collezione Verzocchi, sul tema del lavoro, inviando, oltre ad un autoritratto, l'opera \"La fornace\". La collezione Verzocchi \u00e8 attualmente conservata presso la Pinacoteca Civica di Forl\u00ec.\nNel 1952 ebbe anche una breve ed isolata esperienza da attore cinematografico interpretando, per la regia di Roberto Rossellini, l'episodio \"Invidia\" del film \"I sette peccati capitali\".\nRientrato in Italia continua ad esporre nelle pi\u00f9 importanti citt\u00e0 della penisola e fra il 1955 e il 1956 viaggia negli Stati Uniti dove espone a Los Angeles, San Francisco e New York presso importanti musei. Lavora come inviato della rivista americana \"Fortune\" con il compito di ritrarre importanti citt\u00e0 americane. \nTornato in Europa continua a viaggiare visitando per la prima volta Londra nel 1960 per poi visitare la Grecia e l'Austria. In questo periodo allestisce un numero sempre maggiore di mostre in tutte le pi\u00f9 importanti citt\u00e0 italiane.\nNel 1963-64 espone alla mostra \"Peintures italiennes d'aujourd'hui\", organizzata in Medio Oriente e in Nordafrica. Nel '64 dona numerose opere alla pinacoteca civica di Jesi e nel '69 fonda il premio \"Rosa Papa Tamburi\".\nNel 1975 pubblica il \"Quaderno del Pittore\".\nCon l'avanzare degli anni dirada i suoi viaggi ma continua ad esporre le sue opere nelle pi\u00f9 importanti gallerie d'Italia a Milano, Roma, Firenze e Venezia.\nNel 1994 muore a Parigi, dove si era trasferito negli ultimi anni della sua vita."}
{"id": "1500710", "revid": "357043", "url": "https://it.wikipedia.org/wiki?curid=1500710", "title": "Meghiddo", "text": ""}
{"id": "1500716", "revid": "599013", "url": "https://it.wikipedia.org/wiki?curid=1500716", "title": "Virus dell'epatite G", "text": "Il GB virus C (sigla: GBV-C, anche denominato \"Hepatitis G Virus\" HGV) \u00e8 un membro della specie \"Pegivirus C,\" della famiglia \"Flaviviridae\", un virus a RNA a catena singola, a cui \u00e8 stato attribuito un ruolo eziologico in un'epatite virale, denominata per questo \"epatite G\". Questo ruolo per\u00f2 a oggi \u00e8 controverso nella comunit\u00e0 scientifica, e l'opinione predominante \u00e8 che questo virus sia innocuo per gli esseri umani.\nUno studio ha dimostrato che pazienti con infezione da HIV e co-infezione da HGV hanno una conta maggiore di linfociti CD4+, suggerendo che HGV possa avere un effetto regolatore sulla replicazione di HIV.\nIl virus.\nEsistono 3 tipologie di virus GB:\nLe prime due forme possono essere diffusi negli animali, il terzo all'uomo.\nStoria.\nIl primo accenno di epatite G fu durante la seconda met\u00e0 del XX secolo, quando un chirurgo, le cui iniziali erano G.B., affetto da una forma di epatite acuta che non era una di quelle conosciute all'epoca (non-AE), riusc\u00ec a trasmetterla in una cavia (un tamarino).\nDiagnosi correlate.\nLa trasmissione sessuale e parenterale del GBV-C \u00e8 stato documentata e per via di tali modalit\u00e0 di trasmissione \u00e8 stata studiata una correlazione fra i soggetti affetti dall'una e dell'altra patologia. La percentuale in questione varia dal 14 al 43%."}
{"id": "1500718", "revid": "287204", "url": "https://it.wikipedia.org/wiki?curid=1500718", "title": "Gigi Dall'Aglio", "text": "Biografia.\nLaureato in storia del teatro, come regista teatrale Dall'Aglio \u00e8 da ricordare soprattutto per le sue messinscene di \"Amleto\" (1979), \"Macbeth\" (1980) ed \"Enrico IV\" (1981) di William Shakespeare, \"L'istruttoria\" di Peter Weiss (1983), \"Nozze\" di Elias Canetti (1987), \"La bottega del caff\u00e8\" di Carlo Goldoni (1998), \"L'idiota\" di Dostoevskij (1999).\nIn particolare la sua messinscena de \"L'istruttoria\" di Peter Weiss, fu riproposta ogni anno come invito a non dimenticare i crimini dei nazisti nei campi di sterminio diventando il suo spettacolo pi\u00f9 noto venendo anche riproposto su Rai5 in occasione della sua scomparsa.\nNei suoi spettacoli diresse molti attori noti, tra i quali Corrado Pani, Mariano Rigillo, Elisabetta Pozzi, Giulio Scarpati, Chiara Muti e David Sebasti.\nTra le altre sue esperienze professionali vi fu anche il progetto teatrale con Mario Martone e Giorgio Barberio Corsetti sull\"Histoire du soldat\", una sceneggiatura inedita di Pier Paolo Pasolini, Sergio Citti e Giulio Paradisi portata in scena dai tre registi al Festival di Avignone del 1995.\nAnche attore teatrale, fu uno dei fondatori del Collettivo di Parma - divenuto poi Teatro Due - insieme ad alcuni colleghi con la compagnia emiliana; e soprattutto lavor\u00f2 insieme al regista zagabrese Bogdan Jerkovi\u010d, il quale lo diresse in una quindicina di spettacoli su testi di Fo, De Filippo, Camon, Pasolini, Rabelais, Schwartz. Nel 2017 ha partecipato come attore \"Ritratto di una nazione\" del Teatro Nazionale di Roma, interpretando \"Saluti da Brescello\" di Marco Martinelli diretto da Fabrizio Arcuri\nDall'Aglio \u00e8 morto il 5 dicembre 2020 all'et\u00e0 di 77 anni per complicazioni dovute al COVID-19."}
{"id": "1500719", "revid": "410660", "url": "https://it.wikipedia.org/wiki?curid=1500719", "title": "Scemo e + scemo", "text": ""}
{"id": "1500721", "revid": "1598370", "url": "https://it.wikipedia.org/wiki?curid=1500721", "title": "Magazzini All'Onest\u00e0", "text": "Magazzini All'Onest\u00e0 S.r.l. fu una catena italiana di grande distribuzione al dettaglio d'abbigliamento, telerie, casalinghi e giocattoli attiva nel secondo dopoguerra principalmente a Milano e dintorni, ma anche in Piemonte orientale (Biella e Novara), in Liguria (Sanremo e Ventimiglia) e a Rimini.\nNata nel 1948, sopravvisse di poco al terzo millennio, quando ormai il suo momento migliore era da tempo finito.\nStoria.\nFondata alla fine degli anni quaranta da Valentino Milanaccio, un piccolo commerciante valsesiano trapiantato a Milano, l'azienda ebbe negli anni sessanta il suo periodo di maggior fulgore, tanto da essere citata nel testo della nota canzone \"Barbera e champagne\" di Giorgio Gaber in cui uno dei due protagonisti \u00e8 \u00abdirettore all'Onest\u00e0\u00bb.\nA vent'anni dalla fondazione, l'azienda produsse e pubblic\u00f2 anche un disco 7\" a 45 giri intitolato \"All'Onest\u00e0\", dato in omaggio ai clienti del negozio e che conteneva una marcetta, eseguita da Edda Rosi con l'orchestra di Ardengo Benes, che invitava a fare acquisti nei magazzini.\nAlcune campagne pubblicitarie dei Magazzini All'Onest\u00e0 furono di notevole modernit\u00e0 per , una discreta attivit\u00e0 ricreativo-culturale ed alcune attivit\u00e0 caritative verso categorie di ammalati (soprattutto poliomielitici) ed emarginati senza fissa dimora.\nDa ricordare anche il rapporto tra la famiglia Milanaccio ed i numerosi dipendenti (oltre 300) per i quali fu creata una Villa Soggiorno a Sanremo e un grosso condominio a uso gratuito in Milano a ridosso della nuova sede aziendale di via Procaccini, dopo gli anni iniziali in via Galileo Galilei.\nL'azienda si distinse in quegli anni anche per aver dato vita alla Pallacanestro Milano 1958, squadra che, partendo dalla squadra dell'oratorio di San Gioachimo (in zona Stazione centrale), pass\u00f2 in otto anni dalla Prima Divisione alla Serie A, arrivando a competere contro la pi\u00f9 nota formazione cittadina, l'.\nGli anni dell'inflazione ridimensionarono l'azienda e, dopo un periodo di declino, il mercato ne decret\u00f2 la fine nel 2003 quando ormai la forza-lavoro era scesa a 47 dipendenti."}
{"id": "1500727", "revid": "1863966", "url": "https://it.wikipedia.org/wiki?curid=1500727", "title": "Giulio d'Este", "text": "Biografia.\nInfanzia.\nSua madre, Isabella (o Isabetta) Arduino, era figlia di messer Niccol\u00f2 Arduino, altrimenti di Labolico da Ferrara della contrada di San Romano. Al tempo della sua relazione col duca Ercole d'Este, la donna era ancora nubile e pare fosse una delle dame di compagnia della duchessa Eleonora. Isabella era gi\u00e0 gravida di sei mesi quando Giacomo Mainente da Ferrara si innamor\u00f2 di lei e la prese in sposa, o almeno cos\u00ec racconta Ugo Caleffini nelle sue \"Croniche\", mentre sarebbe pi\u00f9 probabile pensare che lo stesso duca Ercole, volendo - un po' come tutti i signori dell'epoca - accasare la propria vecchia amante, le avesse procurato un marito. In ogni caso circa tre mesi dopo le nozze Isabella partor\u00ec al duca un figlio, al quale fu posto nome Giulio.\nI fratellastri di Giulio presenti a corte in quel tempo erano Alfonso I (primogenito ed erede del padre), Isabella (futura moglie di Francesco II Gonzaga), e Lucrezia (illegittima come lui). Altri due fratelli, Beatrice (futura moglie di Ludovico il Moro) e Ferrante, si trovavano in quel periodo a Napoli, mentre altri tre, ovvero Ippolito, Sigismondo e Alberto, sarebbero poi nati negli anni successivi. \nGiulio alla corte di Ferrara benvoluto dal genitore e dalla duchessa Eleonora, ma non da tutti i fratelli: in seguito ebbe come residenza il palazzo in via degli Angeli, oggi corso Ercole I d'Este.\nIl 5 giugno 1485 gli furono dati i primi ordini del clericato insieme al fratellastro Ippolito.\nPrimo dissidio.\nTra Giulio e Ippolito nacque una disputa riguardante un musicista, don Rainaldo da Sassuolo, al servizio del primo. Ippolito per\u00f2 lo voleva per la propria cappella e, verso la fine del 1504, arrivato a Ferrara in occasione della malattia del padre, port\u00f2 Rainaldo con s\u00e9 rinchiudendolo nella rocca del Gesso, una fortezza appartenente a Giovanni Boiardo, conte di Scandiano. Nel maggio 1505 Giulio scopr\u00ec dove si trovava l'artista ed insieme a Ferrante e ad altri uomini armati lo liber\u00f2 sostituendolo, in segno di sfida verso il cardinale, con il castellano del fortilizio. Ippolito, consigliere politico di Alfonso, protest\u00f2 con questi per quanto era accaduto e il duca decise di esiliare a Modena Ferrante e a Brescello Giulio.\nSia Lucrezia Borgia (moglie di Alfonso) che Isabella d'Este e suo marito Francesco riuscirono a convincere Alfonso a perdonare entrambi i fratelli.\nSecondo dissidio.\nSuccessivamente Giulio e Ippolito ebbero un nuovo motivo di contrasto: entrambi si ritrovarono corteggiatori della dama di compagnia e cugina di Lucrezia, Angela Borgia (il cui futuro coniuge sarebbe stato Alessandro Pio di Savoia, signore di Sassuolo), la quale tra i due sembrava preferire il primo. Il cardinale, libertino e galante, faceva leva sulla propria raffinatezza per conquistare le belle donne, e mal sopportava un insuccesso. Cos\u00ec, quando Angela afferm\u00f2 che gli occhi di Giulio valevano da soli pi\u00f9 di tutta la sua persona, diede sfogo ad un'ira incontrollata. Il 3 novembre 1505, mentre Giulio faceva ritorno da una gita a Belriguardo, fu accerchiato dai servi di Ippolito che ordin\u00f2 ai suoi uomini di uccidere il fratellastro e di cavargli gli occhi. L'atto non fu poi cos\u00ec cruento ma sufficiente da sfregiare Giulio e fargli perdere parzialmente la vista. Il duca si affrett\u00f2 a inviare alle altre corti italiane una versione edulcorata del fatto e lasci\u00f2 Ippolito impunito. Nel dicembre dello stesso anno, Alfonso riusc\u00ec a far formalmente riappacificare i fratelli.\nCongiura.\nIn Giulio rimase per\u00f2 il rancore sia nei confronti di Ippolito, per avergli recato danno agli occhi e alla decantata avvenenza, sia di Alfonso, per non aver inflitto una pena al fratello. Nel 1506 insieme a Ferrante, che aspirava a diventare duca, e ad altri signori ostili al sovrano, organizz\u00f2 un complotto diretto ad eliminare Alfonso e Ippolito. I cospiratori, per\u00f2, a causa della disorganizzazione non riuscirono a portare a compimento il piano: aspettarono di notte nella strada, muniti di pugnali avvelenati, che il duca passasse, ma lo mancarono due volte.\nDurante una delle frequenti assenze del duca, le spie di Ippolito raccolsero per\u00f2 le prove della cospirazione e, prima che Alfonso ne fosse informato, sia Lucrezia che Isabella consigliarono a Giulio di raggiungere Mantova dove sarebbe stato tutelato da Francesco II Gonzaga. Questi in effetti, malgrado le richieste del cognato, si rifiut\u00f2 pi\u00f9 volte di consegnare il suo protetto.\nNel frattempo inizi\u00f2 presso la casa di Sigismondo d'Este, il processo contro i sovvertitori: Giulio e Ferrante, insieme ad altri tre complici (tra i quali Albertino V Boschetti), furono dichiarati colpevoli e condannati a morte.\nMesso alle strette, essendo Alfonso intenzionato a riprendere Giulio con le armi, Francesco Gonzaga acconsent\u00ec che ci\u00f2 avvenisse in modo pacifico.\nMentre per gli altri cospiratori la sentenza capitale fu eseguita, Giulio e Ferrante, rinchiusi nella torre dei Leoni del Castello Estense, furono graziati ma i loro beni confiscati.\nFerrante mor\u00ec in prigione, nel 1540, dopo 34 anni di segregazione. Giulio, invece, dopo 53 anni trascorsi in cattivit\u00e0, (solo il vitto e l'abbigliamento erano consoni al suo rango, la cella era come quelle degli altri detenuti) fu liberato dal pronipote Alfonso II d'Este all'et\u00e0 di 81 anni, destando nei passanti scalpore e curiosit\u00e0 quando passeggiava per la strada, ancora dotato di fascino e di un portamento eretto e raffinato, poich\u00e9 soleva vestirsi alla moda di 50 anni prima. \nGiulio scomparve due anni dopo, il 24 marzo 1561 e fu tumulato nella chiesa di Santa Maria degli Angeli, accanto alle tombe del padre Ercole I, di Niccol\u00f2 III, Leonello e Sigismondo. Nell'Ottocento il tempio fu sconsacrato e cadde in degrado. Nel 1955 i resti mortali di Giulio d'Este furono traslati nel monastero del Corpus Domini."}
{"id": "1500728", "revid": "958185", "url": "https://it.wikipedia.org/wiki?curid=1500728", "title": "Tiktaalik roseae", "text": "Tiktaalik roseae \u00e8 l'unica specie conosciuta del genere monotipico estinto Tiktaalik vissuto nel tardo Devoniano, approssimativamente 375 milioni di anni fa. Le sue molte caratteristiche simili a quelle dei tetrapodi (animali a quattro zampe) rappresentano un esempio di come in alcune antiche linee di pesci sarcopterigi (con pinne lobate) si siano sviluppati adattamenti agli habitat di povere di ossigeno, adattamenti che hanno portato poi all'evoluzione in anfibi. Attualmente si ritiene che il tiktaalik rappresenti una forma transizionale tra i pesci come il \"Panderichthys\", vissuto circa 385 milioni di anni fa, e i primi tetrapodi come \"Acanthostega\" e \"Ichthyostega\", vissuti circa 365 milioni di anni fa.\nIl nome tiktaalik \u00e8 una parola inuktitut che indica la bottatrice, un pesce di acque basse. Il genere ha ricevuto questo nome su suggerimento di un anziano inuit del territorio Nunavut del Canada, dove \u00e8 stato scoperto il fossile.\nDescrizione.\nIl tiktaalik appare come una forma di transizione fra i pesci e gli anfibi in quanto, pur presentando le caratteristiche generali di un pesce con le pinne lobate, possiede strutture scheletriche simili a un braccio nelle pinne anteriori, strutture che sono pi\u00f9 affini a quelle di un coccodrillo, inclusi la spalla, il gomito e il polso. Al contrario di molti altri fossili scoperti in precedenza, pi\u00f9 simili a pesci, le \"pinne\" del tiktaalik possedevano le ossa principali del polso e delle semplici dita, che le rendevano in grado di sorreggere il proprio peso. L'esame delle giunture evidenzia che, sebbene queste non fossero probabilmente usate per camminare, erano molto probabilmente utilizzate per tenere sollevato e sostenere il corpo della creatura, in modo simile ad una flessione. Le ossa delle pinne anteriori mostrano grandi attaccature per i muscoli, il che suggerisce che la pinna fosse muscolosa e in grado di flettersi come l'articolazione di un polso. Si suppone che queste caratteristiche si siano evolute inizialmente non tanto per lo scopo di permettere escursioni sulla terraferma, quanto come un utile adattamento per ancorare la creatura al fondale nelle correnti fluviali molto rapide. Le pinne posteriori e la coda non sono state ancora ritrovate.\nIl tiktaalik possiede un cranio piatto che ricorda quello del coccodrillo, con gli occhi posti sulla sommit\u00e0 della testa, il che suggerisce l'idea che spendesse molto tempo a guardare verso la superficie. Le mascelle sono ben sviluppate e adattate ad afferrare le prede, con file di denti affilati da pesce predatore. Sul teschio vi \u00e8 una piccola fessura branchiale che, in animali pi\u00f9 sviluppati, si \u00e8 evoluta in un orecchio. In cima alla testa ci sono narici, sopra gli occhi, che fanno ipotizzare come questa creatura possedesse dei polmoni primitivi in aggiunta alle branchie. Un simile adattamento sarebbe stato utile nell'acqua poco profonda, la cui alta temperatura porta a un basso contenuto di ossigeno disciolto. Lo sviluppo dei polmoni spiega inoltre l'evoluzione nel tiktaalik di una cassa toracica pi\u00f9 robusta di quella di un pesce e dotata di costole simili a quelle dei tetrapodi, molto utile nel sorreggere il peso del corpo in caso di escursioni fuori dall'acqua, che ha poi rappresentato un tratto evolutivo chiave per l'adattamento alla vita sulla terraferma. Inoltre il tiktaalik, pur essendo dotato di branchie e scaglie, manca di una caratteristica propria di molti pesci, ovvero le placche ossee nell'area delle branchie, placche che restringono i movimenti laterali della testa. Ci\u00f2 significa che questa specie \u00e8 il primo pesce dotato di un collo, il che gli avrebbe garantito una maggior libert\u00e0 nel cacciare le prede sia sulla terra che nelle acque basse.\nScoperta.\nNel 2004 sono stati ritrovati tre scheletri fossilizzati e ben preservati di tiktaalik in rocce formatesi dai sedimenti di fiumi del tardo Devoniano, nella \u201cformazione Fram\u201d sull'isola di Ellesmere, Nunavut, nel nord del Canada. Al tempo dell'esistenza della specie, l'isola di Ellesmere era parte del continente Laurentia, che era posizionato all'equatore e aveva un clima caldo. La presenza dei fossili all'interno di depositi di rocce derivati da sistemi fluviali indica il tiktaalik come un animale bentonico che viveva sul fondo di acque poco profonde e forse anche fuori dall'acqua per brevi periodi, grazie al suo scheletro in grado di sorreggere il corpo e al polmone per respirare. In quel periodo, per la prima volta, alberi decidui cominciarono a prosperare e perdere annualmente le foglie che, finendo in acqua, attraevano piccole prede nelle acque basse, calde e prive di ossigeno, dove era difficile nuotare per i grandi pesci. L'ipotesi dei paleontologi \u00e8 che questo animale fosse specializzato per vivere in sistemi di acqua a bassa corrente, come ad esempio paludi o stagni, e, usando le sue pinne adattate, per muoversi occasionalmente sulla terraferma.\nVoci correlate.\nAltri pesci con pinne lobate trovati in fossili del periodo Devoniano:\nCollegamenti esterni.\n sito dell'Universit\u00e0 di Chicago dedicato alla scoperta"}
{"id": "1500729", "revid": "767487", "url": "https://it.wikipedia.org/wiki?curid=1500729", "title": "L\u0103pugiu de Jos", "text": "L\u0103pugiu de Jos \u00e8 un comune della Romania di 1.609 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 10 villaggi: Ba\u0219tea, Cose\u0219ti, Fintoag, Grind, Holdea, L\u0103pugiu de Jos, L\u0103pugiu de Sus, L\u0103s\u0103u, Ohaba, Teiu."}
{"id": "1500730", "revid": "287204", "url": "https://it.wikipedia.org/wiki?curid=1500730", "title": "Lapugiu de Jos", "text": ""}
{"id": "1500731", "revid": "181142", "url": "https://it.wikipedia.org/wiki?curid=1500731", "title": "Tiktaalik", "text": ""}
{"id": "1500732", "revid": "767487", "url": "https://it.wikipedia.org/wiki?curid=1500732", "title": "Lelese", "text": "Lelese \u00e8 un comune della Romania di 427 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 4 villaggi: Ceri\u0219or, Lelese, Runcu Mare, Sohodol."}
{"id": "1500736", "revid": "767487", "url": "https://it.wikipedia.org/wiki?curid=1500736", "title": "Lunca Cernii de Jos", "text": "Lunca Cernii de Jos \u00e8 un comune della Romania di 931 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 8 villaggi: Ciumi\u021ba, F\u00e2nt\u00e2na, Gura Bordului, Lunca Cernii de Jos, Lunca Cernii de Sus, Meria, Negoiu, Valea Babii."}
{"id": "1500739", "revid": "767487", "url": "https://it.wikipedia.org/wiki?curid=1500739", "title": "Luncoiu de Jos", "text": "Luncoiu de Jos \u00e8 un comune della Romania di 1.956 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 5 villaggi: Dude\u0219ti, Luncoiu de Jos, Luncoiu de Sus, Podele, Stej\u0103rel."}
{"id": "1500741", "revid": "1048993", "url": "https://it.wikipedia.org/wiki?curid=1500741", "title": "Virginio Gazzolo", "text": "Biografia.\nFiglio di Lauro e fratello minore di Nando, dopo aver abbandonato gli studi di medicina, debutta in teatro nel 1960 e inizia la sua carriera recitando nel ruolo del titolo ne \"Il pi\u00f9 gran ladro della citt\u00e0\" di Dalton Trumbo al Teatro Manzoni di Milano, per la regia di Gianfranco De Bosio. Successivamente, insieme ad Antonio Calenda, Vittorio Sindoni e ad attori emergenti di quegli anni (Leo De Berardinis, Piera degli Esposti, Gigi Proietti) contribuisce a fondare la prima storica \"cantina\" teatrale romana (Il Teatro dei 101) prediligendo lavori d'avanguardia e autori quali Fernando Arrabal, Harold Pinter, Corrado Augias e Giorgio Manganelli. Subito dopo l'esperienza dei 101 torna al teatro ufficiale interpretando un testo di Samuel Beckett, \"Tutti quelli che cadono\", protagonista insieme a Paola Borboni, con la regia di Beppe Menegatti al Teatro Stabile di Firenze e al Teatro Odeon di Milano.\nDoppiatore per la SAS negli anni sessanta. Nel 1967 interpreta il \"Lutero\" di John Osborne, con la regia di Menegatti, che gli vale il Premio San Genesio come miglior attore protagonista. Prosegue la sua carriera interpretando ruoli con altri grandi registi come Missiroli, Castri, Trionfo, Guicciardini, Sequi, Pagliaro, Tiezzi, Garella, Cobelli, Mezzadri, De Chiara, Parodi, Marcucci, Emiliani, Maraini. In televisione ha interpretato il ruolo del presidente statunitense Franklin Delano Roosevelt nella miniserie del 1975 \"La guerra al tavolo della pace\". Nel 1973 Roberto Rossellini gli affida il ruolo di Leon Battista Alberti nel terzo episodio del film per la televisione \"L'et\u00e0 di Cosimo de' Medici\"."}
{"id": "1500744", "revid": "767487", "url": "https://it.wikipedia.org/wiki?curid=1500744", "title": "M\u0103rtine\u0219ti", "text": "M\u0103rtine\u0219ti \u00e8 un comune della Romania di 982 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 7 villaggi: D\u00e2ncu Mare, D\u00e2ncu Mic, Jeledin\u021bi, M\u0103gura, M\u0103rtine\u0219ti, T\u0103m\u0103\u0219asa, Turma\u0219."}
{"id": "1500745", "revid": "287204", "url": "https://it.wikipedia.org/wiki?curid=1500745", "title": "Martinesti", "text": ""}
{"id": "1500746", "revid": "174925", "url": "https://it.wikipedia.org/wiki?curid=1500746", "title": "Teoria della spirale del silenzio", "text": ""}
{"id": "1500747", "revid": "599013", "url": "https://it.wikipedia.org/wiki?curid=1500747", "title": "Giovanni Puggioni", "text": "Biografia.\nGiovanni Puggioni, meglio conosciuto come \"Gianni\", inizia a praticare l'atletica leggera da ragazzo fra le file del \"CUS Sassari\", allenato dal tecnico Mauro Doppiu, riscuotendo successi in varie specialit\u00e0 del settore velocit\u00e0 e praticando anche le prove multiple. Pi\u00f9 tardi passer\u00e0 al Gruppo Sportivo Fiamme Gialle in cui si specializzer\u00e0 nelle gare di velocit\u00e0, in particolare sui 100 metri piani.\nAllenato da Gianfranco Dotta (conosciutissimo dagli \"addetti ai lavori\") per moltissimi anni \u00e8 stato una pedina fondamentale della nazionale italiana di atletica leggera rappresentando sempre una garanzia per i tecnici che lo schieravano nella formazione rappresentativa della staffetta 4\u00d7100 metri nella quasi totalit\u00e0 delle competizioni degli anni novanta (compresa la staffetta che vinse il bronzo ai mondiali di G\u00f6teborg del 1995).\nCarriera.\nHa fatto parte della nazionale italiana di atletica leggera tra il 1989 ed il 1999, con 21 presenze, confermando quello che era il suo grande potenziele atletico e rappresentando con onore la squadra nazionale in numerose competizioni sul territorio italiano e all'estero. Considerato un grande faticatore ha costruito con sudore le solide basi fisiche che lo hanno reso un grande atleta. Con la seriet\u00e0 e la tenacia che lo contraddistinguono ha contribuito fortemente ad affermare la Sardegna ai vertici dello sprint in Italia.\nVanta un personale di 10\"36 sui 100 metri piani (10\"22 con vento oltre il limite consentito di 2,0\u00a0m/s) e di 20\"44 sui 200 metri piani, realizzati rispettivamente nel 1995 e nel 1997. Ha vinto sei titoli italiani tra 60 metri piani al coperto, 100 metri piani e 200 metri piani, quattro all'aperto e due indoor.\nVinse inoltre la medaglia di bronzo ai Mondiali di G\u00f6teborg nel 1995 correndo, proprio per le sue doti di grande partente, la prima frazione di una eccezionale staffetta 4\u00d7100 metri con Ezio Madonia, Angelo Cipolloni e Sandro Floris. La staffetta si era poi chiusa con il tempo di 38\"41 che rappresenta anche il terzo tempo delle graduatorie italiane di tutti i tempi.\nA livello internazionale ha partecipato ad una edizione dei Giochi olimpici (Atlanta 1996), due mondiali, tre Giochi del Mediterraneo (vincendo una volta i 200 m) ed un mondiale indoor nel 1997.\nAttivit\u00e0 master.\nPi\u00f9 tardi concluder\u00e0 il periodo di permanenza nel Gruppo Sportivo Fiamme Gialle ma non abbandoner\u00e0 comunque n\u00e9 l'atletica leggera n\u00e9 le competizioni, dedicandosi saltuariamente all'atletica master.\nNel corso del 2006, il 17 giugno, in una gara tenutasi a Sassari, all'et\u00e0 di 40 anni compiuti solo qualche mese prima, fa segnare lo straordinario tempo di 10\"60 sui 100 metri. Il tempo rappresenta attualmente la 4\u00aa prestazione mondiale di tutti i tempi sui 100 metri nelle graduatorie Master 40, dietro il 10\"29 dell'olandese Troy Douglas, il 10\"49 dello statunitense Willie Gault e il 10\"50 di John Simpson.\nAltre competizioni internazionali.\n1996\n1997"}
{"id": "1500750", "revid": "729019", "url": "https://it.wikipedia.org/wiki?curid=1500750", "title": "Osmose Productions", "text": "La Osmose Productions \u00e8 un'etichetta indipendente fondata in Francia nel 1991 da Herv\u00e9 Herbaut, con sede a Beaurainville e specializzata in death metal, black metal e gothic metal.\nMolte delle band della scuderia Osmose Productions si sono poi spostate su etichette come Nuclear Blast, Century Media e Metal Blade.\nStoria della Osmose Productions.\nHerv\u00e9 Herbaut, il manager e fondatore della Osmose Productions, coltiv\u00f2 allungo l'idea di aprire un'etichetta discografica prima di mettere assieme i soldi per aprire l'etichetta. Dopo aver lavorato per tre anni con il suo ex compagno, entrambi decisero di fondare Osmose, \"per incoraggiare le migliori band che non potevano essere prodotte, perch\u00e9 in quel momento mancavano etichetta di questo tipo\". Secondo Herv\u00e9, \"non c'era nulla in quel momento. Fatta eccezione per alcune buone band come Massacra, Loudblast, Agressor et Nomed, il resto rimanevano nella mediocrit\u00e0\". Inoltre la difficolt\u00e0 dovuta alle differenze di lingua non aiutavano la comunicazione con altre nazioni. Di li a 4/5 anni la situazione francese cambi\u00f2 molto, con un panorama di nuove band che crebbero anche grazie al lavoro della Osmose Productions.\nLa primo album pubblicato dalla Osmose fu \"Worship Him\" degli svizzeri Samael nel 1991, inaugurando cos\u00ec la prima etichetta francese a produrre e distribuire metal estremo in Francia."}
{"id": "1500753", "revid": "3831", "url": "https://it.wikipedia.org/wiki?curid=1500753", "title": "Sarcofagi del tipo Sidamara", "text": ""}
{"id": "1500761", "revid": "2014155", "url": "https://it.wikipedia.org/wiki?curid=1500761", "title": "Augusto di Beauharnais", "text": "Esordi.\nAugusto di Beauharnais nacque il 9 dicembre 1810 a Milano, figlio di Eugenio di Beauharnais allora vicer\u00e9 del Regno italico essendo figlio adottivo di Napoleone Bonaparte, e della moglie Augusta di Baviera, figlia di Massimiliano I di Baviera.\nIl 14 novembre 1817, Massimiliano I accord\u00f2 al genero Eugenio il titolo di Duca di Leuchtenberg e Principe di Eichst\u00e4tt, con diritto al titolo di Altezza Reale per lui e di Altezza Serenissima per i figli, fra i quali Augusto.\nOltre alla consolidata posizione e al patrimonio, Eugenio, morto giovane, il 21 febbraio 1824, lasci\u00f2 alla casata una parentela illustre (il figlio della sorella Ortensia sarebbe divenuto, nel 1852, il Secondo Imperatore francese con il titolo di Napoleone III) ed una consolidata fama \u2018liberale' che segn\u00f2 l'esistenza di Augusto.\nCandidato al trono del Belgio.\nLa prima \"chance\" del cadetto della famiglia quasi-napoleonide, venne a seguito della Rivoluzione belga, iniziata il 25 agosto 1830 con l'insurrezione di Bruxelles. Proclamata l'indipendenza il 4 ottobre successivo, il neoeletto Congresso Nazionale del Belgio vot\u00f2 per la forma monarchica e procedette all'elezione di un sovrano ereditario.\nDue volte Augusto risult\u00f2 secondo nelle votazioni: gli venne preferito il Duca di Nemours, secondogenito di Luigi Filippo di Francia. Sennonch\u00e9 quest'ultimo declin\u00f2 l'offerta, costretto dalla feroce opposizione delle altre potenze. Cosicch\u00e9 il Congresso dovette acconciarsi ad accettare il candidato indicato dalle potenze, nella persona di Leopoldo di Sassonia-Coburgo.\nPer Augusto, principe di una casa non regnante, tuttavia, tale esito poteva gi\u00e0 considerarsi un mezzo successo, rispetto al quale poter vantare crediti per l'occasione successiva. Tant'\u00e8 che la seconda occasione non tard\u00f2 a presentarsi in un altro piccolo regno dal presente turbolento: il Portogallo.\nI legami con la famiglia di Braganza.\nL\u00ec regnava la casa di Braganza, alla quale faceva capo anche il neo-proclamato Impero del Brasile. L'Imperatore Pietro I, aveva sposato, il 17 ottobre 1829, nell'allora capitale Rio de Janeiro, la sorella di Augusto, Amelia di Beauharnais (dalla quale Pedro I ebbe una figlia, la principessa Maria Amelia di Braganza, che, in ricordo del nonno Eugenio, vicer\u00e9 del Regno d'Italia (1805-1814) allora residente nella Villa Reale di Monza, portava anche il nome di Teodolinda, regina dei Longobardi).\nTre anni prima, il 2 maggio 1826, Pietro I aveva rinunciato al trono del Portogallo, abdicando in favore della propria figlia Maria II, di soli 7 anni, assistita da un reggente, nella persona del di lui fratello Michele. Per maggiore sicurezza i due furono fatti sposare. Tuttavia il reggente aveva preteso per s\u00e9 il trono e scacciato la moglie bambina, sostenuto dal \u2018partito conservatore\u2019.\nEra seguita una sanguinosa guerra civile, segnata dal ritorno di Pietro, postosi a capo del \u2018partito liberale\u2019. Sinch\u00e9, nel 1834, Michele I venne sconfitto e costretto a rinunciare al trono, con la convenzione di \u00c9vora-Monte.\nPrincipe consorte del Portogallo.\nRientrata Maria II nella pienezza dei propri poteri di regina del Portogallo, occorreva trovarle un nuovo marito, dopo l'annullamento del matrimonio con Michele. Ed il trionfante \u2018partito liberale\u2019 nulla ebbe da obiettare quando Amelia di Beauharnais convinse il marito a candidare il di lei fratello Augusto, rampollo della famiglia \u2018liberale\u2019 dei Beauharnais.\nIl matrimonio avvenne, per procura, il 1\u00ba dicembre 1834, a Monaco. Segu\u00ec una seconda cerimonia il 26 gennaio 1835 a Lisbona. Augusto divenne, cos\u00ec, \"Principe di Portogallo\" e \"Duca di Santa Cruz\".\nMa dur\u00f2 poco pi\u00f9 di tre mesi: mor\u00ec di l\u00ec a poco, il 28 marzo 1835, a Lisbona."}
{"id": "1500765", "revid": "124337986", "url": "https://it.wikipedia.org/wiki?curid=1500765", "title": "Idalberto Fei", "text": "Biografia.\nRegista e scrittore, si \u00e8 laureato in Giurisprudenza all'Universit\u00e0 La Sapienza di Roma. Ha scritto sceneggiature per la RAI; radiodrammi tradotti in otto lingue, testi per il teatro, libri per adulti e per ragazzi, canzoni. Ha partecipato come regista e autore ai Festival dei Due Mondi di Spoleto, Mittelfest, Pergolesi Spontini, Festival international de la Marionette de Tunis, Premio Ondas (Spagna), Prix Marulic (Croazia), URTI (France), La Macchina dei Sogni, Salerno Letteratura, Arrivano dal mare, Grand Prix Futura (Bucharest). Ha vinto il Prix Italia 1999 con un testo di Federico Fellini, che ha poi portato in scena nel 2002 in Canada allo Stratford Festival. Ha lavorato alla RAI dagli anni settanta: prima in tv, poi alla radio, come programmista, conduttore, regista. Ha collaborato con la Radio Vaticana e le principali radio europee.\nTra i suoi colleghi di lavoro: Franco Zeffirelli, Giorgio Albertazzi, Mariano Rigillo, Raul Bova, Paolo Poli, Caterina Valente, Andrea Camilleri, Gabriele Lavia, Rossella Falk, Leo Gullotta, Michele Mirabella, Martine Brochard, Pino Massara, Neri Marcor\u00e8, Vittorino Andreoli, Emilio Ravel, Maria Teresa Ruta, Urbano Barberini, Massimo Foschi, Vito Molinari, Giorgio Pressburger. \nNel 2007 ha curato \"I giorni delle Metamorfosi\", su testi di Ovidio, un nuovo modo di visitare i musei tra arte, poesia, musica e danza. Per il Museo di Palazzo Venezia ha realizzato la messa in scena sonora dell'Orlando Furioso di Ludovico Ariosto e della Gerusalemme Liberata di Torquato Tasso con le musiche di Nuova Consonanza. Per l'Universit\u00e0 e l'Assessorato alla Cultura di Siena letture con violino dal \"Faust\" di Goethe, Pessoa, Valery, Marlowe. Per \"Musei in scena\" del comune di Roma ha presentato \"Intorno ad Augusto\" all'Ara Pacis e ai Musei Capitolini, \"Orlando Furioso\" alla Centrale Montemartini.Ultime produzioni \"Cagliuso\" dal Basile, all'Auditorium; \"Onde\", con le musiche di Domenico Turi, all'American Academy di Roma per il Festival Nuova Consonanza dedicato a John Cage, alla Filarmonica e in numerosi teatri (2018);\" La leggenda del Quarto Re Mago\", burattini di Antonella Cappuccio all'Universale di Roma (2015) e \"Le tribolazioni di un cinese in Cina\" da Jules Verne, burattini di M.Giulia Barberini (2016). Spettacoli pi\u00f9 recenti, una nuova versione di \"Intorno ad Augusto\" con Mariano Rigillo e Claudia Marss ai Musei Vaticani ; \"Parla coi lupi\" al teatro Le Sedie, Roma (2019). Infine i video: per la Fondazione Camillo Caetani \"Il ladro e la duchessa\" , \"L'Archivio in gioco\" (Archivissima 2020 e 2021) , \"Un Papa all'Inferno\" (Dantedi) ; \"La Montagna racconta\" per l'Ente Nazionale Parco Majella (2021).\"\nIl suo libro pi\u00f9 recente \u00e8 \"Le Metamorfosi - Un viaggio fra i miti\" (ed.Giunti 2021), il poema di Ovidio raccontato ai ragazzi.\nHa tenuto lezioni alle Universit\u00e0 di Cassino, Pescara, Siena, Torino, Palermo, Roma.\nConduce dal 1979 la compagnia \"Il Laboratorio\" specializzata in teatro di figura. Il gruppo lavora per teatri, trasmissioni TV, festival, musei ed \u00e8 socio dell'UNIMA (Union International de la Marionette).\n\u00c8 autore di favole e canzoni (vincitore della Targa \"G d'oro\" per il miglior testo allo Zecchino d'Oro 1998 con la canzone Il mio amico Mos\u00e8, musica di Pino Massara)."}
{"id": "1500770", "revid": "599013", "url": "https://it.wikipedia.org/wiki?curid=1500770", "title": "Mark Williams (giocatore di snooker)", "text": "\u00c8 stato numero uno nel Ranking Mondiale di snooker, per tre stagioni nella sua carriera. Ha vinto tre campionati mondiali, nel 2000 (primo giocatore mancino a vincere il titolo) nel 2003 e nel 2018 a 15 anni di distanza dall'ultima volta.\nCarriera.\nI primi anni (1992-1999).\nDiventato professionista nel 1992, quattro anni dopo vince il Welsh Open contro John Parrott per 9-3 come primo torneo Ranking in carriera. Si ripete nel 1999 battendo Stephen Hendry, dopo aver trionfato l'anno prima nel Masters di Londra.\nI grandi successi (1999-2003).\nNella stagione 1998-1999 arriva anche in finale al Mondiale perdendo proprio contro Hendry 18-11, ma si rif\u00e0 subito l'anno dopo trionfando contro il connazionale Matthew Stevens. In questa stagione vince anche il primo UK Championship ancora contro Stevens.\nNel 1999 assieme ai gallesi Darren Morgan, Matthew Stevens e Dominic Dale, batte la Scozia per 6-4 nella finale della Nations Cup.\nStagione 2002-2003: Il completamento della Tripla Corona.\nNella stagione 2002-2003 Williams vince tutti e 3 i titoli della Tripla Corona (Mondiale e UK Championship contro Ken Doherty e Masters contro Hendry), diventando il terzo giocatore ad aver fatto la tripletta in una singola stagione dopo Steve Davis e Stephen Hendry.\nIl calo (2003-2010).\nIl ciclo vincente di Williams finisce e negli anni successivi il gallese perde posizioni nel Ranking ed esce dalla top 16 nella stagione 2008-2009, dato che tra 2003 e il 2010 riesce a vincere una LG Cup (2003) e due China Open (2006 e 2010).\nLa breve risalita (2010-2017).\nNella stagione 2010-2011 ottiene ottimi risultati e piazzamenti, tra cui la semifinale al Mondiale e la finale persa allo UK Championship che gli consentono di tornare dopo 7 anni in testa alla classifica.\nIl ritorno al vertice con il mondiale (2017-).\nDopo essere rimasto a secco di titoli, Williams gioca una delle sue stagioni migliori, ovvero la 2017-2018: il gallese vince il Northern Ireland Open contro Yan Bingtao, il German Masters contro Graeme Dott e infine corona il tutto con uno splendido successo al Campionato del Mondo, battendo in finale John Higgins per 18-16.\nNella stagione post titolo, Williams riesce a vincere solo il World Open contro David Gilbert per 10-9, dopo essere stato sotto 9-5 ed esce di scena al secondo turno del Campionato mondiale proprio contro l'inglese.\nStagione 2019-2020.\nLa stagione 2019-2020 si apre con alcune uscite ai primi turni e la semifinale al Six-Red World Championship. Raggiunge inoltre la finale al China Championship ma perde 10-9 contro Shaun Murphy.\nSuccessivamente Williams entra in una fase chiamata da lui stesso \"odio per lo snooker\" e in parallelo a ci\u00f2, il gallese decide di saltare il World Open, dove era campione in carica e il Northern Ireland Open. Decide poi di partecipare allo UK Championship, ma la sua avventura nel torneo si ferma gi\u00e0 al secondo turno.\nAll'inizio dell'anno solare 2020 abbozza una ripresa con il ritrovamento se pur a sprazzi del suo miglior gioco.\nVita privata.\nSoprannominato come \"The Welsh Potting Machine\" per la sua capacit\u00e0 di imbucare facilmente con diversi tipi di tiro, \u00e8 sposato con Joanne con la quale ha tre figli.\nWilliams \u00e8 orgoglioso delle sue origini gallesi, tanto da avere un tatuaggio con un dragone (simbolo del Galles). Inoltre \u00e8 un grande amico del connazionale Matthew Stevens e dell'ex giocatore Stephen Hendry, mentre ha dei cattivi rapporti con Darren Morgan."}
{"id": "1500771", "revid": "223378", "url": "https://it.wikipedia.org/wiki?curid=1500771", "title": "Coca Cola Company", "text": ""}
{"id": "1500776", "revid": "729019", "url": "https://it.wikipedia.org/wiki?curid=1500776", "title": "Paolo Angioy", "text": "\u00c8 stato insignito di tre medaglie d'argento al valor militare e dell'Ordine militare di Savoia.\nCarriera.\nDopo la Scuola di guerra (1919-1920) entra nel Servizio informazioni militare, diventandone vice caposervizio sotto il colonnello Mario Roatta. Durante il primo conflitto mondiale, \u00e8 promosso maggiore nel 1916, ed \u00e8 ferito riportando una grave mutilazione.\nCapo \"ad interim\" dall'ottobre 1936 al giugno 1937.\nPartecipa alla guerra d'Etiopia e a quella di Spagna con compiti informativi, guadagnando la quarta Medaglia d'Argento al Valore Militare. Lascia il servizio nei giorni successivi all'assassinio dei fratelli Rosselli e viene sostituito dal colonnello Donato Tripiccione.\nDal 1937 al 1939 \u00e8 comandante prima del 52\u00ba Reggimento fanteria \"Alpi\", poi del 157\u00ba Reggimento \"Liguria\", ed infine a disposizione dello Stato maggiore con incarichi speciali.\nPromosso generale di brigata, dal 13 marzo 1941 all'8 settembre 1943 \u00e8 comandante della 59\u00aa Divisione fanteria \"Cagliari\" prima in Albania (fronte della Vojussa, dove ottiene le insegne di ufficiale dell'Ordine militare di Savoia) e poi in Grecia, in qualit\u00e0 di Comandante Superiore del Peloponneso.\nDopo l'armistizio resiste fino al 14 settembre, quando \u00e8 catturato dalle truppe tedesche ed internato in Polonia presso l'Offlager 64/Z. Rifiuta di collaborare con la RSI.\nNel 1945 gli occupanti del campo vengono liberati, nel corso di un sanguinoso trasferimento, da truppe russe e avviati in un campo di libert\u00e0 presso Charkiv, in Ucraina, dal quale vengono rimpatriati a guerra conclusa. All'atto del rimpatrio apprende della condanna (del 12 marzo 1945) quale mandante dell'omicidio dei fratelli Rosselli.\nA seguito di revisione del processo, viene prosciolto con formula piena nel 1949 e riammesso nella carriera militare, dove termina col grado di generale di corpo d'armata."}
{"id": "1500778", "revid": "729019", "url": "https://it.wikipedia.org/wiki?curid=1500778", "title": "Donato Tripiccione", "text": "Biografia.\nNacque a Livorno il 1 gennaio 1889. Militare di carriera, frequent\u00f2 la Regia Accademia Militare di Fanteria e Cavalleria di Modena, venendo nominato sottotenente in servizio permanente effettivo, assegnato all'arma di fanteria con Regio Decreto il 19 settembre 1909.\nPrese parte alla prima guerra mondiale, dove con il grado di capitano del 68\u00ba Reggimento fanteria della Brigata Palermo nel 1915 fu decorato della Medaglia di bronzo al valor militare. Divenuto maggiore, fu comandante del I Battaglione del 247\u00ba Reggimento fanteria della Brigata Girgenti (17 settembre-11 novembre 1917), e poi del 143\u00ba Reggimento fanteria della Brigata Taranto fino al termine delle ostilit\u00e0. Passo successivamente in servizio nel 39\u00ba Reggimento fanteria \"Bologna\" e dal 1923 presso l'ufficio di statistica, 3\u00aa sezione, del Ministero della guerra. Ufficiale di Stato maggiore, con il grado di tenente colonnello (anzianit\u00e0 31 marzo 1926), dal 23 ottobre 1927 fu alla 6\u00aa 143\u00ba Divisione militare territoriale di Milano. Entr\u00f2 quindi nell'intelligence militare e, nel 1931, fu consigliere militare in Albania. Nel 1934 fu nominato colonnello e comand\u00f2 prima il 56\u00ba Reggimento fanteria \"Marche\" e poi il 26\u00ba Reggimento fanteria \"Bergamo\" sino al 14 giugno 1937.\nDal luglio di quell'anno fu a capo del Servizio Informazioni Militare, sostituendo il colonnello Mario Roatta, rimanendovi sino al 17 agosto 1939, quando gli subentr\u00f2 il generale Giacomo Carboni. Carboni denigr\u00f2, a torto, l'operato del suo predecessore definendo il SIM sotto la gestione di Tripiccione un \"inutile ufficio per il ritaglio dei giornali\". Durante la conferenza di Monaco ebbe colloquio con l'addetto militare cecoslovacco a Roma, i cui esiti rifer\u00ec al Ministro degli esteri Galeazzo Ciano. Promosso generale di brigata in data 30 giugno 1939, il 1\u00ba dicembre seguente assunse l'incarico di Capo di stato maggiore della 3\u00aa Armata che aveva Quartier generale a Roma. Nel corso della seconda guerra mondiale dal novembre 1940 ricopr\u00ec l'incarico di Capo di stato maggiore della 11\u00aa Armata, operante sul fronte greco albanese, ricoprendolo sino al 1941. Il 1\u00ba gennaio 1942 fu promosso generale di divisione per merito di guerra, assumendo l'incarico di Capo di stato maggiore del Comando Supremo delle Forze Armate in Grecia (1941-1942) (gi\u00e0 11\u00aa Armata). Durante il suo comando in Grecia si rifiut\u00f2 categoricamente, cos\u00ec come il generale Geloso, di consentire al generale tedesco Alexander L\u00f6hr di utilizzare i soldati italiani per il rastrellamento degli ebrei destinati alla deportazione in Germania. Secondo un rapporto redatto il 21 maggio 1943 dal servizio di controspionaggio tedesco (Abwehr) il generale Tripiccione si era rifiutato di collaborare in quanto sospettato di frequentare una ragazza appartenente a una famiglia di origine ebraica di Ambati\u00e9los.\nDestituito il 3 maggio 1943 dall'incarico di Capo di stato maggiore della 11\u00aa Armata, allora al comando del generale Carlo Geloso, perch\u00e9 inquisito in base ad accuse riguardanti traffici illeciti, contrabbando su larga scala, speculazione sui flussi monetari, corruzione, sfruttamento della prostituzione e relazioni sessuali non compatibili con la dignit\u00e0 del grado elevato ricoperto, fatti avvenuti nel periodo di permanenza ad Atene nel 1941-1943, fu trasferito a Roma assegnato a disposizione del Ministero della guerra, in attesa dei risultati dalla Commissione d'inchiesta appositamente costituita, e presieduta, dall'ammiraglio Domenico Cavagnari. Gravemente provato dalla accuse, che considerava false e ingiuste, mor\u00ec suicida per avvelenamento nella Capitale il 1\u00ba giugno successivo.\nDopo la liberazione di Roma avvenuta nel giugno 1944 dalla cassaforte della sua abitazione vennero prelevati moltissimi documenti che furono inviati a Londra e a Washington D.C.. Si tratta di appunti che rivelano la struttura organizzativa del Servizio ma anche i criteri seguiti all\u2019epoca per la raccolta informativa. Nelle carte redatte da Tripiccione si ritrovano suggerimenti su come organizzare il Servizio Informazioni, che deve essere dotato di una forte attivit\u00e0 di coordinamento rispetto alle sezioni operative, sulla valutazione delle fonti, e su come reclutarle. Ci sono molte pagine dedicate al dibattito teorico sull'attuazione di un \u201cServizio unico\u201d per le tre Forze Armate.\nSi evidenziava la necessit\u00e0 di provvedere ad una formazione qualificata e continuativa del personale del Servizio Informazioni, e \"la necessit\u00e0 di un Organo coordinatore presso il Capo del Governo\".\nPunto di grande rilevanza dell'Archivio, da lui sottolineato, \u00e8 data dalla valenza attribuita ai Centri esteri, \"anche in tempo di pace\"."}
{"id": "1500781", "revid": "2179318", "url": "https://it.wikipedia.org/wiki?curid=1500781", "title": "Alberto Pariani", "text": "Biografia.\nNato da Ida Pariani e da padre ignoto; poco dopo la sua venuta al mondo, la madre si trasfer\u00ec in Argentina mentre l'anonimo padre - sicuramente un uomo di elevato rango sociale, forse addirittura un esponente dei Savoia - gli garant\u00ec un'ottima istruzione militare, solitamente impossibile per un \"figlio di NN\". Nel 1889 entr\u00f2 al Collegio militare di Milano e nel 1896 alla Scuola militare di Modena, da cui usc\u00ec due anni dopo come primo nel suo corso. In seguito fu destinato, come sottotenente, al 6\u00ba reggimento alpini.\nPromosso tenente nel giugno 1902, fu ammesso nell\u2019ottobre 1907 alla Scuola di guerra di Torino per frequentarvi il corso di Stato maggiore che complet\u00f2 nel 1910. Nominato a scelta capitano nell'ottobre dello stesso anno e assegnato al 1\u00ba reggimento alpini, prest\u00f2 poi servizio di stato maggiore al comando del V corpo d\u2019armata. Il 27 settembre 1911 spos\u00f2 a Milano la cugina, Giselda Pariani, dalla quale non ebbe figli. Rientrato a fine novembre del 1913 al 1\u00ba reggimento alpini, part\u00ec nel maggio del 1915 per il fronte, transitando poi, da met\u00e0 settembre, nel corpo di Stato maggiore.\nOttenuta la qualifica di primo capitano in ottobre, fu promosso maggiore nel dicembre 1915. Durante la cosiddetta Spedizione punitiva della primavera 1916, Pariani in qualit\u00e0 di sottocapo di Stato maggiore del V corpo d\u2019armata, ebbe a mettersi in particolare luce. Egli stesso fu artefice della direzione al fronte del III battaglione del 218\u00ba fanteria di rincalzo nella zona del Pasubio la sera del 19 maggio. Si guadagn\u00f2 cos\u00ec una medaglia d\u2019argento al valor militare. Promosso quindi tenente colonnello nel febbraio 1917, il suo successivo incarico fu quello di capo di Stato maggiore del XXVIII corpo d\u2019armata. Termin\u00f2 la prima guerra mondiale come comandante del 6\u00ba Reggimento alpini.\nGrazie alle sue qualit\u00e0 di militare e di buon diplomatico fu ministro plenipotenziario tra i delegati italiani che a Villa Giusti di Padova (fra il 30 ottobre e il 3 novembre 1918) sottoposero ai rappresentanti austriaci le condizioni per l\u2019armistizio; l\u2019anno successivo guid\u00f2 la delegazione militare italiana alla conferenza di pace di Parigi. Successivamente ebbe l\u2019incarico di definire con l\u2019Austria i nuovi confini dell\u2019Italia e comand\u00f2 i lavori per tutta la zona altoatesina: di questo importantissimo lavoro, che l\u2019impegn\u00f2 per parecchio tempo, abbiamo testimonianza in un suo resoconto manoscritto.\nDal 1920 al 1924 fu capo di stato maggiore d'armata. Dal 1925 al 1926 fu capo operazioni dello stato maggiore generale, mentre dal 1927 al 1933 fu addetto militare a Tirana e capo della missione militare italiana in Albania. Dal 1933, promosso generale, al 1934 fu al comando della 11\u00aa Divisione Brennero. Dal 1934 al 1936 serv\u00ec come vice capo di stato maggiore generale, mentre dal 1936 al 1939 fu capo di stato maggiore dell'Esercito ed al contempo sottosegretario alla Guerra. Fu sua l'infelice espressione \u00abNoi dobbiamo fare una guerra brigantesca!\u00bb, pronunciata nell'ottobre del 1936, che piacque tanto a Mussolini.\nIn tale periodo riform\u00f2 l\u2019esercito inventando la \u201cdivisione binaria\u201d, la quale consisteva nel mettere insieme, con due comandi diversi ma con i medesimi scopi, due divisioni di fanteria al posto della divisione ternaria che aveva caratterizzato sino ad allora l\u2019esercito italiano; alle due divisioni andavano accorpate un\u2019altra motorizzata e i servizi. Il maresciallo Pietro Badoglio adott\u00f2 tale riforma che molti imputarono come responsabile della sconfitta nella seconda guerra mondiale. Nei diari privati e militari di Pariani (recentemente recuperati presso l\u2019Archivio di stato di Venezia e in parte secretati), il generale scrisse molto su questa importante novit\u00e0 ch\u2019egli riteneva fondamentale per l\u2019ammodernamento militare: proprio su quest\u2019ultimo nacquero i diverbi con Mussolini giacch\u00e9 egli reputava inadeguata la preparazione dei soldati e dei comandanti e soprattutto non riteneva l\u2019esercito sufficientemente pronto per affrontare un\u2019eventuale discesa in guerra.\nNel 1939 entr\u00f2 in congedo (diede le dimissioni perch\u00e9, dopo un periodo di grande ottimismo, aveva consegnato a Mussolini una relazione sullo stato dell'esercito che veniva giudicato non consono all'entrata in guerra) e negli anni successivi non gli fu proposto alcun incarico, n\u00e9 egli ne sollecit\u00f2, venendo collocato fuori quadro nel dicembre 1940 e, infine, trasferito nella riserva il 27 dicembre 1942 per raggiunti limiti di et\u00e0. Nel 1943, dopo aver scritto una missiva al Duce in cui illustrava le sue opinioni sulla situazione politico-militare dell\u2019Italia, torn\u00f2 nelle grazie del dittatore e fu richiamato per divenire comandante generale delle forze d'Albania e luogotenente generale del piccolo stato balcanico.\nNel 1943, al momento dell'Armistizio di Cassibile, fu catturato dai tedeschi; una volta liberato, si iscrisse al Partito Fascista Repubblicano ma non ebbe incarichi nella Repubblica Sociale Italiana e si ritir\u00f2 a vita privata. Arrestato dopo la fine della guerra per crimini fascisti, venne assolto nel 1947. Bibliofilo e collezionista appassionato, nel 1952 venne eletto sindaco di Malcesine: mantenne la carica di primo cittadino fino al 1\u00ba marzo 1955, giorno in cui mor\u00ec improvvisamente poco dopo una seduta consiliare."}
{"id": "1500782", "revid": "729019", "url": "https://it.wikipedia.org/wiki?curid=1500782", "title": "Giacomo Carboni", "text": "Biografia.\nCarriera militare.\nNato da Giovanni, mazziniano di origine sarda, volontario delle guerre d'indipendenza italiane e, in seguito, ufficiale del Regio Esercito, e da Clorinda English, nata in Alabama (USA), Giacomo Carboni si iscrisse dapprima alla facolt\u00e0 di Medicina, poi a quella di Giurisprudenza, dove si laure\u00f2. Iscrittosi all'Accademia militare di Modena, dove nel 1912 venne nominato sottotenente, partecip\u00f2 alla guerra italo-turca come volontario, ottenendo la promozione a tenente per meriti di guerra nel 1913.\nDivenuto capitano degli alpini, nel corso della prima guerra mondiale fu destinato al fronte dolomitico come addetto al comando nella 2\u00aa divisione di fanteria, e venne decorato al valor militare. Dopo il conflitto, comand\u00f2 l'81\u00ba Reggimento fanteria \"Torino\" a Roma nel 1936-37 e svolse una serie di operazioni speciali in Etiopia che lo avvicinarono al SIM (Servizio informazioni militare).\nIl 1\u00ba luglio 1937 fu promosso generale di brigata e nominato vicecomandante a Spoleto della 22\u00aa Divisione fanteria \"Cacciatori delle Alpi\".\nDal 3 novembre 1939 al 20 settembre 1940 fu a capo del Servizio informazioni militare (SIM), di cui fu anche Commissario straordinario dall'agosto al settembre 1943. Il 1\u00ba gennaio 1940 fu promosso generale di divisione.\nSeconda guerra mondiale.\nSu posizioni antitedesche durante i mesi precedenti la dichiarazione di guerra mantenne, per conto di Galeazzo Ciano e Pietro Badoglio relazioni con gli addetti militari di Francia, Gran Bretagna e Stati Uniti e redasse rapporti pessimistici sulle capacit\u00e0 militari italiana e germanica.\nNel periodo 1940-1941 fu comandante dell'Accademia militare di Modena. Successivamente comandante della 20\u00aa Divisione fanteria \"Friuli\" (dicembre 1941- novembre 1942), destinata all'attacco contro Malta.\nPromosso generale di corpo d'armata (1\u00ba gennaio 1943) comand\u00f2 dal 30 novembre 1942 il VII Corpo d'Armata in Corsica (occupata dalle truppe italiane dal novembre 1942 al settembre 1943).\nLa caduta del fascismo.\nRichiamato a Roma come comandante del corpo d'armata motorizzato, Giacomo Carboni, insieme al generale Giuseppe Castellano, coadiuv\u00f2 il Capo di Stato Maggiore generale Vittorio Ambrosio nell'iniziativa sorta in ambito militare finalizzata allo sganciamento dell'Italia dall'alleanza con la Germania e la sostituzione di Benito Mussolini con un elemento di spicco dell'esercito (Pietro Badoglio o, in subordine, Caviglia). Tale azione fu autonoma rispetto a quella interna al Partito fascista, capeggiata da Dino Grandi, che si concretizz\u00f2 con l'Ordine del Giorno presentato al Gran Consiglio del Fascismo e messo ai voti nella notte tra il 24 e il 25 luglio del 1943. Entrambe le iniziative contarono sull'intervento decisivo del sovrano.\nIl piano che condusse all'arresto dell'ex capo del Governo, nel pomeriggio del 25 luglio 1943 fu elaborato da Castellano con la collaborazione dello stesso Carboni e prevedeva l'introduzione di un'autoambulanza in Villa Savoia, con l'assenso del Ministro della Real Casa Pietro d'Acquarone e l'ordine a cinquanta carabinieri di arrestare Mussolini. Ambrosio fu preventivamente informato e non si oppose.\nIl 18 agosto 1943 Carboni fu nominato da Badoglio direttore del SIM, carica che mantenne sino alla capitolazione delle forze armate italiane l'8 settembre 1943. In tale veste entr\u00f2 a far parte del Consiglio della Corona, presieduto dal sovrano, cui erano deputate le decisioni politiche pi\u00f9 importanti; di tale organismo facevano parte anche il Maresciallo Badoglio, il Capo di Stato Maggiore generale Ambrosio e il Capo di Stato Maggiore dell'Esercito Mario Roatta, in ruoli paritari e subordinati al re. Al contempo, Carboni fu posto da Ambrosio al comando del Corpo d'Armata Motocorazzato a difesa di Roma.\nIl 1\u00ba settembre 1943, in una riunione \"allargata\" del Consiglio della Corona, cui parteciparono anche il Ministro degli Esteri Raffaele Guariglia e il Ministro della Real Casa Pietro d'Acquarone, in rappresentanza del re che, inspiegabilmente, era assente, fu ascoltato il generale Castellano, di ritorno dalla Sicilia dove aveva contattato i plenipotenziari degli Stati Uniti per trattare la resa dell'Italia. Nonostante le obiezioni del generale Carboni, l'armistizio fu accettato e, il giorno 3 settembre successivo, a Cassibile, Giuseppe Castellano pot\u00e9 sottoscrivere la conclusione della guerra tra l'Italia e le potenze alleate.\nL'8 settembre.\nQuattro giorni dopo (7 settembre 1943), in assenza del Capo di Stato Maggiore Generale, Vittorio Ambrosio, a Torino per motivi familiari ( come egli sostenne), Carboni ricevette i due ufficiali americani, il generale Maxwell Taylor e il colonnello William Gardiner, i quali comunicarono che, l'indomani, alle 18.30, doveva essere resa nota l'avvenuta sottoscrizione dell'armistizio e nel frattempo si dovevano concordare i particolari dell'Operazione Giant 2 per la difesa di Roma. Carboni fu preso dal panico e, contrariamente a quanto assicurato ad Ambrosio il giorno prima, sostenne con forza che lo schieramento italiano non avrebbe potuto resistere pi\u00f9 di sei ore alle truppe tedesche. Il colloquio si trasfer\u00ec allora nella residenza di Badoglio che, data l'ora tarda, fu appositamente svegliato e dove il comandante dei servizi segreti riusc\u00ec a convincere il Capo del governo del suo punto di vista. Badoglio richiese per radiogramma l'annullamento dell'Operazione Giant 2 e il rinvio della proclamazione dell'armistizio al generale Eisenhower, che per\u00f2, dalle onde di Radio Algeri, rese nota la stipula dell'armistizio tra l'Italia e le forze alleate all'ora prevista.\nAlle 18.45 dell'8 settembre 1943, rientrato Ambrosio nella mattinata, si tenne un'ulteriore concitata riunione del \"cosiddetto\" Consiglio della Corona, ove, nonostante i dubbi di alcuni (Sorice, Sandalli, Guariglia) e la contrariet\u00e0 del generale Carboni, il re infine decise di accettare lo stato di fatto e il Capo del governo fu incaricato di comunicare alla nazione la conclusione della resa. L'annuncio del Maresciallo Badoglio avvenne un'ora dopo, dai microfoni dell'EIAR.\nLa sera stessa, Carboni consegn\u00f2 ai leader dell'opposizione Luigi Longo, Roberto Forti e Antonello Trombadori due autocarri carichi di fucili, pistole e munizioni, permettendo ad un certo numero di civili di unirsi ai militari durante la difesa di Porta San Paolo.\nAlle ore 5.15 del 9 settembre, a battaglia in corso , il generale Mario Roatta impart\u00ec al generale Carboni l'ordine di spostare su Tivoli parte del Corpo d'Armata Motocorazzato posto alla difesa mobile di Roma (135\u00aa Divisione corazzata \"Ariete II\" e 10\u00aa Divisione fanteria \"Piave\") e di disporvi una linea di fronte escludente la difesa della Capitale. Roatta inform\u00f2 inoltre Carboni che a Tivoli avrebbe ricevuto ulteriori ordini dallo Stato Maggiore che si sarebbe provvisoriamente insediato a Carsoli. Pi\u00f9 tardi pervenne a Carboni il formale ordine scritto con il quale lo si nominava anche comandante di tutte le truppe dislocate in Roma. Nel frattempo (dalle ore 5.30 in poi), Vittorio Emanuele III e la sua famiglia, il Primo Ministro, Maresciallo Badoglio, i capi di Stato maggiore Ambrosio e Roatta (in abiti civili) , e i ministri militari (tranne il generale Sorice) si erano messi in viaggio sulla Tiburtina alla volta di Pescara.\nPoco dopo le ore 7.30, indossati abiti civili e presa con s\u00e9 la cassa del servizio informazioni, Carboni si rec\u00f2 con auto diplomatica a Tivoli -come egli sostenne- per organizzare il nuovo schieramento di truppe e ricevere ulteriori ordini.Secondo la sua difesa, non riuscendo a rintracciare Roatta, invece di raggiungere il suo Comando, prosegu\u00ec sino ad Arsoli dove apprese che la colonna dei sovrani e del Maresciallo Badoglio era ormai lontana. Rimase alcune ore ospite del produttore Carlo Ponti, presso il castello del conte Massimo, sino a quando il suo aiutante di campo non gli comunic\u00f2 che l'ordine di Roatta delle ore 5.15 era stato confermato e, pertanto, provvide a riportarsi a Tivoli, la sera del 9 settembre, dove si era insediato il comando del Corpo d'Armata. Nel frattempo, a Roma, in virt\u00f9 del grado gerarchicamente pi\u00f9 elevato, il Maresciallo Enrico Caviglia, di sua iniziativa aveva assunto il ruolo di comandante in capo e di fatto anche quello di capo del governo d'intesa con il Ministro della Guerra Antonio Sorice e stava procedendo a contattare i tedeschi per la cessazione del fuoco.\nAlle ore 14.00, a Tivoli, Carboni incontr\u00f2 il colonnello Giuseppe di Montezemolo, inviato da Caviglia, mentre l\"'Ariete\" e la \"Piave\" stavano iniziando il ripiegamento previsto. Non sembra che Montezemolo sia stato particolarmente esplicito nel comunicare a Carboni le intenzioni di Caviglia di trattare con i tedeschi. Nel primo pomeriggio del 9 settembre, Carboni dette ordine alla Divisione Granatieri di Sardegna, che stava combattendo la 2\u00aa Divisione Paracadutisti tedesca al Ponte della Magliana, di resistere ad oltranza e alle divisioni \"Ariete\" e \"Piave\" di predisporsi, a sud, per prendere alle spalle la \"paracadutisti\" e a nord, per tagliare la strada alla 3\u00aa Divisione Panzergrenadier che stava sopraggiungendo dalla Via Cassia.\nMentre ci\u00f2 avveniva, Montezemolo e il generale Giorgio Carlo Calvi di Bergolo, a Frascati, incontravano il comandante tedesco, il feldmaresciallo Albert Kesselring che chiese, quali condizioni per il prosieguo delle trattative, la resa dell'intero Corpo d'Armata Motocorazzato italiano. In seguito ai contatti presi fra gli alti comandi italiano e tedesco, tra le 16.00 e le 17.00 del 9 settembre, da Roma, fu verbalmente ordinato alla \"Granatieri di Sardegna\" di lasciare il conteso ponte della Magliana per un concordato transito delle truppe germaniche verso il nord. In serata, le nuove posizioni su cui si erano attestati i granatieri furono nuovamente investite dalla divisione tedesca che continu\u00f2 a procedere verso il centro di Roma.\nLa mattina del 10, Carboni rientr\u00f2 nella Capitale ormai assediata, installando il suo personale Comando in un appartamento di Piazzale delle Muse e trov\u00f2 le strade tappezzate di manifesti, fatti stampare da Caviglia, che avvertivano la popolazione che le trattative con i tedeschi erano a buon punto. L'accordo di resa fu firmato al Ministero della Guerra alle ore 16.00 del 10 settembre, tra il tenente colonnello Leandro Giaccone, per conto del generale Calvi di Bergolo e il generale Siegfried Westphal, per conto di Kesselring.\n. Dopo la resa, Carboni fece distruggere buona parte degli archivi del SIM, custoditi nelle due sedi di Forte Braschi e Palazzo Pulcinelli, occultandone una parte superstite nelle catacombe di San Callisto.\nLe accuse.\nNonostante la resa, lo storico Ruggero Zangrandi ritiene il generale Giacomo Carboni il vero vincitore della \"battaglia di Roma\" del 1943, per aver impedito alle efficienti 2\u00aa Divisione Paracadutisti e 3\u00aa Divisione Panzergrenadier, tenendole completamente impegnate, di ricongiungersi al resto dell'armata germanica nei pressi di Salerno, permettendo cos\u00ec agli anglo-americani di effettuare lo sbarco sulla Piana del Sele del 9 settembre 1943, gi\u00e0 di per s\u00e9 difficoltoso e ampiamente contrastato. Tuttavia la maggior parte degli autori, storici e memorialisti (Monelli, Caviglia, Castellano, Musco, Marchesi, Trionfera, Montanelli, Bartoli, Susanna Agnelli, Bertoldi, Petacco, Aga Rossi) ritengono del tutto riprovevole l'operato di Carboni, specialmente nei giorni 7, 8, 9 e 10 settembre.\nNel giugno 1944 venne spiccato nei suoi confronti un mandato di cattura per la mancata difesa di Roma, ma eluse il provvedimento e si rese latitante grazie alle protezioni dei servizi di \"Intelligence\" degli Alleati anglosassoni, in particolare l'OSS americano. \nLa Commissione d'inchiesta chiese il suo deferimento e fu posto in congedo assoluto con decreto luogotenenziale 1\u00ba marzo 1945)\nNel dopoguerra.\nFinita la guerra venne processato in contumacia e, il 19 febbraio 1949, venne assolto dal tribunale militare da ogni accusa, per aver adottato \"determinazioni indirizzate all'intendimento di arrestare fuori dalle porte della Capitale l'invasione ad opera delle forze germaniche\". Nel 1951, il precedente ordine di congedo assoluto emesso nei suoi confronti venne annullato e fu deciso il suo trasferimento nella riserva.\nNel secondo dopoguerra, Carboni si avvicin\u00f2 ai partiti della sinistra - ader\u00ec infatti al PCI - e forn\u00ec loro numerosi elementi di lettura sulla \"Intelligence\" italiana, dal SIM al SIFAR. Si schier\u00f2 su posizioni antiamericane e bocci\u00f2 sia la NATO che la CED, considerando quest'ultima una \u00abfrode\u00bb bella e buona per mortificare ancora una volta la dignit\u00e0 nazionale dell\u2019Italia sotto l\u2019egida di un riarmo tedesco.\nNell\u2019aprile 1962 venne collocato in congedo assoluto per limiti d\u2019et\u00e0, stavolta definitivamente."}
{"id": "1500787", "revid": "1543377", "url": "https://it.wikipedia.org/wiki?curid=1500787", "title": "Burn (energy drink)", "text": "Burn (Buzz in Giappone) \u00e8 un energy drink distribuito in Italia dal gruppo Coca Cola Company e dalla Energy Beverages LLC. \u00c8 una bevanda ad alto tenore di caffeina (32\u00a0mg in 100 ml) e con un ricco contenuto di zuccheri (pi\u00f9 di 11\u00a0g per 100\u00a0ml).\nStoria.\nIn seguito alla crescita del mercato delle bevande energetiche e al ristagno delle vendite delle bibite analcoliche, anche la Coca Cola \u00e8 voluta entrare nel mercato delle bevande energetiche. Vari sono stati i prodotti energetici creati (Powerade, Play, Coca-Cola Bl\u0101k) ma le uniche due bevande energetiche vere e proprie sono la \"Lift Plus\" e la pi\u00f9 recente Burn. Con la Burn la societ\u00e0 di Atlanta ha sfidato la Red Bull, la ditta austriaca leader del settore; progettando il lancio del prodotto in modo spettacolare infatti, la Coca-Cola ha organizzato il capodanno del 2002, chiamando la serata \"Burn\". La particolarit\u00e0 della serata stava nel fatto che la nuova bevanda era stata tenuta segreta fino alla sera stessa, quando ne furono distribuite centinaia di lattine.\nNegli anni recenti la bibita viene ridistribuita in Italia con un nuovo look dalla Energy Beverages LLC.\nProdotto.\nBurn \u00e8 un \"energy drink\" gasato caratterizzato inizialmente dal suo colore rosso intenso, dovuto al colorante alimentare E129, e il sapore dolce e leggermente esperidato tipico della categoria.\nDal 2015 circa, com'era gi\u00e0 successo in alcuni paesi tra cui la Spagna, il caratteristico colore rosso \u00e8 stato sostituito dal colore ambrato, derivato dal colorante caramello, per renderla pi\u00f9 simile alla sua famosa controparte.\nLa Burn viene distribuita in diverse variet\u00e0, alcune solo a livello nazionale;\nin Italia sono disponibili la versione originale, Apple Kiwi e Passion Punch.\nDesign.\nLa bevanda \u00e8 contenuta in lattine di alluminio da \"energy drink\", le \"sleek can\" (pi\u00f9 slanciate rispetto alle lattine classiche). Sullo sfondo nero compaiono la scritta \"burn\" e il logo del marchio: una fiammella biforcuta. Gli ingredienti sono scritti in bianco in verticale e ricalcano la forma della fiammella.\nSponsor.\nLa Burn \u00e8 sponsor ufficiale di vari eventi musicali e sportivi. Dal 2013, tentando di contrastare l'egemonia Red Bull - Monster - TNT in F1, ha cominciato a sponsorizzare il gruppo Lotus.\nDistribuzione.\nLa Burn viene distribuita in 87 stati nel mondo, divenendo leader del mercato in Ucraina e Turchia."}
{"id": "1500793", "revid": "633110", "url": "https://it.wikipedia.org/wiki?curid=1500793", "title": "Battaglia di Caporetto", "text": "La battaglia di Caporetto, o dodicesima battaglia dell'Isonzo (in tedesco \"Schlacht von Karfreit\", o \"zw\u00f6lfte Isonzoschlacht\"), conosciuta in Italia e all'estero anche come \"rotta\" o \"disfatta di Caporetto\", fu uno scontro combattuto sul fronte italiano della prima guerra mondiale, tra le forze congiunte degli eserciti austro-ungarico e tedesco, contro il Regio Esercito italiano. L'attacco, cominciato alle ore 2:00 del 24 ottobre 1917 contro le linee della 2\u00aa Armata italiana sulla linea tra Tolmino e Caporetto (l'odierna Kobarid), port\u00f2 alla pi\u00f9 grave disfatta nella storia dell'esercito italiano, al collasso di interi corpi d'armata e al ripiegamento dell'intero esercito italiano fino al fiume Piave. La rotta produsse quasi prigionieri e sbandati, tanto che ancora oggi il termine \"Caporetto\" \u00e8 entrato nell'uso comune della lingua italiana per indicare una pesante sconfitta, una disfatta, una capitolazione.\nApprofittando della crisi politica interna alla Russia zarista, dovuta alla rivoluzione bolscevica, Austria-Ungheria e Germania poterono trasferire consistenti truppe dal fronte orientale a quello occidentale e italiano. Forti di questi rinforzi, gli austro-ungarici, con l'apporto di reparti d\"\u00e9lite\" tedeschi, sfondarono le linee tenute dalle truppe italiane che, impreparate a una guerra difensiva e duramente provate dalle precedenti undici battaglie dell'Isonzo, non ressero all'urto e dovettero ritirarsi fino al fiume Piave, a 150 chilometri di distanza.\nLa sconfitta port\u00f2 a immediate conseguenze politiche (le dimissioni del Governo Boselli e la nomina di Vittorio Emanuele Orlando) e militari, con l\u2019avvicendamento del generale Luigi Cadorna (che cerc\u00f2 di nascondere i suoi gravi errori tattici, imputando le responsabilit\u00e0 alla presunta vilt\u00e0 di alcuni reparti) con il generale Armando Diaz. Le unit\u00e0 italiane si riorganizzarono abbastanza velocemente e fermarono le truppe austro-ungariche e tedesche nella successiva prima battaglia del Piave, riuscendo a tenere a oltranza la nuova linea difensiva su cui aveva fatto ripiegare Cadorna.\nSituazione generale.\nLe prime quattro offensive sull'Isonzo, scatenate da Luigi Cadorna, comandante supremo del Regio Esercito italiano, durante la seconda met\u00e0 del 1915, non portarono nessun cambiamento sostanziale del fronte, ma solo alla morte di numerosi soldati di entrambi gli schieramenti, con gli italiani respinti a ogni tentativo di sfondare le linee nemiche. Cos\u00ec come sul fronte occidentale, quindi, anche in Italia si riconferm\u00f2 la caratteristica fondamentale della prima guerra mondiale: la guerra di trincea.\nNel 1916 il capo di stato maggiore austro-ungarico Franz Conrad von H\u00f6tzendorf ritir\u00f2 parte dei suoi uomini dal fronte orientale, ritenuto solido e relativamente tranquillo, per impiegarli il 15 maggio nella cosiddetta \"Strafexpedition\" (termine di origine popolare italiana che sta per \"spedizione punitiva\" in tedesco, in realt\u00e0 mai usato dagli austro-ungarici) contro gli italiani, ma l'attacco non riusc\u00ec completamente e quindi vi fu il ritorno a una situazione di stallo. Cadorna era deciso per\u00f2 a riprendersi i territori dell'Altopiano di Asiago in Veneto e del Trentino e cos\u00ec, nella seconda met\u00e0 del 1916, il Regio Esercito tent\u00f2 di nuovo di scacciare i nemici dalle zone interessate, ma gli insuccessi portarono il comandante italiano a volgere nuovamente la sua attenzione all'Isonzo, dove i suoi uomini riuscirono a prendere Gorizia costringendo gli austro-ungarici a ripiegare nelle linee di difesa arretrate, da dove respinsero tutti i successivi assalti degli avversari.\nNel maggio 1917 Cadorna riprese l'iniziativa ordinando il via alla decima battaglia dell'Isonzo, ma ancora una volta i risultati ottenuti furono minimi in confronto alle vite umane perse per conseguirli. Alla fine di luglio venne convocata a Parigi una conferenza Alleata dove fu richiesto all'Italia di eseguire altre due nuove offensive, il prima possibile, per alleggerire la pressione sul fronte occidentale, ma Cadorna ne garant\u00ec solo una (undicesima battaglia dell'Isonzo), che fin\u00ec in un nulla di fatto.\nTutte queste battaglie, come gi\u00e0 detto, costarono a entrambi gli avversari ingenti perdite umane, ma per gli austro-ungarici la situazione era pi\u00f9 grave, essendo i loro effettivi circa il 40% in meno di quelli italiani. Per loro fu quindi necessario chiedere la collaborazione dei tedeschi, che risposero inviando al fronte alcune unit\u00e0 di eccellenza e degli ottimi comandanti come il generale Otto von Below e il suo capo di stato maggiore Konrad Krafft von Dellmensingen.\nTerreno.\nI luoghi pi\u00f9 significativi dove venne combattuta la battaglia di Caporetto furono l'omonima conca, le valli del Natisone e il massiccio del monte Colovrat.\nLa posizione di Caporetto (Kobarid in sloveno) \u00e8 particolarmente strategica dato che si trova all'incrocio tra il corso dell'Isonzo e la valle del Natisone che porta verso la pianura friulana. Durante la guerra quindi la citt\u00e0 funzion\u00f2 da collegamento tra l'interno del paese e la complessa organizzazione del IV Corpo d'armata, la grande unit\u00e0 del Regio Esercito dispiegata tra la vallata e le montagne sovrastanti. I paesi centrali rispetto ai settori in cui era divisa l'ampia zona di combattimento del corpo d'armata ospitavano i comandi di divisione (Dresenza Picco, Smasti, Saga) con tutti i servizi aggregati dell'artiglieria, del genio militare e della sanit\u00e0, mentre quelli a pochi chilometri dalla prima linea alloggiavano i comandi di brigata, le riserve e le truppe a riposo.\nCollocate nella parte pi\u00f9 orientale della regione Friuli-Venezia Giulia, le valli del Natisone collegano Cividale del Friuli alla valle dell'Isonzo in Slovenia. Sono costituite dalla valle del Natisone propriamente detta e da quelle percorse dai suoi affluenti, l'Alberone, il Cosizza e l'Erbezzo. A nord sono dominate dal monte Matajur, o monte Re, alto 1.641 m.\nLa catena del Colovrat (Kolovrat in sloveno) \u00e8 una lunga catena montuosa caratterizzata da una serie di alture costituite dal monte Podclabuz (Na Gradu-Klabuk) (1.114\u00a0m), dal monte \"Piatto\" (1.138\u00a0m) e dal monte Nagnoj a quota 1.192, coincidente con la linea di confine attuale fra Italia e Slovenia. Tale sistema di monti si eleva sopra la valle tra Caporetto e Tolmino (Tolmin in sloveno) e nel maggio 1915 costitu\u00ec uno dei punti di partenza delle truppe italiane verso i territori dell'Impero austro-ungarico.\nForze in campo.\nLe nuove tattiche del Deutsches Heer.\nL'andamento del conflitto per l'Impero tedesco spinse Erich Ludendorff, abile generale del Deutsches Heer, consigliato anche dal colonnello Fritz von Lo\u00dfberg, a rivalutare le tattiche difensive e offensive da insegnare ai soldati impiegati al fronte. Riguardo alle seconde, che pi\u00f9 interessano lo scenario della disfatta di Caporetto, vennero istituite e addestrate le cosiddette \"Sturmpatrouillen\", squadre d'assalto formate da 11 uomini (sette fucilieri, due portamunizioni e due addetti alle mitragliatrici) che dovevano muoversi con missione di contrattacco; cos\u00ec facendo si affidava l'iniziativa al livello di comando pi\u00f9 basso, accollando alte responsabilit\u00e0 ai sottufficiali.\nGi\u00e0 i francesi nel 1915 avevano sviluppato un concetto simile prevedendo di impiegare \"groupes de tirailleurs\", armati di bombe a mano, mortai e fucili mitragliatori, contro postazioni di mitragliatrici nemiche, avanzando in formazione allargata e sfruttando ogni elemento del terreno a proprio vantaggio, ma non ci furono prove pratiche e cos\u00ec i tedeschi, venuti a conoscenza di queste idee, svilupparono le loro dottrine descritte sopra e le introdussero nel 1917.\nI vertici militari tedeschi capirono inoltre che la vita in trincea era fisicamente e psicologicamente distruttiva per il soldato, cos\u00ec si adoperarono per ridurre al minimo la permanenza in prima linea delle truppe: un battaglione stava in linea mediamente 2 giorni su 12.\nDi tutti questi studi e innovazioni la Germania tenne sempre al corrente l'Impero austro-ungarico, che non tard\u00f2 a metterli efficacemente in pratica nella battaglia di Flondar, nella battaglia del monte Ortigara e nell'undicesima battaglia dell'Isonzo, avvalendosi soprattutto della \"difesa elastica\", altra novit\u00e0 dei loro alleati mutuata da un'idea francese rimasta tale. Essa consisteva in tre linee di difesa: la prima era occupata da poche forze, la seconda era invece ben presidiata e fortificata, mentre la terza era destinata alle riserve e alle truppe da lanciare in un eventuale rapido contrattacco.\nLa situazione del Regio Esercito.\nSotto il comando di Cadorna, dal maggio 1915 all'ottobre 1917, il Regio Esercito si era notevolmente potenziato passando da un milione a tre milioni di uomini. Allo stesso tempo, era pi\u00f9 che triplicata l'artiglieria, il numero delle mitragliatrici era aumentato e anche l'aviazione aveva beneficiato di un significativo incremento. Tutto questo per\u00f2 non fu seguito da un valido addestramento a causa della indisponibilit\u00e0 di istruttori esperti, la cui formazione richiedeva degli anni, e degli stessi soldati, cronicamente insufficienti in rapporto all'estensione del fronte (650\u00a0km).\nAlle innovazioni tedesche, l'Italia contrapponeva il classico schema offensivo basato su una potente azione delle artiglierie seguita dall'attacco dei fanti. Riguardo alla difesa invece, il Comando supremo militare italiano, dal quale dipendeva il IV Gruppo aereo, aveva emanato poche direttive nel corso della guerra, riguardanti pi\u00f9 che altro l'uso dell'artiglieria. Anche il Regio Esercito era disposto su tre linee di difesa ma, a differenza dei loro nemici, i soldati erano ammassati in prima linea, mentre le altre due erano scarsamente presidiate, dato che si riponevano le speranze di spezzare l'attacco dell'avversario nell'artiglieria.\nLa differenza con la \"difesa elastica\" tedesca sta nel fatto che questi accettavano il ripiegamento di qualche chilometro per preparare meglio il contrattacco da lanciare nel momento in cui, non pi\u00f9 protetti dalle bocche da fuoco, i reparti nemici entravano in crisi sotto il tiro avverso. Un altro elemento caratteristico dell'esercito italiano era la sua eccessiva burocratizzazione: mentre gli ordini tedeschi passavano solo attraverso i comandi di divisione e di battaglione, in Italia si doveva passare per il corpo d'armata, la divisione, la brigata, il reggimento e, infine, per il battaglione.\nQualcosa comunque, anche se tardi e in misura limitata, venne fatta. Il 29 luglio 1917 infatti furono creati a Manzano gli Arditi per ordine del generale Capello, che pose il reparto alle dipendenze del capitano Giuseppe Alberto Bassi. Questo provvedimento incise comunque in misura minima nella battaglia di Caporetto, sia per il ridotto numero di Arditi, sia perch\u00e9 il reparto era votato prevalentemente all'azione offensiva, con poca esperienza, come del resto l'intero esercito, in ambito difensivo.\nIn generale, il morale della truppa alla vigilia della battaglia era estremamente basso. Numerosi erano gli indizi che lasciavano presagire un attacco di grandi proporzioni e i soldati italiani avevano ormai chiara percezione di questo. \"Vi sono segni pi\u00f9 che evidenti di intensa preparazione da parte del nemico. In batteria si continua con lavori di sistemazione, poco convinti e anche poco allegri. Diffuso nervosismo e preoccupazione\". Se da un lato il morale della truppa era a terra, anche a causa delle condizioni meteo avverse, gli alti ufficiali non sembravano molto turbati: \"Pare che vogliano attaccarmi, ed io non domando di meglio. Vuol dire che prender\u00f2 anche dei tedeschi nella mia collezione di prigionieri\" disse il generale Capello, comandante della II Armata. Nonostante ostentasse sicurezza di fronte ai suoi sottoposti, Capello decise per\u00f2 di spostare la brigata Firenze, gi\u00e0 a riposo a Cividale del Friuli, presso le retrovie del Monte Kolovrat, non lontano da dove si trovava gi\u00e0 da qualche settimana la brigata Arno.\nOrdini di battaglia.\nGermania e Impero austro-ungarico.\nPer quanto riguarda la 14\u00aa Armata e le divisioni tedesche che vi militavano, tre (la 1\u00aa, la 50\u00aa e la 55\u00aa) gi\u00e0 si trovavano nella zona delle operazioni, mentre la 3\u00aa Edelweiss e la 22\u00aa Sch\u00fctzen vennero fatte arrivare dal Trentino; queste unit\u00e0, assieme all'Alpenkorps, erano gi\u00e0 avvezze alla guerra in montagna in quanto avevano combattuto nei Vosgi, in Macedonia e nei Carpazi. La 12\u00aa slesiana e la 26\u00aa dovettero invece essere addestrate a combattere nel nuovo tipo di terreno, mentre la 4\u00aa, la 5\u00aa, la 13\u00aa, la 33\u00aa, la 117\u00aa e la 200\u00aa provenivano dal fronte orientale.\nA guardare solo gli elementi che entrarono in azione il 24 ottobre (escluse le riserve e la divisione J\u00e4ger, che per molti giorni non partecip\u00f2 ai combattimenti), la forza complessiva degli austro-ungarici-tedeschi era di 353.000 uomini, 2.147 cannoni e 371 bombarde.\n14\u00aa Armata.\nDi seguito l'ordine di battaglia della 14\u00aa Armata austro-ungarico-tedesca all'ora zero del 24 ottobre 1917.\nComandante in capo: generale di fanteria Otto von Below\nCapo di Stato Maggiore: tenente generale Konrad Krafft von Dellmensingen\nComandante d'artiglieria: maggior generale Richard von Berendt\nSchieramento: dal monte Rombon a Gorenji Log\nForza stimata totale (solo compagnie fucilieri, escluse le compagnie mitragliatrici e i servizi): 98.400 unit\u00e0\nBattaglioni: 164 (di cui 65 tedeschi)\nArtiglieria: 1.759 pezzi di cui 1.250 piccoli calibri, 396 medi calibri, 32 grossi calibri, 81 in posizione fissa oltre a 44 compagnie lanciamine. Erano disponibili anche 4.000 mitragliatrici circa.\n2\u00aa Armata dell'Isonzo.\nDi seguito l'ordine di battaglia della 2\u00aa Armata dell'Isonzo (Gruppo Kosak) all'ora zero del 24 ottobre 1917.\nComandante in capo: luogotenente maresciallo Ferdinand Kosak\nCapo di Stato Maggiore: tenente colonnello Walter Slameczka\nSchieramento: da Gorenji Log a \u010crni Kal\nForza stimata totale (solo compagnie fucilieri, escluse le compagnie mitragliatrici e i servizi): 21.600 unit\u00e0\nBattaglioni: 36\nArtiglieria: 424 pezzi di cui 320 piccoli calibri, 96 medi calibri, 8 grossi calibri, oltre a 23 compagnie lanciabombe.\nItalia.\nSul fronte dell'Isonzo Cadorna aveva a sud (destra) la 3\u00aa Armata, dal cui Comando Aeronautica dipendeva il I Gruppo, comandata dal duca d'Aosta costituita da quattro corpi d'armata, e a nord (sinistra) la 2\u00aa Armata, dal cui Comando Aeronautica dipendeva il II Gruppo (poi 2\u00ba Gruppo), comandata dal generale Luigi Capello e costituita da ben otto corpi d'armata. Lo sfondamento avvenne sul fianco sinistro della 2\u00aa Armata tra Tolmino e Plezzo. Tale parte di fronte era presidiata a sud tra Tolmino e l'alta valle dello Judrio, dalla 19\u00aa Divisione del maggior generale Giovanni Villani, dalla brigata \"Puglie\" e dal X Gruppo alpini del XXVII Corpo d'armata di Pietro Badoglio, mentre a nord da Gabria fino a Plezzo dal IV Corpo d'armata del tenente generale Alberto Cavaciocchi. Incuneato tra i due corpi d'armata e in posizione pi\u00f9 arretrata era stato disposto molto frettolosamente anche il debole VII Corpo d'armata comandato dal maggior generale Luigi Bongiovanni.\nSe si prendono in considerazione i soli reparti interessati dall'offensiva di von Below e di Kosak, si trattava di 257.400 uomini appoggiati da 997 cannoni e 345 bombarde.\n2\u00aa Armata.\nDi seguito l'ordine di battaglia della 2\u00aa Armata italiana all'ora zero del 24 ottobre 1917\nComandante in capo: tenente generale Luigi Capello\nCapo di Stato Maggiore: colonnello brigadiere Silvio Egidi\nSchieramento: dal monte Rombon al fiume Vipacco\nIn prima linea:\nIn seconda linea:\nForza stimata totale (servizi compresi): 667.017 uomini di cui 20.222 ufficiali e 646.795 uomini di truppa\nBattaglioni: 353 (dei quali 17 alpini, 24 bersaglieri)\nArtiglieria: 2.430 pezzi di cui 1.066 piccoli calibri, 1.296 medi calibri, 68 grossi calibri\nSvolgimento della battaglia.\nLe fasi preparatorie.\nQuando gli austro-ungarici chiesero aiuto, il capo di Stato Maggiore tedesco, Paul von Hindenburg, e il suo vice Erich Ludendorff, acconsentirono a inviare al fronte italiano il generale Konrad Krafft von Dellmensingen per un sopralluogo, che dur\u00f2 dal 2 al 6 settembre 1917. Terminate le varie verifiche e dopo aver vagliato le probabilit\u00e0 di vittoria, Dellmensingen torn\u00f2 in Germania per approvare l'invio degli aiuti, sicuro anche che la Francia, dopo il fallimento della seconda battaglia dell'Aisne ad aprile, non avrebbe attaccato.\nGi\u00e0 l'11 settembre Otto von Below fu posto a capo della nuova 14\u00aa Armata e fu nominato suo capo di Stato Maggiore lo stesso Dellmensingen. Venne chiarita con l'alleato austriaco la strategia da adottare: un primo sfondamento sarebbe dovuto avvenire a Plezzo, con direzione Saga e Caporetto, per conquistare monte Stol e puntare verso l'alto Tagliamento; contemporaneamente da Tolmino si sarebbe dovuto risalire l'Isonzo fino a Caporetto, per imboccare la valle del Natisone fino a Cividale del Friuli; un altro attacco frontale sarebbe partito invece contro il massiccio dello Iessa per impossessarsi successivamente di tutta la catena del Colovrat, da cui era possibile dominare la valle dello Judrio, accerchiando l'altopiano della Bainsizza e spingendosi fino al monte Corada. Gli spostamenti di truppa dovevano essere effettuati con la massima segretezza e l'inizio delle operazioni era previsto per il 22 ottobre, ma alcuni ritardi di approvvigionamento posticiparono la data alle 2:00 del 24.\nNel frattempo, il 18 settembre, Cadorna venne a sapere che il generale russo Kornilov aveva fallito nel suo intento di ribaltare il governo Kerenskij, favorevole a un'uscita del suo paese dalla guerra, e quindi, prevedendo uno spostamento di forze austriache e tedesche verso altri fronti, ordin\u00f2 tassativamente alla 2\u00aa e alla 3\u00aa Armata di stabilire posizioni difensive. Il giorno dopo il duca d'Aosta (capo della 3\u00aa Armata) inoltr\u00f2 l'ordine ai suoi uomini, ma specific\u00f2 di prepararsi al contrattacco se questo si fosse reso necessario per prevenire le mosse del nemico, imitato in questo da Capello (al vertice della 2\u00aa Armata) il quale per\u00f2, a differenza di lui, non fece arretrare in misura ragionevole le artiglierie. Nel frattempo la salute di quest'ultimo, precaria gi\u00e0 da tempo, peggior\u00f2, e cos\u00ec il 4 ottobre il generale si ritir\u00f2 in convalescenza a Padova, lasciando al suo posto Luca Montuori, senza emanare alcuna istruzione. Cadorna si rese conto dell'errore di Capello solamente il 18 ottobre, e il giorno seguente lo ricevette a Udine ribadendogli di eseguire il suo ordine con pi\u00f9 decisione e velocit\u00e0, mentre nel frattempo invi\u00f2 due ufficiali presso Cavaciocchi e Badoglio per un aggiornamento della situazione e per verificare la necessit\u00e0 di inviare rinforzi, ma entrambi i comandanti risposero che non ve ne era bisogno, data la loro fiducia di mantenere le posizioni.\nL'Ufficio I (il servizio di intelligence italiana del periodo) intanto monitorava l'accrescersi degli eserciti avversari, e ne teneva informato costantemente Cadorna, anche se non riusc\u00ec a stabilire con certezza il luogo dell'offensiva, ipotizzando per\u00f2 che sarebbe partita tra Plezzo e Tolmino, come effettivamente fu. Il 20 ottobre un tenente boemo si present\u00f2 al comando del IV Corpo d'armata con informazioni dettagliate sul piano d'attacco di von Below, che per lui sarebbe cominciato, forse, sei giorni dopo. Il 21 ottobre due disertori rumeni informarono gli italiani che i loro ex camerati avrebbero attaccato presto prima a Caporetto e poi a Cividale del Friuli, specificando anche la preparazione di artiglieria che avrebbe preceduto l'attacco, ma i comandi italiani non ritennero affidabili le loro informazioni. Il giorno successivo Cavaciocchi eman\u00f2 disposizioni per demolire i ponti sull'Isonzo facendo inoltre spostare il comando a Bergogna; venne bombardato il comando della 2\u00aa Armata a Cormons, che si trasfer\u00ec a Cividale del Friuli dovendo ricollegare da zero tutte le linee telefoniche, e lo stesso fece Badoglio stabilendosi a Cosi, da dove cominci\u00f2 a trasmettere ordini alle sue divisioni. Non era a conoscenza per\u00f2 che i tedeschi avevano di nuovo individuato la sua posizione grazie alle intercettazioni telefoniche, e avevano gi\u00e0 puntato, senza sparare, i cannoni sulle nuove coordinate.\nIl 23 ottobre Capello riprese il controllo della 2\u00aa Armata mentre continuavano a essere avvistate truppe nemiche in lontananza. Alle 13:00 venne intercettata una comunicazione tedesca in cui si fissava l'avvio dell'offensiva per le ore 2:00 del giorno dopo; cos\u00ec alle 14:00 Cadorna, Capello, Badoglio, Bongiovanni, Cavaciocchi e Caviglia (XXIV Corpo d'armata) si riunirono per chiarire la situazione, ma l'atmosfera fu positiva in quanto il brutto tempo fece sperare in un rinvio dell'attacco nemico.\nLo sfondamento delle linee italiane.\nAlle 2:00 in punto del 24 ottobre 1917 le artiglierie austro-germaniche cominciarono a colpire le posizioni italiane dal monte Rombon all'alta Bainsizza alternando lanci di gas a granate convenzionali, colpendo in particolare tra Plezzo e l'Isonzo con un gas sconosciuto che decim\u00f2 i soldati dell'87\u00ba Reggimento l\u00ec dislocati. Alle 6:00 il tiro cess\u00f2 dopo aver causato danni modesti, e riprese mezz'ora dopo stavolta contrastato dai cannoni del IV Corpo d'armata, mentre il tiro di quelli del XXVII, a causa dell'interruzione dei collegamenti dovuta allo spezzarsi dei cavi elettrici sotto il tiro delle granate (nessuna linea telefonica era stata interrata o protetta in alcun modo, e alcune posizioni non erano neanche collegate) risult\u00f2 caotico, impreciso e frammentario. Nel frattempo i fanti di von Below, protetti dalla nebbia, si avvicinarono notevolmente alle posizioni italiane, e alle 8:00, senza neanche aspettare la fine dei bombardamenti, andarono all'assalto delle trincee italiane, salvo sul monte Vrata dove, a causa della bufera di neve che vi imperversava, l'attacco venne rimandato di un'ora e mezza.\nMet\u00e0 della 3\u00aa Edelweiss si scontr\u00f2 con gli alpini del gruppo Rombon che la respinsero, mentre l'altra met\u00e0, assieme alla 22\u00aa Sch\u00fctzen, riusc\u00ec a superare gli ostacoli nel punto dove era stato lanciato il gas sconosciuto, ma vennero fermate dopo circa 5 km dall'estrema linea difensiva italiana posta a protezione di Saga, dove stazionava la 50\u00aa Divisione del generale Giovanni Arrighi. Alle 18:00 questi, per non vedersi tagliata la via della ritirata, evacu\u00f2 Saga ripiegando sulla linea monte Guarda - monte Prvi Hum - monte Stol, lasciando sguarnito anche il ponte di Tarnova da dove avrebbero potuto ritirarsi le truppe che verranno accerchiate sul monte Nero. Di tutto questo Arrighi informer\u00e0 Cavaciocchi solo alle 22:00. Nella mattina intanto non ebbero successo la 55\u00aa e la 50\u00aa Divisione austro-ungarica, arrestate fra l'Isonzo e il monte Sleme.\nNon riuscirono invece a tenere le posizioni la 46\u00aa Divisione italiana e la brigata \"Alessandria\" poste all'immediata sinistra della 50\u00aa Divisione austro-ungarica, e ne approfitt\u00f2 un battaglione bosniaco che subito diresse per Gabria.\nL'avanzata decisiva che provoc\u00f2 il crollo delle difese italiane fu effettuata dalla 12\u00aa divisione slesiana del generale Arnold Lequis (dislocata nel settore Monte Nero-Col Mengore) che progred\u00ec in poche ore lungo il fondovalle dell'Isonzo praticamente senza essere vista dalle posizioni italiane in quota sulle montagne, sbaragliando durante la marcia lungo le due sponde del fiume una serie di reparti italiani colti completamente di sorpresa. L'avanzata dei tedeschi ebbe inizio nei pressi di Tolmino, dove cinque battaglioni della 12\u00aa slesiana ebbero facilmente la meglio sui reparti della testa di ponte italiana in sponda sinistra dell'Isonzo profondamente scossi dal bombardamento, e subito cominci\u00f2 la loro progressione in profondit\u00e0: alle 10:30 si trovavano a Idresca d'Isonzo dove incontrarono un'inaspettata ma debole resistenza, cinque ore dopo fu raggiunta Caporetto, alle 18:00 Staro Selo e alle 22:30 Robi\u010d e Creda.\nNel frattempo, pi\u00f9 a sud, l'Alpenkorps divent\u00f2 padrone alle 17:30 del monte Podclabuz/Na Gradu-Klabuk, mentre del massiccio dello Jeza si occup\u00f2 la 200\u00aa Divisione, che conquist\u00f2 la vetta alle 18:00 dopo aspri scontri con gli italiani, terminati del tutto solo a mezzanotte. I tre battaglioni del X Gruppo alpini, aiutati anche dal tiro efficace dell'artiglieria italiana, resistettero fino alle 16:00 agli undici battaglioni della 1\u00aa Divisione austro-ungarica, ma alla fine dovettero arrendersi e cedere il monte Krad Vhr. Nell'alta Bainsizza, dove fu combattuta una guerra con i metodi \"antiquati\" (cio\u00e8 non applicando le novit\u00e0 tattiche introdotte dai tedeschi), il Gruppo Kosak non ottenne alcun risultato, e la situazione and\u00f2 quasi subito in stallo.\nDurante il primo giorno di battaglia gli italiani persero all'incirca, tra morti e feriti, 40.000 soldati e altrettanti si ritrovarono intrappolati sul monte Nero, mentre i loro avversari 6.000 o 7.000. Nella mattina del 25 ottobre Alfred Krau\u00df lanci\u00f2 l'attacco contro la 50\u00aa Divisione ritiratasi il giorno precedente attorno al monte Stol. Esauste e con poche munizioni, le truppe italiane cominciarono a cedere alle 12:30 asserragliandosi sullo Stol, e qui il generale Arrighi ordin\u00f2 loro di ritirarsi, ma improvvisamente giunse la notizia dalla 34\u00aa Divisione di Luigi Basso che il comando del IV Corpo d'armata aveva vietato ogni forma di ripiegamento da lui non espressamente autorizzato.\nI fanti della 50\u00aa ritornarono quindi sui loro passi ma nel frattempo la 22\u00aa Sch\u00fctzen aveva preso possesso della cima dello Stol, da dove respinsero ogni attacco dei fanti italiani, che ricevettero l'ordine definitivo di ritirata da Cavaciocchi alle ore 21:00. Tra Caporetto e Tolmino nel frattempo la brigata \"Arno\", arrivata in zona tre giorni prima, stava difendendo il monte Colovrat e le creste circostanti quando contro di loro mosse il battaglione da montagna del W\u00fcrttemberg, assegnato di rinforzo all'Alpenkorps; il tenente Erwin Rommel guidava uno dei tre distaccamenti in cui era stato diviso il suo battaglione. Insieme a 500 uomini, il futuro feldmaresciallo cominci\u00f2 a scalare le pendici del Colovrat catturando in silenzio centinaia di italiani presi alla sprovvista, mentre per errore la Arno, anzich\u00e9 contro il monte Piatto, venne lanciata verso il Na Gradu-Klabuk, gi\u00e0 dal giorno prima saldamente in mano all'Alpenkorps che dovette sostenere gli assalti italiani fino a sera. Tornando a Rommel, i suoi uomini conquistarono senza troppe fatiche il monte Nagnoj, dove presero posizione i cannoni tedeschi che cominceranno a prendere di mira il monte Cucco di Luico, aggirato da Rommel per non perdere tempo e preso nel pomeriggio da truppe dell'Alpenkorps congiunte a elementi della 26\u00aa Divisione tedesca.\nUna volta distrutta la brigata Arno, Rommel punt\u00f2 contro il Matajur dove stazionava la brigata \"Salerno\" del generale Zoppi, inquadrata nella 62\u00aa Divisione del generale Giuseppe Viora, rimasto ferito e quindi sostituito proprio da Zoppi, che lasci\u00f2 il suo posto al colonnello Antonicelli. All'alba del 26 ottobre ad Antonicelli giunse l'ordine da un tenente di abbandonare la posizione entro la mattina del 27. Sorpreso per una ritirata ordinata ben un giorno prima, il nuovo capo della Salerno chiese informazioni al portaordini il quale disse che probabilmente si trattava di un errore del comando di divisione, ma Antonicelli volle essere sicuro e obblig\u00f2 il tenente a ritornare con l'ordine corretto, ma quando questo arriv\u00f2 a destinazione Rommel nel frattempo aveva circondato il Matajur. Dopo duri scontri, la Salerno si arrese e Rommel chiuse la giornata dopo aver avuto solo sei morti e trenta feriti a fronte dei 9.150 soldati e 81 cannoni italiani catturati.\nDall'Isonzo al Tagliamento.\nA questo punto Otto von Below, anzich\u00e9 arrestare la sua offensiva, la prolung\u00f2 in direzione del fiume Torre, Cividale del Friuli, Udine e la Carnia. Contrariamente alle previsioni del generale tedesco per\u00f2, l'esercito italiano, anche se in preda al caos, non era in completo sfacelo, e oppose in alcuni punti una valida resistenza; inoltre la situazione delle artiglierie si era parzialmente livellata tra i due schieramenti, in quanto gli italiani le avevano perse nei primi giorni dell'offensiva, e gli austro-tedeschi non riuscirono a farle stare al passo della rapida avanzata delle loro fanterie.\nA detta del Generale Caviglia, alla guida del XXIV Corpo d'armata, il successo di quel disordinato ma cruciale ripiegamento oltre l'Isonzo era nelle mani di alcune unit\u00e0 chiamate dalla riserva ad arginare la caduta. Cos\u00ec nelle sue memorie del 26 e del 27 ottobre: \nCadorna, sin dalla mattina del 25 ottobre, pass\u00f2 al vaglio l'idea di ordinare una ritirata generale, e ne discusse nel pomeriggio stesso con Montuori, succeduto definitivamente a Capello a causa dei continui malori di quest'ultimo. Avendo constatato l'impossibilit\u00e0 di riprendere l'iniziativa, i due alti ufficiali diramarono l'ordine di ritirata nella serata, ma dopo poco tempo Cadorna ebbe un ripensamento e propose a Montuori di tentare una resistenza sulla linea monte Kuk - monte Vodice - Sella di Dol - monte Santo - Salcano. Il nuovo capo della 2\u00aa Armata fu in totale disaccordo con il suo superiore ma Cadorna pochi minuti dopo la mezzanotte fece sapere alle truppe di disporsi sulla difensiva nelle posizioni da lui indicate.\nLa maggioranza delle postazioni comunque non tennero e gi\u00e0 il 27 ottobre il comandante supremo del Regio Esercito diede disposizioni alla 2\u00aa e 3\u00aa Armata di riparare dietro il Tagliamento, mentre alla 4\u00aa Armata, dalla quale dipendeva il XII Gruppo (poi 12\u00ba Gruppo caccia), in linea sul Cadore, disse di spostarsi sulla linea di difesa a oltranza del Piave. Senza troppi ostacoli davanti, i tedeschi occuparono Cividale del Friuli il 27 ottobre e Udine il giorno dopo (abbandonata in favore di Treviso da Cadorna) marciando su un ponte che non era stato fatto saltare dai genieri italiani, e misero in serio pericolo da nord-ovest la 3\u00aa Armata, che era rimasta troppo a Oriente. I tedeschi comunque si accorsero qualche ora troppo tardi della possibilit\u00e0 di accerchiamento, e cos\u00ec, grazie anche all'inaspettata resistenza di alcune unit\u00e0 italiane, il duca d'Aosta e le sue truppe riuscirono a mettersi in salvo.\nIn generale la ritirata avvenne in una situazione caotica, caratterizzata da diserzioni e fughe che sfoceranno in alcune fucilazioni, mista a episodi di valore e disciplina durante i quali molti ufficiali inferiori, rimasti isolati dai comandi, acquisirono notevole esperienza di un nuovo modo di fare la guerra, ora pi\u00f9 rapida. Un episodio tragico per i soldati italiani si verific\u00f2 nei ponti vicino a Casarsa della Delizia il 30 ottobre, quando soldati tedeschi della 200\u00aa Divisione piombarono sulle colonne di mezzi e uomini che intasavano le strade facendo 60.000 prigionieri e catturando 300 cannoni. Pi\u00f9 difficile fu invece infrangere le posizioni italiane, sempre il 30 ottobre, a Mortegliano, Pozzuolo del Friuli, Basiliano e alla frazione di Galleriano (in quest'ultima localit\u00e0 per l'inaspettata resistenza durata un giorno e mezzo della Brigata Venezia del colonnello Raffaello Reghini), che consentirono il ripiegamento in corso.\nIl neopresidente del Consiglio Vittorio Emanuele Orlando rimase sbalordito dallo spirito della truppa in ritirata: \"E' qualche cosa d'inverosimile, che non si spiega in alcun modo, che cio\u00e8 nella testa di centinaia di migliaia di uomini, ad un tratto sia sorta e si sia imposta una sola idea: tornare a casa. Non c'\u00e8, nelle torme in ritirata, nessuno spirito di ribellione e sedizione\".\nIl futuro deputato democratico Giovanni Amendola concluse \"Si erano immaginati che in quel modo finiva la guerra, e che anzi la guerra era finita. Le grida pi\u00f9 frequenti erano: 'Viva la pace, viva il Papa, viva Giolitti'.\"\nL'ultimo episodio di resistenza italiana sul Tagliamento ebbe inizio, anch'esso, il 30 ottobre presso il comune di Ragogna: gli austro-ungarici, temporaneamente bloccati dal fuoco avversario, non riuscirono a impadronirsi dell'importante ponte di Pinzano al Tagliamento, ma si riscattarono il 3 novembre quando attraversarono il ponte di Cornino (una frazione di Forgaria nel Friuli) poco pi\u00f9 a nord, rimasto solamente danneggiato, e non distrutto del tutto, dalle cariche esplosive dei genieri italiani.\nLa situazione politica italiana.\nMentre avveniva tutto questo, a Roma il 30 ottobre il re Vittorio Emanuele III nomin\u00f2 Vittorio Emanuele Orlando Presidente del consiglio dei ministri: si giunse cos\u00ec alla formazione del Governo Orlando. Lasciato al suo posto Sidney Sonnino (Ministro degli Esteri), Orlando avoc\u00f2 a s\u00e9 le prerogative di Ministro dell'interno e sostitu\u00ec il Ministro della Guerra Gaetano Giardino con Vittorio Alfieri. La sera stessa il nuovo Primo ministro telegraf\u00f2 a Cadorna per esprimergli il suo appoggio, ma in realt\u00e0, fin dal 28 ottobre, egli aveva discusso con il Re e con Giardino di una sua possibile rimozione dall'incarico a favore di Armando Diaz, allora capo del XXIII Corpo d'armata della 3\u00aa Armata.\nAll'oscuro di tutto questo, Cadorna nella mattina del 30 ottobre ricevette a Treviso il generale francese Ferdinand Foch per metterlo al corrente degli avvenimenti, e lo stesso fece il giorno seguente con il capo di Stato Maggiore Imperiale britannico William Robertson. I due generali Alleati partirono qualche giorno dopo per partecipare alla conferenza di Rapallo insieme al \"premier\" inglese David Lloyd George, il Primo ministro francese Paul Painlev\u00e9, Sonnino, Orlando e il sottocapo di Stato Maggiore italiano Carlo Porro (al posto di Cadorna). L'argomento di discussione era l'invio di consistenti aiuti al Regio Esercito per far fronte alla minaccia austro-tedesca, ma i capi Alleati furono prudenti e concessero solo sei divisioni.\nIl 6 novembre si tenne una nuova riunione durante la quale venne chiesto al generale Porro quante divisioni avessero impiegato i tedeschi nelle operazioni, e questo rispose, attenendosi a quanto impartito da Cadorna, indicando in circa una ventina il loro numero. Vista l'incredula reazione dei capi Alleati (i cui servizi d'informazione stimavano correttamente che i tedeschi avevano impiegato solo sette divisioni), e sfruttando la decisione di riunirsi nuovamente a Versailles, Orlando cap\u00ec che era venuto il momento di sostituire Cadorna, e lo fece in maniera \"diplomaticamente\" abile: mentre Diaz lo avrebbe sostituito, lui sarebbe dovuto andare a presiedere tale conferenza, cosicch\u00e9 non sarebbe uscito del tutto dalla scena politico-militare del suo Paese.\nL'onorevole Eugenio Chiesa, per la sua grande autorit\u00e0 e dirittura morale, fu nominato Commissario Generale per il Corpo Aeronautico nel governo Orlando, dal 1\u00ba novembre 1917 al 14 dicembre 1918. Di fede repubblicana, non accett\u00f2 l'incarico di \"ministro\" ma quello di \"Commissario Generale d'Aeronautica\", all'interno del Ministero per le Armi e Munizioni per non giurare fedelt\u00e0 al re.\nTale Commissariato aveva il compito di coordinare e presiedere alla mobilitazione industriale ed alla produzione di aeroplani e motori.\nLa ritirata del Regio Esercito fino al fiume Piave.\nCadorna, venuto a sapere della caduta di Cornino il 2 novembre e di Codroipo il 4, ordin\u00f2 all'intero esercito di ripiegare sul fiume Piave, sul quale nel frattempo si erano fatti significativi passi avanti nell'impostazione di una linea difensiva proprio grazie agli episodi di resistenza sul Tagliamento.\nA questo punto von Below aveva fretta, sia per il timore di ritornare a una guerra di posizione, sia perch\u00e9 era cosciente che i francesi e gli inglesi avrebbero inviato aiuti militari. I suoi generali sfruttarono tutte le occasioni possibili per accerchiare le truppe italiane in ritirata: a Longarone il 9 novembre furono catturati 10.000 uomini e 94 cannoni appartenenti alla 4\u00aa Armata del generale Mario Nicolis di Robilant, e in un'altra occasione la 33\u00aa e 63\u00aa Divisione italiana consegnarono, dopo aver tentato di uscire dall'accerchiamento, 20.000 uomini.\nIn pianura per\u00f2 gli austro-tedeschi non ebbero analogo successo e molte unit\u00e0 italiane si riorganizzarono per raggiungere il Piave, l'ultima delle quali vi si posizion\u00f2 il 12 novembre. Dall'inizio delle operazioni il 24 ottobre all'8 novembre i bollettini di guerra tedeschi avevano contato un bottino di 250.000 prigionieri e 2.300 cannoni.\nLe cause della sconfitta italiana.\nLe cause della sconfitta italiana a Caporetto sono gi\u00e0 desumibili dal testo, ma in questo paragrafo si fa un breve riassunto, integrato da un altrettanto sommario accenno ai fatti, con l'intento di focalizzare l'attenzione sui due motivi principali che portarono il Regio Esercito a ritirarsi fino al Piave: l'inettitudine dei vertici militari e il mancato uso dell'artiglieria.\nGli errori degli alti ufficiali.\nAl di l\u00e0 dalle responsabilit\u00e0 di singole piccole e medie unit\u00e0, le colpe maggiori di ordine strategico e tattico non possono che essere attribuite in ordine al comando supremo (Cadorna), al comando d'armata interessato (Capello), e ai tre comandanti dei corpi d'armata coinvolti (Cavaciocchi, Badoglio e Bongiovanni).\nSul piano generale, Cadorna ha la colpa di non aver sviluppato una dottrina militare meglio aderente alle necessit\u00e0 della guerra di posizione, con una propensione all'evitare le riunioni congiunte con i comandi d'armata. Sul piano riguardante la battaglia di Caporetto invece, egli aveva disposto con un ordine del 18 settembre, a seguito di informazioni pi\u00f9 o meno attendibili sulle intenzioni nemiche e sul fallito colpo di Stato in Russia di Kornilov, che le sue armate sull'Isonzo si apprestassero in una disposizione difensiva nelle migliori condizioni possibili.\nLuigi Capello, avendo una visione pi\u00f9 offensiva, credeva che in caso d'attacco occorresse lanciare subito un'energica controffensiva, non solo a fini tattici, come raccomandava Cadorna, ma anche a fini strategici. Esegu\u00ec quindi solo parzialmente e in ritardo gli arretramenti del grosso delle truppe e delle artiglierie pesanti sulla destra dell'Isonzo, richiesti dal suo superiore. Bisogna per\u00f2 osservare che tutte le disposizioni date da Capello furono trasmesse, per conoscenza, anche al comando supremo e che Cadorna non ebbe nulla da obiettare. A questo si aggiunge il fatto che Capello, gi\u00e0 costretto a letto da una nefrite agli inizi di ottobre, nei giorni antecedenti l'attacco nemico dovette ricoverarsi in ospedale, lasciando il comando interinale della 2\u00aa Armata al generale Luca Montuori, riprendendolo solo alle 22:30 del 22 ottobre.\nIl cambio al comando gener\u00f2 confusione in particolare lungo la linea di congiunzione tra il XXVII e il IV Corpo d'armata, i cui reparti furono continuamente spostati. Lo stesso Cadorna si allontan\u00f2 per 15 giorni, poco convinto che il nemico avrebbe effettivamente sviluppato un'offensiva di vasta portata, rientrando al comando generale di Udine solo il 19 ottobre, dove si trovava ancora nella sera del 24, convinto che l'azione nemica a Tolmino fosse solo un diversivo per sviare l'attenzione dalla vera offensiva che sarebbe partita pi\u00f9 a sud, complice anche il caos e la mancanza di collegamenti che regnava al fronte.\nCavaciocchi, comandante del IV Corpo d'armata, non godeva della stima di Cadorna per le sue scarse qualit\u00e0 di comandante, e non era molto presente tra i suoi uomini; giudic\u00f2 le sue linee forti e migliorate, ma sarebbero state sfondate in tre ore, complice anche il fatto che durante la notte i soldati di von Below strisciarono vicino alle sue posizioni senza essere visti. Egli ammass\u00f2 le sue truppe attorno al monte Nero anche a battaglia in corso, trovandosi all'improvviso senza riserve. Cavaciocchi cadde in questo errore anche \"grazie\" ai comandanti delle sue divisioni: Farisoglio (43\u00aa Divisione) credette di essere attaccato da un numero di forze enormemente superiore a quello reale; Amadei (a capo della 46\u00aa Divisione), nonostante disponesse di truppe sufficienti, alle 10:00 chiese rinforzi che intasarono i ponti di Caporetto e Idresca d'Isonzo, per poi ordinare la ritirata quattro ore dopo; anche il generale al comando della 50\u00aa Divisione, Arrighi, fece richiesta per ricevere rinforzi, ma poco dopo fece \"dietrofront\" giudicando di riuscire a gestire la situazione con le truppe disponibili. In seguito, raggiunto da voci riguardanti uno sfondamento austriaco vicino alle sue posizioni, per evitare di essere accerchiato fece ritirare i suoi uomini dietro la stretta di Saga, perdendo gran parte delle artiglierie e abbandonando anche Tarnova.\nIl XXVII Corpo d'armata era invece guidato da Badoglio, anche lui sicurissimo della preparazione delle sue truppe. Fu proprio da lui che part\u00ec l'errore tattico pi\u00f9 sconcertante compiuto sul suo fianco sinistro, ovvero sulla riva destra dell'Isonzo, tra la testa di ponte austriaca davanti a Tolmino e Caporetto: questa linea, lunga pochi chilometri, costituiva il confine tra la zona di competenza del suo reparto e quello di Cavaciocchi (riva sinistra) e, nonostante tutte le informazioni indicassero proprio in questa linea la direttrice dell'attacco nemico, la riva destra fu lasciata praticamente sguarnita con piccoli reparti a presidiarla mentre il grosso della 19\u00aa Divisione e della brigata \"Napoli\" era arroccato sui monti sovrastanti. Probabilmente in una giornata di tempo sereno (con buona visibilit\u00e0) la posizione in quota avrebbe consentito alla 19\u00aa Divisione di dominare tutta la riva destra rendendo il corridoio impercorribile ma, al contrario, il 24 in presenza di nebbia fitta e pioggia, le truppe italiane non si accorsero minimamente del passaggio dei tedeschi a fondovalle che catturarono senza combattere le scarsissime unit\u00e0 italiane l\u00ec presenti. In quota comunque, la 19\u00aa Divisione resistette tenacemente per un giorno bloccando varie volte gli attacchi delle truppe nemiche, ma alla fine fu costretta ad arrendersi, e il suo comandante, generale Villani, si suicid\u00f2.\nBongiovanni, capo del VII Corpo d'armata posto alle spalle del IV e del XXVII e anche lui fiducioso di tener testa al nemico, avrebbe dovuto sorreggere le difese avanzate, presidiare in seconda linea il Colovrat e il Matajur, e condurre controffensive al momento pi\u00f9 opportuno. Nei fatti per\u00f2 lo sfondamento a nord del IV Corpo d'armata, e l'arrivo da sud dei tedeschi a Caporetto, rese nulla la sua efficacia.\nUso improprio dell'artiglieria.\nL'artiglieria italiana, sebbene numerosa e ben rifornita, non aveva ricevuto un addestramento sufficiente, e nessuna differenza si faceva sul suo uso offensivo e difensivo, infatti si chiedeva semplicemente di disporre i cannoni il pi\u00f9 avanti possibile per aumentarne la gittata utile. Cadorna comunque, quando il 18 settembre 1917 ordin\u00f2 ai suoi generali di predisporre le linee di difesa, disse anche di arretrare in posizioni sicure le artiglierie, ma il 10 ottobre cambi\u00f2 idea e ordin\u00f2 a Capello di lasciare i piccoli calibri nelle trincee e i medi sulla Bainsizza, alterando di fatto in misura irrilevante lo schieramento complessivo. \u00c8 da aggiungere anche che molti artiglieri non erano provvisti di fucili, e non si era pensato a delle fanterie da porre a protezione delle batterie di cannoni.\nL'attacco delle formazioni nemiche cominci\u00f2 intorno alle ore 8:00 con uno sfondamento immediato sull'ala sinistra del XXVII Corpo d'armata, occupato dalla 19\u00aa Divisione, e sull'ala destra del IV Corpo d'armata tra Tolmino e Caporetto. Le artiglierie italiane del XXVII Corpo d'armata non risposero, per ordine esplicito, al tiro di preparazione nemico. Poi, alle 6:00, quando cominci\u00f2 il tiro di distruzione, la risposta fu del tutto inefficace. La debole e intempestiva risposta delle artiglierie italiane sul fronte del XXVII Corpo d'armata \u00e8 una delle ragioni accertate dello sfondamento, ma il motivo per cui ci\u00f2 avvenne \u00e8 tutt'oggi fonte di disquisizioni. Tra le cause ipotizzate, vi sono:\nConseguenze.\nL'esodo dei civili friulani e veneti.\nUna tragedia nella tragedia fu quella dei profughi civili, la cui vicenda \u00e8 stata di recente studiata (anche se solo con fonte di parte italiana). Durante la ritirata, oltre un milione di persone delle province di Udine, Treviso, Belluno, Venezia e Vicenza furono costrette ad abbandonare le loro case riversandosi nelle strade che conducevano alla pianura padana, spaventati dalla propaganda ufficiale che gridava ai \"turchi alle porte\". Nonostante ci\u00f2 il trasferimento di questa gente non fu programmato e aiutato (anzi, i comandi militari imposero di dare priorit\u00e0 alle truppe e ai mezzi militari, con requisizioni di mezzi civili e divieto di uso delle strade principali). Molti perirono durante la fuga, ad esempio a causa della piena dei fiumi che si trovarono ad attraversare lungo strade secondarie, e solo 270.000 riuscirono a porsi in salvo; gli altri ne furono impediti o dalla distruzione dei ponti o dal fatto che vennero semplicemente intercettati dagli austro-tedeschi. Il soldato ligure Carlo Verano fu presente a uno di questi episodi: \u00abIl ponte sul Tagliamento era affollatissimo, come passare? [...] Quando fui passato sentii una voce gridare: 'Non passate pi\u00f9 che salta il ponte!'. Il ponte era gi\u00e0 minato da tanto tempo ed in quel mentre sentii un colpo solo e vidi tutta quella povera gente saltare in aria come gli uccelli. Immaginate voi il terrore di quelle persone, madri con figli in braccio, donne, vecchie e giovani [...] \u00c8 stata proprio una catastrofe inimmaginabile\u00bb.\nCi furono rappresaglie, tra le pi\u00f9 tristemente famose i 20 presunti collaborazionisti catturati a Cervignano del Friuli e impiccati al campanile.\nL'esercito austro-ungarico mise in atto un efferato e sistematico saccheggio delle terre friulane, ma qualche civile seppe reagire e si organizz\u00f2 in bande armate con lo scopo di sabotare e disturbare le truppe d'occupazione, dando vita cos\u00ec alle prime formazioni partigiane italiane. I profughi vennero sistemati un po' in tutta Italia in maniera inadatta, causando loro notevoli disagi. Essendo sussidiati venivano accusati di essere un peso e di rubare il lavoro ai locali. Particolarmente difficile fu la situazione di chi venne inviato al sud. Ci furono molti casi di tensione per la mancata assegnazione di case a questi profughi, costretti a vivere in condizioni sanitarie e ambientali estreme.\nLe terre occupate.\nBench\u00e9 nelle terre friulane l'occupazione si sia protratta per un periodo pi\u00f9 breve rispetto ad altri paesi, i tassi di mortalit\u00e0 e di morbilit\u00e0 tra la popolazione furono molto elevati. Le inchieste dell'immediato dopoguerra, gli studi e le testimonianze raccolte negli ultimi decenni hanno ricostruito le privazioni inflitte ai civili dagli occupanti austro-tedeschi: le requisizioni si configurarono come veri e propri saccheggi che privarono gli abitanti di tutto il necessario alla sopravvivenza, le industrie e le filande furono smantellate, la macellazione degli animali proibita.\nGran parte delle risorse locali fu destinata al rifornimento delle truppe d'occupazione o inviata nelle diverse regioni della monarchia e in Germania. Nell'ultimo anno di guerra da Veneto e Friuli partirono 5.529 vagoni colmi di materie prime, derrate alimentari, macchinari, attrezzature.\nNella primavera del 1918 (secondo i dati ufficiali) la disponibilit\u00e0 pro capite di farina si ridusse a 100 grammi; in alcuni comuni le razioni medie giornaliere calarono a 15-17 grammi.\nA soffrire di pi\u00f9 della carestia furono i bambini e gli anziani, come testimoniarono numerosi parroci e medici di fronte alla Commissione d'inchiesta.\nPer i bambini e i vecchi \u2013 si legge nella relazione dedicata alle conseguenze dell'occupazione\u00a0\u2013 non ci fu \u201calcun riguardo speciale, n\u00e9 nelle distribuzioni alimentari n\u00e9 nell'assistenza. Tocc\u00f2 alle donne provvedere alla sopravvivenza, nascondendo cibo e animali, spigolando, rubando.\nIl raccolto del frumento nell'estate del 1918 attenu\u00f2 solo temporaneamente le sofferenze della popolazione (a cui fu assegnato meno di un quarto del prodotto della mietitura) e gi\u00e0 a partire dal mese di settembre l'incubo della carestia torn\u00f2 ad\nabbattersi sui territori occupati.\nI casi di morte nel periodo dell'occupazione \u2013 secondo i calcoli di Giorgio Mortara sulla base dei dati forniti dalla Commissione furono 43.562, 26.756 in pi\u00f9 rispetto alla media degli anni immediatamente precedenti al conflitto.\nSe, infatti, nel periodo 1912-1914 la media annua della mortalit\u00e0 era stata del 17,12 per 1.000, nell'anno dell'occupazione si elev\u00f2 al 44,9 per mille, un valore che superava di molto quello relativo alla mortalit\u00e0 riscontrata nel resto del paese nello stesso periodo (28 per mille).\nEra indubbio, a parere della Commissione, che la causa pi\u00f9 importante di una tale mortalit\u00e0 doveva essere attribuita all' \u201caffamamento della popolazione\u201d e valutava i decessi per denutrizione in 9.797, ma il dato secondo alcuni storici \u00e8 incerto e incompleto.\nDa parte Italiani gli appelli da parte dei comitati e delle associazioni dei profughi, le suppliche dei vescovi, le offerte di mediazione della Croce Rossa, del Vaticano e della Svizzera perch\u00e9 si facessero pervenire gli aiuti nei territori occupati, si infransero contro l'opposizione del governo italiano. \nL'invio di rifornimenti alimentari avrebbe potuto minare lo spirito di resistenza o si sarebbe risolto in un vantaggio per il nemico. Neppure la proposta di trasferire i bambini delle terre invase in Italia o in Svizzera, avanzata gi\u00e0 nel dicembre 1917, trov\u00f2 accoglienza presso il governo. Come afferm\u00f2 Sidney Sonnino: un tale provvedimento avrebbe offerto al nemico l'opportunit\u00e0 di disfarsi di \u201ctante bocche inutili\u201d..\nL'arrivo degli aiuti Alleati e la riorganizzazione del Regio Esercito.\nUna volta assorbito il trauma conseguente alla ritirata da Caporetto, gli ambienti politici e militari italiani si adoperarono per riprendere in mano e stabilizzare la situazione, aiutati anche dagli anglo-francesi. Il generale Alfredo Dallolio, Ministro delle Armi e Munizioni, comunic\u00f2 di essere in grado di rimpiazzare tutte le munizioni perse entro il 14 novembre, e per dicembre sarebbero stati pronti anche 500 cannoni, a cui se ne aggiungeranno 800 Alleati. Il cambiamento pi\u00f9 importante avvenne al vertice del Regio Esercito: Cadorna infatti ricevette l'avviso di esonero l'8 novembre, e il suo posto fu preso da Armando Diaz, assistito da Gaetano Giardino e Badoglio in qualit\u00e0 di sottocapi di Stato Maggiore.\nLe divisioni francesi inviate in aiuto aumentarono a sei e quelle inglesi a cinque entro l'8 dicembre 1917 e, sebbene non entrassero subito in azione, funsero da riserva permettendo al Regio Esercito di distogliere le proprie truppe da questo compito.\nI tedeschi, assolto il proprio obiettivo di aiutare gli austriaci, trasferirono met\u00e0 dei propri cannoni, la 5\u00aa, 12\u00aa e 26\u00aa Divisione al fronte occidentale nei primi di dicembre, mentre gli italiani si rinforzavano giorno dopo giorno.\nIl primo segno di riscossa avvenne per merito della 4\u00aa Armata del generale Mario Nicolis di Robilant, che, stanziata sul Cadore, si era ritirata il 31 ottobre con l'ordine di organizzare la difesa del monte Grappa e di realizzare la saldatura tra le truppe dell'Altopiano di Asiago e quelle schierate lungo il fiume Piave. La nuova posizione da difendere a tutti i costi era di vitale importanza per l'intero esercito, dato che una sua caduta avrebbe trascinato con s\u00e9 l'intero fronte, e gli uomini di Robilant riuscirono a mantenere la posizione.\nDopo la ritirata al 20 novembre l'aviazione italiana disponeva per il Corpo Aeronautico di 59 squadriglie e 2 Sezioni dotate di 378 aerei (59 Caproni, 9 Farman, 5 Caudron, 59 SAML S.2, 1 Savoia-Pomilio SP.2, 55 S.P.3, 19 Savoia-Pomilio SP.4, 28 Pomilio PC, 6 SIA 7b, 31 Ni 11, 36 SPAD 140, 34 Hanriot HD.1 e 36 vari) per 457 piloti, 284 osservatori e 152 mitraglieri oltre ai 119 piloti di Marina.\nDopo Caporetto cambi\u00f2 l'atteggiamento dell'esercito italiano, dopo anni di dottrina offensivistica di Cadorna, Diaz segu\u00ec una rigida disciplina difensivistica, anche quando le perdite di uomini e materiali furono ripianate e l'esercito austro-ungarico inizi\u00f2 a sfaldarsi. L'intervento delle divisioni alleate e la concorrente crisi francese, con l'intervento statunitense, ridimensionarono le mire espansionistiche italiane verso l'Adriatico.\nI luoghi della battaglia oggi.\nOggi quei luoghi vengono ogni anno visitati da migliaia di appassionati di storia e di montagna che vogliono imbattersi in strade militari, trincee, casematte, sacrari e ossari.\nSono numerosi i musei e le mostre dedicati alla Grande Guerra, come quelli di Gorizia, Asiago, Ragogna e San Martino del Carso in Italia e di Nova Gorica, Tolmino e Caporetto in Slovenia; quest'ultimo in particolare permette visite guidate sui luoghi dello sfondamento, e lungo le rive dell'Isonzo, famose per le numerose battaglie che videro affrontarsi i due eserciti.\nPer quello che riguarda i cimiteri di guerra, nelle vicinanze di Caporetto \u00e8 presente il Sacrario militare di Caporetto, inaugurato nel 1938, che ospita le spoglie di 7.014 soldati italiani (di cui 1.748 ignote). Lo stesso anno \u00e8 stato anche edificato dai tedeschi l'ossario di Tolmino, contenente le spoglie di circa un migliaio di soldati morti nell'ottobre-novembre del 1917. Prima della loro chiusura e del trasferimento dei corpi nel Sacrario militare di Redipuglia (dove \u00e8 sepolto anche l'ex comandante della 3\u00aa Armata, Emanuele Filiberto di Savoia-Aosta) e in altri siti austro-tedeschi, alcuni cimiteri erano ubicati a Prepotto, Grimacco, Stregna, Drenchia, Camina (dedicato alle brigate \"Salerno\", \"Caltanissetta\" ed \"Emilia\") e San Pietro al Natisone. Sono tuttora presenti invece i cimiteri austro-ungarici di Modrejce, Lo\u010de, e le cappelle italiane di Gabria, Ladra e Planica.\nAttorno alla zona di Caporetto \u00e8 inoltre possibile partire per stupende escursioni nei vicini luoghi in cui si svolsero azioni di guerra, come Monte Nero, Monte Rombon, Gran Monte e Monte Canin, che videro i primi sanguinosi momenti dell'avanzata austro-tedesca verso il Tagliamento, e poi verso il Piave dove gli italiani si asserragliarono nell'ultimo disperato tentativo di bloccare l'invasione nemica. Alcuni degli itinerari pi\u00f9 interessanti sono:\nBibliografia.\nTesti letterari.\nLa battaglia di Caporetto \u00e8 anche protagonista di diversi testi letterari, a carattere narrativo o pi\u00f9 spesso memoriale:"}
{"id": "1500795", "revid": "34971", "url": "https://it.wikipedia.org/wiki?curid=1500795", "title": "Boris Floricic", "text": ""}
{"id": "1500797", "revid": "34971", "url": "https://it.wikipedia.org/wiki?curid=1500797", "title": "Tom Holkenborg", "text": ""}
{"id": "1500798", "revid": "35707", "url": "https://it.wikipedia.org/wiki?curid=1500798", "title": "Matt Ramsey", "text": ""}
{"id": "1500799", "revid": "767487", "url": "https://it.wikipedia.org/wiki?curid=1500799", "title": "Nabta Playa", "text": "Nabta Playa \u00e8 una depressione situata a circa 800\u00a0km dalla citt\u00e0 de Il Cairo, in Egitto, o a 100\u00a0km dalla famosa localit\u00e0 di Abu Simbel. L'area \u00e8 caratterizzata dalla presenza di numerosi siti archeologici.\nUn grande complesso megalitico risalente al V millennio\u00a0a.C. appare orientato secondo i punti del sorgere e del tramontare del Sole in determinati periodi dell'anno.\nNabta Playa venne scoperta nel 1974 da Fred Wendorf e nel 1977 McKim Malville ne decifr\u00f2 il significato astronomico.\nNeolitico sahariano.\nNabta Playa prende il nome dalla montagna che sorge nelle vicinanze della depressione dove, durante il neolitico sahariano, vi era uno dei tanti bacini lacustri. \nIl lago si prosciugava durante la stagione secca ed aumentava di livello in estate durante le piogge recate dal monsone, che in quell'epoca era molto pi\u00f9 a nord.\nPer questo motivo, il sito archeologico di Nabta era popolato solo periodicamente e gli insediamenti pi\u00f9 antichi risalgono ad oltre 10580 anni fa come attestano le datazioni al Carbonio-14 sui carboni di legna e resti vegetali.\nReperti cos\u00ec antichi non sono stati rinvenuti nella Valle del Nilo e ci\u00f2 avvalora l'ipotesi che fu la popolazione del Sahara la prima civilt\u00e0 del mondo e la prima cultura africana da cui sarebbe derivata in epoca successiva la civilt\u00e0 egizia.\nVerso il 7500, dopo lunghi periodi di siccit\u00e0 e con il ritorno delle piogge monsoniche, tornarono a Nabta Playa le popolazioni nomadi e seminomadi che iniziarono un'evoluzione caratterizzata da numerosi reperti e strutture.\nPopolazione.\nLa popolazione di Nabta Playa all'inizio del neolitico sahariano dipendeva dalla caccia, non praticava l'agricoltura e non produceva manufatti in ceramica. Viveva in capanne ovali o circolari in gruppi, ma non era stanziale.\nSono stati rinvenuti graminacee, semi e tuberi dovuti alla raccolta di piante selvatiche mentre l'industria litica ha restituito prevalentemente lame, raschietti e macine.\nSolo verso la fine del neolitico comparvero numerosi manufatti in selce, punte in osso, conchiglie e la ceramica. Questa, che era comparsa inizialmente con piccole ciotole dalla decorazione impressa a rete oppure ondulata, si evolve con manufatti bruniti.\nIniziava l'allevamento del bestiame, particolarmente dei bovini dalle grandi corna lunate, la cui importanza \u00e8 rivelata dalle numerose sepolture di animali sacrificati come la sepoltura del toro (o del vitello).\nL'agricoltura ebbe inizio alla fine del Neolitico con la coltivazione di cereali quali miglio e sorgo.\nVerso il 3400\u00a0a.C. aumentava la desertificazione ed i nomadi sahariani di Nabta si spostarono in cerca di acqua per gli allevamenti sulle rive del Nilo, si amalgamarono con i popoli della Valle, divennero stanziali ed iniziarono la lunga evoluzione della civilt\u00e0 egizia.\nStrutture.\nLe strutture ritrovate a Nabta sono 30 costruzioni in pietra con pozzi per l'acqua, pozzetti per la conservazione di granaglie o per la cottura di cibi, focolari, pavimenti.\nComparvero varie costruzioni megalitiche circolari o lineari, monoliti e numerosi tumuli circolari. La pi\u00f9 nota, detta \"Circolo calendariale\", \u00e8 formata da megaliti detti menhir, disposti in un circolo centrale detto cromlech e con allineamenti di tipo radiale.\nNel circolo centrale erano poste due coppie di monoliti di cui una in direzione Nord-Est, cio\u00e8 orientata al sorgere del sole nel solstizio di circa seimila anni fa.\nEra quindi una struttura per misurare il tempo, l'inizio dell'estate e delle grandi piogge in cui il sole era allo zenit del Tropico del Cancro.\nIl complesso anticipa di oltre mille anni quello di Stonehenge ed \u00e8 nel suo genere il pi\u00f9 antico del mondo.\nPer edificare costruzioni megalitiche il popolo di Nabta Playa era organizzato socialmente, con conoscenze matematiche ed astronomiche, poich\u00e9 recenti ricerche ipotizzano un collegamento con il movimento della costellazione di Orione e la precessione degli equinozi, mentre McKim Malville ipotizza anche una connessione con l'Orsa Maggiore.\nSostanzialmente i megaliti sono orientati a Nord, punto importante per gli Egizi dell'Antico Regno, che credevano che il defunto entrasse nella Duat proprio da nord dove, come recitano i Testi delle piramidi, \"le stelle non tramontano mai\". Solo dopo alcuni secoli l'ingresso alla Duat verr\u00e0 spostato ad Ovest.\nPer proteggre il sito archeologico, ancora solo parzialmente studiato, il circolo del calendario \u00e8 stato spostato e ricostruito presso il Museo nubiano di Assuan.\nDivinit\u00e0.\nL'antico popolo di Nabta Playa aveva una divinit\u00e0 femminile dall'aspetto di vacca, simbolo di fertilit\u00e0, e della quale \u00e8 stato ritrovato, su un monolito, il graffito, che anticipava il culto di Hathor.\nVi era anche il culto del bestiame bovino in genere, testimoniato con sacrifici di animali in riti celebrati soprattutto in occasione del solstizio e testimoniato dalla presenza di sepolture di animali.\nSecondo Wendorf e Schild il sito sarebbe stato anche un luogo destinato al culto dell'acqua."}
{"id": "1500800", "revid": "226458", "url": "https://it.wikipedia.org/wiki?curid=1500800", "title": "Charles-Alphonse-Paul Bellay", "text": "Fu autore principalmente di opere di incisione (in genere a bulino o all'acquaforte) e ad acquerello.\nDella sua vita non si sa molto, eccetto che fu attivo anche in Italia dove soggiorn\u00f2 a lungo. \u00c8 ricordato per le incisioni di \"Stella\" e \"Pascuccia\", popolane del Lazio ritratte nel 1864 probabilmente ad Anticoli Corrado, cittadina della valle dell'Aniene conosciuta per essere stata sede nell'Ottocento e nel primo Novecento di diversi atelier artistici.\nBellay - che nel 1852 vinse il \"Premio di Roma\" per l'incisione - ebbe spesso come soggetti anche figure allegoriche (come ad esempio la \"Vittoria\" raffigurata con volto di donna incorniciato da una ghirlanda di foglie, del 1876) e molte delle sue opere furono pubblicate dall'editore parigino Adholpe Goupil (1806-1893) particolarmente attento al genere artistico dell'incisione.\nI suoi lavori furono esposti regolarmente dal 1861 comprendendo anche incisioni derivate da dipinti di Raffaello Sanzio.\nSuo \u00e8 anche un ritratto del 1878 raffigurante Alexandre Dumas."}
{"id": "1500803", "revid": "23", "url": "https://it.wikipedia.org/wiki?curid=1500803", "title": "Antenna del mediterraneo", "text": ""}
{"id": "1500806", "revid": "112270269", "url": "https://it.wikipedia.org/wiki?curid=1500806", "title": "Salvino Salvini (poeta)", "text": "Biografia.\nDopo gli studi di filosofia a Firenze e di giurisprudenza presso l'Universit\u00e0 di Pisa, fu iniziato alle lettere italiane e antiche dal fratello maggiore, il grecista Anton Maria Salvini. Nei suoi studi umanistici dimostr\u00f2 assai presto un vivo interesse per la storia e la cultura della sua citt\u00e0 natale e in particolare per la lingua fiorentina perch\u00e9, come scrive lui stesso, \"i Toscani fondati sul beneficio del cielo, che don\u00f2 loro il pi\u00f9 gentil parlare d'Italia, trascurano i loro stessi beni, non osservando perfettamente l'esatta correzione, e non curandosi di aggiugnere alla fertilit\u00e0, per dir cos\u00ec, del lor terreno la necessaria cultura, e a' lor componimenti l'ultimo pulimento\".\nL'impegno umanistico gli valse l'ammissione all'Accademia della Crusca che onor\u00f2 con la pubblicazione, nel 1717, dei \"Fasti Consolari dell'Accademia Fiorentina\" che, nonostante sia rimasta incompleta, raccoglie numerose biografie dei membri dell'istituzione fondata da Cosimo I per la promozione e la diffusione del fiorentino. L'opera contiene numerose notizie biografiche inedite su personaggi del calibro di Michelangelo, Leonardo da Vinci e Galileo Galilei.\nNominato canonico, poi abate, presso il Duomo di Firenze compil\u00f2, anche in questo caso, una serie di biografie dei canonici pi\u00f9 illustri che avevano fatto parte del capitolo di Santa Maria del Fiore. Superiore in poesia al fratello, per una \"maniera di scrivere spregiudicata dai rancidumi degli antichi e non viziata dalle alterazioni dei moderni\", i suoi \"Sonetti\" (raccolti e pubblicati nel 1750) gli valsero l'ingresso nell'Accademia dell'Arcadia che il fratello non ottenne. Si scelse come nome arcadico quello di \"Criseno Elissoneo\".\nPer i meriti umanistici acquisiti a favore di Firenze e della sua cultura, il granduca Gian Gastone de' Medici lo nomino' \"Console Perpetuo\" dell'Accademia Fiorentina e nel 1735 gli assegn\u00f2 la cattedra di filosofia morale presso lo Studio Fiorentino di cui successivamente divenne rettore. Nel 1745 raggiunse l'apice della sua carriera di linguista nell'occupare la massima carica nell'Accademia della Crusca ovvero quella di \"arciconsole\"."}
{"id": "1500809", "revid": "200120", "url": "https://it.wikipedia.org/wiki?curid=1500809", "title": "Vettore di poynting", "text": ""}
{"id": "1500812", "revid": "21880", "url": "https://it.wikipedia.org/wiki?curid=1500812", "title": "El Castillo (archeologia)", "text": ""}
{"id": "1500813", "revid": "767487", "url": "https://it.wikipedia.org/wiki?curid=1500813", "title": "John Richmond (stilista)", "text": "Biografia.\nNato a Manchester, in seguito si trasferisce a Londra, dove termina gli studi presso la Kingston University nel 1982. Crea una collezione che identifica col proprio nome, continuando a collaborare con altri marchi (Emporio Armani, Joseph Tricot e Fiorucci). Nel \"1984\" si trasferisce a Milano e fonda il marchio Richmond-Cornejo insieme a Maria Cornejo.\nGli inizi.\nNel 1995, Richmond comincia a guardare a nuove possibilit\u00e0 di espansione all'estero, riprende i contatti con il manager italiano Saverio Moschillo che gli mette a disposizione la Falber Confezioni di Forl\u00ec per la produzione delle sue collezioni, nonch\u00e9 la sua rete distributiva (Milano, Napoli, Roma, Parigi, Monaco di Baviera, D\u00fcsseldorf, Londra e New York).\nAnni 2000.\nSotto la gestione di Moschillo il marchio \"John Richmond\" continua la sua crescita a livello mondiale, forte soprattutto di graffianti campagne pubblicitarie.\nNel 2003/4 la fama del marchio cresce a dismisura grazie ad una collezione streetwear rivolta soprattutto ai giovani di cui i pezzi pi\u00f9 venduti sono sicuramente i jeans a vita bassa con la scritta \"Rich\" stampata sul retro.\nInoltre \"John Richmond\" \u00e8 uno dei nomi di punta nel calendario delle sfilate milanesi ogni anno e nelle varie settimane della moda per lui hanno sfilato top model di fama internazionale."}
{"id": "1500816", "revid": "298229", "url": "https://it.wikipedia.org/wiki?curid=1500816", "title": "Vela ai Giochi della XXV Olimpiade", "text": "Si sono svolti 10 eventi: 3 maschili, 3 femminili e 4 open."}
{"id": "1500817", "revid": "119750228", "url": "https://it.wikipedia.org/wiki?curid=1500817", "title": "Vela ai Giochi della XXIV Olimpiade", "text": "Si sono svolti 8 eventi: 3 maschili, 1 femminile e 4 open."}
{"id": "1500818", "revid": "22475", "url": "https://it.wikipedia.org/wiki?curid=1500818", "title": "Semnan", "text": "Semnan (Persiano:\u0633\u0645\u0646\u0627\u0646) \u00e8 una citt\u00e0 dell'Iran settentrionale, capoluogo della provincia omonima. Ha una popolazione di 124.999 abitanti (dato del 2006). Si trova a 1.138 m s.l.m. ai piedi dei monti Alborz (versante sud).\nVicino Semnan \u00e8 stata costruita una base missilistica, da cui nel 2009 \u00e8 stato lanciato il satellite iraniano Omid. La citt\u00e0 ha industrie tessili e di auto-moto veicoli, produce tappeti ed ospita il mercato regionale dei cereali e del cotone."}
{"id": "1500819", "revid": "57342", "url": "https://it.wikipedia.org/wiki?curid=1500819", "title": "Frederick Elmes", "text": "Nel corso della sua trentennale carriera ha collaborato anche con Ang Lee e Jim Jarmusch."}
{"id": "1500820", "revid": "93436", "url": "https://it.wikipedia.org/wiki?curid=1500820", "title": "Abolizionismo", "text": "Labolizionismo \u00e8 un movimento politico e un'istanza morale, basato su considerazioni umanitarie - gi\u00e0 in uso presso gli antichi Ebrei, i quali usavano riscattarsi reciprocamente per conservare lo status di esseri umani e la propria libert\u00e0 - considerazioni emerse alquanto successivamente anche presso i \"gentili\" nella cultura illuministica o cristiana, per l'abolizione del commercio degli schiavi e la soppressione della schiavit\u00f9 che nasce e si sviluppa in Europa e in America tra la fine del XVIII e il XIX secolo.\nBench\u00e9 la tratta e la schiavit\u00f9 fossero diffuse anche nel Mondo arabo e in altre parti dell'Africa e dell'Asia, solo in Occidente emersero istanze sufficientemente incisive da portare alla loro abolizione. \u00ab\"Furono poi gli sviluppi e gli effetti della rivoluzione industriale sul mercato capitalistico mondiale a fare della schiavit\u00f9 un istituto superato e controproducente. L\u2019economia internazionale non aveva pi\u00f9 bisogno di masse di schiavi impegnate nelle piantagioni, ma di lavoratori salariati che producessero ricchezza e consumassero merci, di nuovi mercati per lo smercio della produzione industriale e l\u2019investimento di capitali.\"\u00bb . \u00ab\"La schiavit\u00f9 era ormai antieconomica, una pietra di inciampo: doveva venire abolita\"\u00bb\nGli abolizionisti concentrarono i propri sforzi dapprima sull'abolizione della tratta degli schiavi africani verso le Americhe, quindi sull'abolizione della schiavit\u00f9 nelle colonie o ex colonie europee e infine sul contrasto alla tratta araba e alla schiavit\u00f9 in Africa e in Asia.\nIl termine viene genericamente usato anche in riferimento a quelle correnti di pensiero o movimenti politici e sociali che si battono per l'abolizione di leggi, costumi o consuetudini ritenute non pi\u00f9 adeguate ai tempi e ingiuste. In particolare si parla di abolizionismo anche nel caso del movimento che negli anni trenta negli Stati Uniti sosteneva la necessit\u00e0 di porre fine a quelle leggi che proibivano l'uso di bevande alcoliche (proibizionismo).\nL'abolizionismo teorico.\nNel mondo antico, che definiva giuridicamente lo schiavo neppure un animale ma un \"istrumentum vocale\", un utensile provvisto di voce, la volont\u00e0 di trattare umanamente gli schiavi o addirittura di abolire la schiavit\u00f9 era presente in filosofi come Seneca che riteneva essere la schiavit\u00f9 una istituzione priva di ogni base giuridica, naturale e razionale. Per questo, diceva, gli schiavi vanno trattati come tutti gli altri esseri umani (\u00ab\"servi sunt, immo homines\"\u00bb sono servi anzi uomini) e cos\u00ec per le differenze sociali: \"Che significa cavaliere, liberto, schiavo. Sono parole nate dall'ingiustizia.\" (Epistole, 31). Ma in fondo, aggiungeva, la vera schiavit\u00f9 \u00e8 quella che assoggetta gli uomini alle passioni e ai vizi. Tutti noi siamo schiavi spiritualmente e solo la filosofia pu\u00f2 liberarci. Quindi vi \u00e8 nel mondo un'ingiustizia di fondo verso cui \u00e8 inutile ribellarsi.\nIl supremo valore dell'uguaglianza di tutti gli uomini per cui lo schiavo \u00e8 pari al suo padrone venne proclamato dal Cristianesimo, ma nella pratica il principio religioso venne a scontrarsi con le strutture sociali che da secoli codificavano la schiavit\u00f9, su cui si basava l'intero sistema economico, e dov\u00e9 necessariamente adattarsi al compromesso per cui gli schiavi rimasero tali di fatto e di diritto.\nDel resto tutte le storture della societ\u00e0 erano la conseguenza del peccato originale. Scriveva l'abate Smaragdo di Saint-Mihiel sotto Ludovico il Pio \u00abNon \u00e8 la natura che ha fatto gli schiavi \u00e8 la colpa\u00bb e allo stesso modo nel VI secolo Isidoro di Siviglia: \u00abLa schiavit\u00f9 \u00e8 un castigo inflitto all'umanit\u00e0 dal peccato del primo uomo\u00bb, e\nLa Chiesa stessa quindi, diventata un'istituzione, possedeva un gran numero di schiavi e se qualcuno, in aderenza alla parola evangelica, voleva mettere in pratica il principio cristiano dell'eguaglianza in Cristo di tutti gli uomini, questi andava severamente condannato. Nel sinodo di Gangra (324?) si affermava: \u00abSe qualcuno sotto il pretesto della piet\u00e0, spinge lo schiavo a disprezzare il suo padrone, a sottrarsi alla schiavit\u00f9, a non servire con buona volont\u00e0 e rispetto, che egli sia scomunicato\u00bb Un problema particolare si poneva poi alla Chiesa riguardo alla possibilit\u00e0 degli schiavi di essere consacrati al sacerdozio: cosa da tutti ritenuta impossibile poich\u00e9 un uomo come lo schiavo sottoposto secondo la legge al potere assoluto di un padrone non avrebbe avuto l'indipendenza e la libert\u00e0 necessaria a chi dispensava i sacramenti\nLa morale cristiana e l'abolizionismo.\nIn questo modo la Chiesa confermava l'accettazione della schiavit\u00f9 ma nello stesso tempo introducendo validit\u00e0 religiosa ai matrimoni contratti dagli schiavi e promuovendo la pia pratica dell'affrancamento, non un dovere ma un atto raccomandabile, contribuiva concretamente all'abolizione della schiavit\u00f9 che ad opera dei re cristiani spar\u00ec quasi del tutto in Europa alla fine del X secolo pur sopravvivendo per\u00f2 quella forma di transizione dalla condizione di schiavo a quella di libero rappresentata dalla servit\u00f9 della gleba che permase in Europa sino al XIX secolo quando fu abolita con l'emancipazione decisa in Russia nel 1861 dallo zar Alessandro II. La Chiesa con papa Gregorio XVI aveva gi\u00e0 nel 1839 proclamato l'abolizione dello schiavismo.\nL'abolizionismo per l'Impero e la Chiesa nel Cinquecento.\nSi torn\u00f2 in Europa a discutere di abolizione della schiavit\u00f9 con la scoperta del Nuovo Mondo che entr\u00f2 a far parte dell'Impero spagnolo. Carlo V nel decreto del 1526, su parere del Consiglio Reale delle Indie, istituito per la protezione degli Indios, proibiva la schiavit\u00f9 in tutto l'Impero. Il 2 giugno del 1537, papa Paolo III in una sua lettera \"Veritas ipsa\" indirizzata al cardinale Jean de Tavera, arcivescovo di Toledo, dichiarava che gli Amerindi sono esseri umani che hanno diritto alla libert\u00e0 e alla propriet\u00e0 condannando decisamente la pratica della schiavit\u00f9: argomenti questi ribaditi ufficialmente, quasi con le stesse parole, con la bolla pontificia \"Sublimis Deus\" pubblicata pochi giorni dopo.\nLa scoperta del Nuovo Mondo aveva infatti posto nuovi problemi teologici alla Chiesa. \u00abGi\u00e0 la stessa esistenza della popolazione americana su terre cos\u00ec lontane da ogni altro continente conosciuto faceva sorgere la questione di spiegarne l'origine e il passaggio sul Nuovo Mondo in maniera conforme al racconto della Genesi...\u00bb e d'altra parte veniva a mancare \u00ab [...] quella che era stata una convinzione unanime dei teologi medioevali che cio\u00e8 non esistesse alcun paese al mondo in cui il Vangelo non fosse stato predicato\u00bb.\nSi trattava di stabilire \u00abquali possibilit\u00e0 di salvezza avesse l'uomo virtuoso rimasto nell'ignoranza della religione\u00bb. La Chiesa rispose in maniera straordinariamente moderna sostenendo che anche i popoli rimasti fuori della Chiesa potevano partecipare della salvezza grazie all'assistenza diretta dell'Onnipotente. Il che voleva dire affermare la fondamentale uguaglianza di tutti gli uomini e di tutte le nazioni cos\u00ec come avrebbe sostenuto il frate Bartolom\u00e9 de Las Casas, che difendendo l'indigeno americano difendeva l'uomo in quanto tale.\nIl dibattito sull'abolizionismo.\nNonostante le leggi protettive delle popolazioni d'America continu\u00f2 lo sfruttamento degli Indios al punto che fin dal 1516 il frate Las Casas per evitarne l'estinzione totale si era fatto promotore del trasferimento in America dei neri dell'Africa e ci\u00f2 veniva auspicato anche per motivazioni economiche in quanto i neri apparivano assai pi\u00f9 idonei a resistere alle fatiche. Era chiaro anche che con i massacri degli Indios: \u00ab\"Vostra Maest\u00e0 e la sua reale corona perdono grandi tesori e ricchezze che in tutta giustizia potrebbero ottenere, tanto dai vassalli indiani, quanto dalla popolazione spagnola, che se lasciasse vivere gli indiani, diverrebbe grande e potente, il che non sar\u00e0 possibile se gli indiani muoiono\"\u00bb.\nSi stabil\u00ec cos\u00ec che ad ogni colono spagnolo fosse concesso il diritto di importare dodici neri africani con l'obbligo di liberare e rimandare i suoi indiani ai loro villaggi e a quello che rimaneva delle loro terre. \u00abDi questo consiglio il prete Las Casas si pent\u00ec grandemente, poich\u00e9 pot\u00e9 vedere e constatare che la cattivit\u00e0 dei Neri \u00e8 altrettanto ingiusta che quella degli Indiani [...] che l'ignoranza in cui si trovava e la sua buona volont\u00e0 lo facciano perdonare dal giudizio divino...\u00bb (\"Istoria o Brevissima Relazione della Distruttione dell'Indie Occidentali di Mons. Reverendissimo Don Bartolomeo Dalle Case, Sivigliano dell'ordine dei Predicatori\" trad. di G.Castellani, Venezia, 1643)\nLa \"Brevissima relazione sulla distruzione delle Indie occidentali\" che il Las Casas invi\u00f2 al re di Spagna nel 1542 denunciando il genocidio degli Indios caus\u00f2 l'accesa reazione dei coloni che, accusandolo di aver tradito la sua razza e la sua religione, lo costrinsero a lasciare la diocesi del Chiapas e a ritornare in Spagna.\nLe tesi di Juan Gin\u00e9s de Sep\u00falveda.\nDi fronte alla relazione di Bartolomeo De Las Casas, la Spagna fu scossa da un vasto dibattito tra i sostenitori della schiavit\u00f9 e gli \"abolizionisti\". A sostegno dei primi un alto funzionario, il cronachista imperiale Juan Gin\u00e9s de Sep\u00falveda scrisse nel 1547 un \"Trattato sopra le giuste cause della guerra contro gli indi\".\nSecondo Sep\u00f9lveda, rifacendosi anche all'autorit\u00e0 di Aristotele, gli Indios non sono uomini ma omuncoli, servi per natura. La loro essenza umana \u00e8 tale da destinarli inesorabilmente a divenire schiavi. Essi nascono come servi \"in potenza\" che diverranno prima o poi schiavi \"in atto\" e che proprio \u00ab [...] per la loro condizione naturale, sono tenuti all'obbedienza, in quanto il perfetto deve dominare sull'imperfetto\u00bb. Le prove di questa loro inferiorit\u00e0 naturale risiedono nel fatto che essi sono privi di cultura e di leggi scritte, che per loro ignavia si sono lasciati conquistare da un cos\u00ec piccolo numero di spagnoli e che infine anche quelli ritenuti i pi\u00f9 civili tra loro, gli Aztechi eleggono i loro re invece di pi\u00f9 civilmente designarli per successione ereditaria.\n\u00ab\"Le idee esposte da Sep\u00f9lveda\"\u00bb scrisse Laurette S\u00e9journ\u00e9, archeologa ed etnologa francese \u00ab\"furono biasimate dalle autorit\u00e0 stesse che avevano sollecitato l'aiuto del casista e il manoscritto fu successivamente rifiutato dal Consiglio delle Indie e dal Consiglio Reale, dopo che le venerabili Universit\u00e0 di Salamanca e di Alcal\u00e1 ebbero dichiarato l'opera indesiderabile \u00abper la sua dottrina malsana\u00bb\" (in \"Antiguas culturas precolombinas\", M\u00e9xico, Siglo XXI de Espa\u00f1a editores, 1976.)\nMa data la buona volont\u00e0 del governo spagnolo per un umano trattamento degli Indios cosa nella pratica lo impediva? Innanzitutto era lo stesso sistema dell\"encomienda\", cio\u00e8 dell'assegnazione ai coloni spagnoli non solo della piena disponibilit\u00e0 della terra ma anche degli indios che vi risiedevano con l'obbligo teorico dell'assistenza e della conversione al Cristianesimo. Inoltre data l'impossibilit\u00e0 di applicare il sistema feudale alle popolazioni americane l'ipotetico diritto dell'indio, vittima di angherie e crudelt\u00e0, di chiedere giustizia ad un'autorit\u00e0 superiore a quella del colono suo padrone, era possibile solo con un appello diretto al lontanissimo imperatore in Spagna, al Consiglio reale e supremo delle Indie corte suprema di giustizia per tutte le cause civili e penali dei regni americani.\nLe tappe dell'abolizione nel mondo.\nNon a caso l'abolizionismo, come movimento politico comincia a tradursi in concreti atti di legge a cominciare dal 1700 contemporaneamente alla diffusione delle idee illuministiche di libert\u00e0 e uguaglianza di tutti gli uomini.\nFrancia.\nIn Francia, la voce \"Tratta dei negri\" dell\"'Encyclop\u00e9die\" redatto da Louis de Jaucourt nel 1776 condanna la schiavit\u00f9 e il commercio degli schiavi che \u00abviola la religione, la morale, le leggi naturali, e tutti i diritti naturali dell'uomo\u00bb. Jacques Pierre Brissot fonda la \"Societ\u00e0 degli amici dei Neri\" nel 1788; ma, malgrado gli sforzi dei suoi importanti membri, l'abate Henri Gr\u00e9goire, Condorcet, non riesce ad ottenere l'abolizione dello schiavismo dall'Assemblea costituente. Solo il 4 febbraio del 1794 la Convenzione nazionale abolisce la schiavit\u00f9 convalidando e estendendo la decisione unilaterale del commissario civile di Santo Domingo presa con il decreto d'abolizione della schiavit\u00f9 del 29 agosto 1793.\nIn questo modo la Convenzione si proponeva di conseguire due risultati: sedare la rivolta degli schiavi in Santo Domingo e contrastare le minacce che venivano dai sostenitori della monarchia e una possibile invasione inglese. E in realt\u00e0 il decreto abolizionista non fu applicato in tutte le colonie francesi. Sar\u00e0 Napoleone Bonaparte a ristabilire con la legge del 30 floreale dell'anno decimo (20 maggio 1802) lo schiavismo nei territori d'oltremare. L'imperatore cedeva alle richieste della famiglia di sua moglie Giuseppina di Beauharnais che discendeva dai primi coloni di Santo Domingo e alle insistenze dei coloni bianchi che sostenevano di non poter pi\u00f9 assicurare la loro sopravvivenza e quella delle loro piantagioni se non utilizzando una manodopera servile. Sempre in et\u00e0 napoleonica furono proibiti i matrimoni misti.\nLa necessit\u00e0 di dare ai francesi una costituzione di tipo liberale e un clima di pacificazione spinse Napoleone, dopo il ritorno in Francia dall'isola d'Elba, a decretare l'abolizione immediata della schiavit\u00f9 che nel 1802 aveva causato una vera guerra d'indipendenza a Santo Domingo con protagonista il celebre Toussaint Louverture. Il decreto abolizionistico napoleonico sar\u00e0 confermato dal Congresso di Vienna con il Trattato di Parigi del 20 novembre 1815 ma in realt\u00e0 non fu mai applicato durante l'et\u00e0 della Restaurazione. Tant'\u00e8 che ancora nel 1834 nasceva la \"Societ\u00e0 francese per l'abolizione della schiavit\u00f9\" presieduta da Victor de Broglie. Victor Schoelcher, sottosegretario per la Marina e per le colonie, durante il governo provvisorio seguito in Francia alla Rivoluzione del 1848 fece adottare il decreto del 27 aprile dello stesso anno, sull'abolizione della schiavit\u00f9 nelle colonie.\nInghilterra.\nFin dal 1772 il giudice britannico Granville Sharp stabilisce il criterio che qualunque schiavo fuggito dalle colonie riesca a calcare il suolo inglese diverr\u00e0 automaticamente un uomo libero. Nel 1783 i quaccheri inglesi promuovono la prima associazione per la liberazione degli schiavi(Abolition Society). Nel 1789 viene fondata la \"Society for Effecting the Abolition of the Slave Trade\" (\"Societ\u00e0 per l'abolizione della tratta\"), un movimento abolizionista organizzato voluto, tra gli altri, dal deputato William Wilberforce e dall'attivista Thomas Clarkson, con il sostegno del primo ministro William Pitt. La Camera dei Comuni nel 1807 (con entrata in vigore il 1\u00ba gennaio), delibera il divieto di attracco delle navi negriere nei porti inglesi e nel 1815 sar\u00e0 la marina britannica, su mandato del Congresso di Vienna a fare applicare il divieto internazionale della tratta degli schiavi. Nel 1833 il Parlamento del Regno Unito decreta la liberazione degli schiavi nelle colonie.\nPaesi extraeuropei.\nIn ogni caso, al momento in cui scrive questa lettera, Lincoln stava gi\u00e0 andando verso l'emancipazione, cosa che avrebbe portato alla Proclamazione dell'emancipazione. \u00c8 inoltre rivelatoria la sua lettera scritta un anno dopo a James Conkling il 26 agosto 1863, che includeva il seguente estratto:\nLe motivazioni economiche dell'abolizionismo.\nCause ideologiche ed economiche dell'abolizionismo possono essere ben identificate nella Guerra di secessione americana. Qui ai motivi religiosi e a quelli ideali umanitari della liberazione degli schiavi, nati in Europa in epoca illuminista e trasmigrati in America, si aggiunsero le motivazioni economiche che si svilupparono con il progresso industriale, che pretendeva che gli Stati Uniti avessero un sistema unitario della produzione. Al protezionismo degli stati industriali del nord, che si avvalevano del lavoro di operai salariati, si contrapponeva il regime liberoscambista degli stati agricoli schiavisti del Sud. Tra le cause della guerra emerse infatti la necessit\u00e0 per gli Stati del Nord di un'adeguata industrializzazione e modernizzazione dell'agricoltura in tutto il territorio nazionale con l'introduzione di macchine agricole e di un'agricoltura condotta con metodi industriali. In questo contesto non era tollerabile che l'agricoltura del Sud fosse incentrata soprattutto sulla monocoltura del cotone e che si utilizzasse ancora manodopera servile.\nLo schiavo era un cattivo affare, era l'illusione di un lavoro gratuito mentre richiedeva spese per il suo mantenimento in vita e per la sua sorveglianza; al contrario l'operaio salariato doveva cavarsela da solo per il suo mantenimento legato alla paga ricevuta. Numerosi economisti come Adam Smith, Sismondi avevano stimato che il costo della manodopera servile era superiore a quello della manodopera salariata: \u00abL'esperienza di ogni tempo e luogo dimostra che il lavoro degli schiavi \u00e8 in fin dei conti il pi\u00f9 caro di tutti. Colui che non ha niente di proprio non pu\u00f2 avere altro interesse che di mangiare il pi\u00f9 possibile e di lavorare il meno possibile.\u00bb\nLa vittoria del Nord industriale e bancario non solo impose agli Stati del Sud la liberazione degli schiavi, atterrando la loro economia, e estese a tutti gli Stati della confederazione la propria politica protezionista, ma procedette, facendo le prime prove di una politica imperialistica interna, alla conquista dei mercati meridionali con un regime di tipo coloniale. Gli sconfitti rivolsero il loro risentimento sugli afroamericani che, pur legalmente affrancati, subirono una rigorosa segregazione e un terrorismo razzistico ad opera, per esempio, del Ku Klux Klan."}
{"id": "1500830", "revid": "287204", "url": "https://it.wikipedia.org/wiki?curid=1500830", "title": "Paraipaba", "text": "Paraipaba \u00e8 un comune del Brasile nello Stato del Cear\u00e1, parte della mesoregione del Norte Cearense e della microregione di Baixo Curu."}
{"id": "1500834", "revid": "767487", "url": "https://it.wikipedia.org/wiki?curid=1500834", "title": "Parambu", "text": "Parambu \u00e8 un comune del Brasile nello Stato del Cear\u00e1, parte della mesoregione di Sert\u00f5es Cearenses e della microregione di Sert\u00e3o de Inhamuns."}
{"id": "1500836", "revid": "110157", "url": "https://it.wikipedia.org/wiki?curid=1500836", "title": "Paramoti", "text": "Paramoti \u00e8 un comune del Brasile nello Stato del Cear\u00e1, parte della mesoregione del Norte Cearense e della microregione di Canind\u00e9."}
{"id": "1500838", "revid": "287204", "url": "https://it.wikipedia.org/wiki?curid=1500838", "title": "Pedra Branca (Cear\u00e1)", "text": "Pedra Branca \u00e8 un comune del Brasile nello Stato del Cear\u00e1, parte della mesoregione di Sert\u00f5es Cearenses e della microregione di Sert\u00e3o de Senador Pompeu."}
{"id": "1500840", "revid": "208684", "url": "https://it.wikipedia.org/wiki?curid=1500840", "title": "American Chronicles", "text": "American Chronicles \u00e8 un documentario televisivo scritta e prodotta da David Lynch e Mark Frost nel 1990.\nStoria.\nIl programma venne commissionata dalla Fox Broadcasting Company ai due autori che in quel periodo stavano ottenendo un successo senza precedenti con la serie \"I segreti di Twin Peaks\" sul \"network\" rivale ABC. Lynch e Frost decisero di non ripetere lo schema usato in \"Twin Peaks\" ma di fare una serie TV di stampo documentaristico che raccontasse l'America da tutti i suoi punti di vista, con particolare interesse alla violenza tra i cittadini e alla sessualit\u00e0.\nGli ideatori vollero Richard Dreyfuss come narratore delle vicende, e il programma part\u00ec sulle reti FOX nel settembre del 1990, tuttavia non riscosse il successo sperato e venne cancellata a partire dal nuovo anno.\nEpisodi.\n\"In tutto vennero girati 13 episodi\":"}
{"id": "1500841", "revid": "287204", "url": "https://it.wikipedia.org/wiki?curid=1500841", "title": "Penaforte", "text": "Penaforte \u00e8 un comune del Brasile nello Stato del Cear\u00e1, parte della mesoregione del Sul Cearense e della microregione di Brejo Santo."}
{"id": "1500842", "revid": "110157", "url": "https://it.wikipedia.org/wiki?curid=1500842", "title": "Pentecoste (Cear\u00e1)", "text": "Pentecoste \u00e8 un comune del Brasile nello Stato del Cear\u00e1, parte della mesoregione del Norte Cearense e della microregione di M\u00e9dio Curu."}
{"id": "1500848", "revid": "110157", "url": "https://it.wikipedia.org/wiki?curid=1500848", "title": "Pereiro", "text": "Pereiro \u00e8 un comune del Brasile nello Stato del Cear\u00e1, parte della mesoregione di Jaguaribe e della microregione di Serra do Pereiro."}
{"id": "1500850", "revid": "767487", "url": "https://it.wikipedia.org/wiki?curid=1500850", "title": "Pindoretama", "text": "Pindoretama \u00e8 un comune del Brasile nello Stato del Cear\u00e1, parte della mesoregione del Norte Cearense e della microregione di Cascavel."}
{"id": "1500853", "revid": "287204", "url": "https://it.wikipedia.org/wiki?curid=1500853", "title": "Piquet Carneiro", "text": "Piquet Carneiro \u00e8 un comune del Brasile nello Stato del Cear\u00e1, parte della mesoregione di Sert\u00f5es Cearenses e della microregione di Sert\u00e3o de Senador Pompeu."}
{"id": "1500854", "revid": "287204", "url": "https://it.wikipedia.org/wiki?curid=1500854", "title": "Pires Ferreira", "text": "Pires Ferreira \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Ipu."}
{"id": "1500857", "revid": "287204", "url": "https://it.wikipedia.org/wiki?curid=1500857", "title": "Poranga", "text": "Poranga \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Ipu."}
{"id": "1500858", "revid": "110157", "url": "https://it.wikipedia.org/wiki?curid=1500858", "title": "Porteiras", "text": "Porteiras \u00e8 un comune del Brasile nello Stato del Cear\u00e1, parte della mesoregione del Sul Cearense e della microregione di Cariri."}
{"id": "1500860", "revid": "384895", "url": "https://it.wikipedia.org/wiki?curid=1500860", "title": "Sedum telephium", "text": "Sedum telephium , comunemente noto come Borracina maggiore, \u00e8 una pianta perenne, mediamente alta (fino a 60\u00a0cm) di aspetto erbaceo, appartenente alla famiglia delle Crassulaceae.\nSistematica.\nLa sistemazione del genere \" Sedum \" non \u00e8 concorde in tutti gli autori. Infatti il Sistema Cronquist assegna la famiglia delle Crassulaceae all'ordine Rosales mentre la moderna classificazione APG (APG (Angiosperm Philogeny Group \u2013 costruita su un sistema di classificazione basato sulle affinit\u00e0 genetiche delle piante e non tanto sull'aspetto morfologico) la colloca nell'ordine Saxifragales. Attualmente \u00e8 in fase di sistemazione anche l'appartenenza al genere: infatti, sempre in base alle pi\u00f9 moderne classificazioni, la nostra specie appartiene ora al genere \" Hylotelephium \" (sempre della famiglia delle Crassulaceae).\nSottospecie.\n\"S. telephium\" \u00e8 una specie indigena che esiste in un gran numero di variet\u00e0 e sottospecie alle quali a pi\u00f9 di qualcuna viene data una sistemazione indipendente come specie a s\u00e9 stante. Di seguito elenchiamo alcune varianti e sottospecie.\nEtimologia.\nIl nome del genere (\u201cSedum\u201d) definito come molti altri da Linneo potrebbe derivare dal verbo di radice latina \u201csedeo\u201d = \u201cio mi siedo\u201d per il tipo di fusto prostrato oppure anche (secondo altre dizioni) da \u201csedare\u201d, \u201ccalmare\u201d in riferimento ad alcune propriet\u00e0 della pianta.\nMorfologia.\nLa forma biologica \u00e8 emicriptofita scaposa (H scap) : sono piante perennanti con gemme adagiate sul suolo e con fusto fiorale allungato e normalmente con poche foglie.\nFusto.\nIl fusto \u00e8 eretto, cilindrico, parzialmente glabro e di colore rossastro.\nFoglie.\nLe foglie sono appiattite del tipo laminare \u2013 ellittico. Sono disposte in modo alterno (soprattutto quelle inferiori), opposto o verticillate (alla base dei peduncoli dell'infiorescenza). Normalmente sono pi\u00f9 lunghe che larghe (rapporto 2: 1). Sono brevemente picciolate, con margine seghettato. La dimensione delle foglie si riduce verso l'infiorescenza. Dimensione: 4 \u2013 10\u00a0cm.\nInfiorescenza.\nL'infiorescenza \u00e8 una cima densa e corimbosa. La zona ascellare dei corimbi presenta delle foglie a verticillo di ridotte dimensioni.\nFiori.\nI fiori sono Ermafroditi, attinomorfi, dialipetali, pentameri e peduncolati.\nFrutti.\nIl frutto \u00e8 composto da 5 follicoli.\nDistribuzione e habitat.\nIl tipo corologico \u00e8 Eurosiberiano; \u00e8 quindi una pianta originaria delle zone fredde e temperato \u2013 fredde dell'Eurasia.\nIn Italia cresce sui pendii umidi e ombrosi, nei prati incolti, aree montagnose anche sassose, ai margini dei boschi e sentieri sterrati.\nAltitudine: 0 - 1200 .\nUsi.\nGiardinaggio.\nQueste piante sono usate principalmente per decorare giardini in quanto sono stati creati diversi ibridi a svariati colori. Inoltre non presentano problemi di coltivazione in quanto sono abbastanza resistenti. In America del Nord (non dimentichiamo che la pianta \u00e8 di origine Eurasiatica) diverse piante sono fuoriuscite dai giardini per naturalizzarsi sul territorio circostante."}
{"id": "1500861", "revid": "125738625", "url": "https://it.wikipedia.org/wiki?curid=1500861", "title": "Potengi", "text": "Potengi \u00e8 un comune del Brasile nello Stato del Cear\u00e1, parte della mesoregione del Sul Cearense e della microregione di Chapada do Araripe."}
{"id": "1500863", "revid": "287204", "url": "https://it.wikipedia.org/wiki?curid=1500863", "title": "Potiretama", "text": "Potiretama \u00e8 un comune del Brasile nello Stato del Cear\u00e1, parte della mesoregione di Jaguaribe e della microregione di Serra do Pereiro."}
{"id": "1500864", "revid": "253269", "url": "https://it.wikipedia.org/wiki?curid=1500864", "title": "Ivan Tors", "text": "Nato con il nome di battesimo di Ivan Lawrence Tors a Budapest, studi\u00f2 all'Universit\u00e0 di Budapest e dopo aver scritto numerose sceneggiature nel suo paese natale, si trasfer\u00ec negli Stati Uniti poco prima della Seconda guerra mondiale. Dopo aver prestato servizio prima nell'aviazione americana e poi nella Office of Strategic Services (OSS), il precursore della CIA, si appassion\u00f2 al cinema e si diede alla sceneggiatura di pellicole molto anticonformiste per l'epoca, quali \"Canto d'amore\" (1947) e \"Prego sorrida\" (1950).\nAppassionato da sempre al genere fantascientifico, coltiv\u00f2 il sogno di creare pellicole di fantascienza in controtendenza alla cinematografia dell'epoca, incentrata su una visione aggressiva e orrorifica di possibili civilt\u00e0 extratterestri, in favore di una visione pi\u00f9 legata al realismo scientifico. A tale scopo fond\u00f2, insieme all'attore Richard Carlson, la casa cinematografica \"A-Films\", la cui prima produzione fu la pellicola \"Il mostro magnetico\" del (1953) per la regia di Curt Siodmak. Nel 1954 produsse la pellicola \"Attacco alla base spaziale U.S.\" grazie alla quale conobbe l'attrice Constance Dowling che spos\u00f2 nel 1955. Nel 1955 fu la volta di \"Esploratori dell'infinito\" con Herbert Marshall per la regia di Richard Carlson, che dimostra tutta la verve immaginativa di Tors e Carlson, utile spesso a colmare la scarsa disponibilit\u00e0 finanziaria con cui producevano le loro pellicole.\nQuando Tors concep\u00ec una sceneggiatura in cui si ipotizzava la creazione di un satellite costruito dall'uomo, ci\u00f2 suscit\u00f2 la derisione delle maggiori case di produzione cinematografiche. Tuttavia Tors non si diede per vinto e, non vedendo accolto il suo progetto dal cinema, si indirizz\u00f2 alla televisione, grazie alla quale inaugur\u00f2 la serie televisiva di fantascienza \"Science Fiction Theatre\", con cadenza settimanale, grazie alla quale pot\u00e9 realizzare il suo progetto, insieme ad altre sceneggiature di fantascienza considerate poco appetibili dalle case cinematografiche.\nDopo aver riscosso un notevole successo Tors progett\u00f2 una nuova serie televisiva dal titolo \"Sea Hunt\" che inizi\u00f2 a essere trasmessa dal 1958 ed aveva come protagonista l'attore Lloyd Bridges. Anche quest'ultima serie televisiva ebbe un notevole successo e venne trasmessa fino al 1961 e nel 1963, grazie al notevole successo come produttore della pellicola \"Il mio amico delfino\", tent\u00f2 di proporre lo stesso personaggio in una nuova serie televisiva in dieci puntate dal titolo \"Flipper\", la cui prima puntata usc\u00ec nel 1965.\nIl successo della nuova serie spinse Tors a concentrarsi su produzioni incentrate su animali come protagonisti, realizzando cos\u00ec la nuova pellicola dal titolo \"Clarence, il leone strabico\" del 1965 per la regia di Andrew Marton.\nNel 1966 e fino al 1969 Tors produsse e sceneggi\u00f2 la serie televisiva \"Daktari\" con Marshall Thompson nel personaggio del \"Dottor Marsh Tracy\" per un totale di 42 episodi. Il personaggio di Marsh Tracy era gi\u00e0 stato protagonista della pellicola \"Clarence, il leone strabico\", ambientato anch'esso, come la serie televisiva, in Africa, ispirandosi al personaggio reale del veterinario \"A.M. \"Toni\" Harthoorn\" e del suo ospedale per animali a Nairobi e annovera nel cast una giovanissima Erin Moran nella parte dell'orfana \"Jenny Jones\".\nEssendo un amante degli animali, Ivan Tors si adoper\u00f2 per organizzare una fondazione con lo scopo di creare una riserva per proteggere gli animali in estinzione, dando cos\u00ec vita al parco naturale \"Africa U.S.A.\" in California, per un totale di circa 260 acri.\nDopo aver prodotto numerosi episodi pilota per serie televisive che non riscontrarono successo, Tors torn\u00f2 alla produzione cinematografica, ma mor\u00ec poco dopo nel 1983 nel Mato Grosso in Brasile."}
{"id": "1500865", "revid": "767487", "url": "https://it.wikipedia.org/wiki?curid=1500865", "title": "Or\u0103\u0219tioara de Sus", "text": "Or\u0103\u0219tioara de Sus \u00e8 un comune della Romania di 2.322 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 8 villaggi: Bucium, Coste\u0219ti, Coste\u0219ti-Deal, Gr\u0103di\u0219tea de Munte, Lude\u0219tii de Jos, Lude\u0219tii de Sus, Ocoli\u0219u Mic, Or\u0103\u0219tioara de Sus.\nStoria.\nFu insediamento militare romano di un'unit\u00e0 ausiliaria a partire dal II secolo."}
{"id": "1500866", "revid": "287204", "url": "https://it.wikipedia.org/wiki?curid=1500866", "title": "Orastioara de Sus", "text": ""}
{"id": "1500868", "revid": "1650990", "url": "https://it.wikipedia.org/wiki?curid=1500868", "title": "Tynda (citt\u00e0)", "text": "Tynda \u00e8 una cittadina dell'Estremo Oriente Russo, situata nell'Oblast' dell'Amur, sul fiume omonimo alla confluenza con il Giljuj, 839\u00a0km a nordovest del capoluogo Blagove\u0161\u010densk; \u00e8 capoluogo del distretto omonimo.\nIl primo insediamento risale al 1917, mentre lo \"status\" di citt\u00e0 \u00e8 del 1975; la citt\u00e0 ha avuto un grosso sviluppo a partire dagli anni settanta, seguito da una altrettanto consistente involuzione conseguente al crollo dell'Unione Sovietica.\nSociet\u00e0.\nEvoluzione demografica.\n\"Fonte: mojgorod.ru\"\nInfrastrutture e trasporti.\nAereo.\nTynda \u00e8 servita dell'Aeroporto di Tynda con i voli di linea nell'Oblast' dell'Amur effettuati dalla compagnia aerea russa Amur Airlines.\nAuto.\nTynda si trova lungo l'autostrada che unisce la regione dell'Amur con la Jacuzia.\nTreno.\nTynda \u00e8 un importante nodo di comunicazioni della regione: \u00e8 situata lungo la linea ferroviaria Bajkal-Amur (la BAM), all'incirca verso la met\u00e0 del percorso, ed \u00e8 la sede dei suoi organi amministrativi (per questo Tynda \u00e8 soprannominata anche \"la Capitale della BAM\")."}
{"id": "1500869", "revid": "88740", "url": "https://it.wikipedia.org/wiki?curid=1500869", "title": "Tynda", "text": "Tynda \u00e8 un toponimo russo che pu\u00f2 riferirsi a:"}
{"id": "1500870", "revid": "767487", "url": "https://it.wikipedia.org/wiki?curid=1500870", "title": "Pesti\u0219u Mic", "text": "Pesti\u0219u Mic \u00e8 un comune della Romania di 1.205 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 9 villaggi: Alma\u0219u Mic, Ciulp\u0103z, Cutin, Dumbrava, Josani, M\u0103ner\u0103u, Nandru, Pesti\u0219u Mic, Valea Nandrului."}
{"id": "1500871", "revid": "287204", "url": "https://it.wikipedia.org/wiki?curid=1500871", "title": "Pestisu Mic", "text": ""}
{"id": "1500875", "revid": "1318658", "url": "https://it.wikipedia.org/wiki?curid=1500875", "title": "Lago di Millstatt", "text": "Il lago di Millstatt (in tedesco \"Millst\u00e4tter See\") \u00e8 un lago della Carinzia, in Austria.\nEtimologia.\nIl nome di Millstatt secondo la tradizione deriverebbe dal latino \"mille statuae\", che sarebbero il numero di idoli pagani gettati nel lago dal santo locale, di origine slava, Domiziano durante il periodo carolingio.\nDescrizione.\nIl lago Millstatt \u00e8 il pi\u00f9 profondo della Carinzia con i suoi 141 m. ed \u00e8 il secondo lago della Carinzia dopo il W\u00f6rthersee; si trova ad est di Spittal ed ha una forma allungata, con una lunghezza di 11,8\u00a0km ed una larghezza massima di 1,8\u00a0km. Si estende per oltre 11,5\u00a0km di lunghezza e fra un 1\u00a0km e 1,8\u00a0km in larghezza; la sua superficie \u00e8 di 13,28\u00a0km2. Si trova ai piedi delle Alpi centro-orientali modellate dai ghiacciai a partire dal periodo W\u00fcrmiano, circa ventimila anni fa.\nIl paesaggio alpino \u00e8 costituito da gneiss e scisto, quest'ultimo comprendente depositi di quarzite. Le montagne settentrionali, le montagne di Nock, raggiungono oltre 2.000 metri sul livello del mare. L'acqua del lago scorre nel fiume Lieser a ovest. A sud, per tutta la sua lunghezza, un crinale boscoso separa il bacino lacustre dalla sottostante valle del fiume Drava.\nLa riva nord \u00e8 pi\u00f9 abitata, e i principali paesi che insistono sul lago sono Seeboden, Millstatt am See e D\u00f6briach. La citt\u00e0 di Spittal an der Drau si trova a pochi chilometri a sud-ovest.\nStoria.\nLa costa settentrionale \u00e8 stata abitata ininterrottamente sin dal periodo neolitico (dal 3000 al 1900 aC circa). Lungo il versante settentrionale del lago si sviluppava una strada romana, su cui oggi si impiantata la strada moderna.\nRegione agricola e peschereccia da secoli, gli abitanti oggi vivono principalmente di turismo. Grazie alle bellissime spiagge e alla natura armoniosa, \u00e8 una delle mete preferite come luogo di villeggiatura (\"Sommerfrische\") dalla fine del XIX secolo."}
{"id": "1500878", "revid": "110157", "url": "https://it.wikipedia.org/wiki?curid=1500878", "title": "Pui (Hunedoara)", "text": "Pui \u00e8 un comune della Romania di 4.475 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 12 villaggi: B\u0103ie\u0219ti, Federi, Fize\u0219ti, Gala\u021bi, Hobi\u021ba, Ohaba-Ponor, Ponor, Pui, R\u00e2u B\u0103rbat, Ru\u0219or, \u0218erel, Uric."}
{"id": "1500879", "revid": "767487", "url": "https://it.wikipedia.org/wiki?curid=1500879", "title": "Giuseppe Solimbergo", "text": "Biografia.\nLaureatosi in legge a Padova, inizi\u00f2 a lavorare come avvocato presso uno studio di Firenze, all'epoca capitale provvisoria del Regno d'Italia.\nNel 1875 venne invitato dal Ministero degli esteri a partecipare a partecipare ad una missione in Indocina e Malaysia, durante la quale tenne un diario accurato che divenne un preciso e dettagliato rapporto della missione, del quale era stato espressamente incaricato. L'incarico svolto gli consent\u00ec di entrare definitivamente nell'ambiente politico e, al suo ritorno nel 1876, venne nominato segretario particolare del Ministero delle finanze nel Governo Depretis I.\nEletto per la prima volta alla Camera dei deputati nel 1882, venne successivamente pi\u00f9 volte rieletto in diversi collegi del Friuli, rimanendo ininterrottamente membro del Parlamento fino al 1895.\nTra il 1895 ed il 1904 venne nominato console generale d'Italia prima a Montr\u00e9al, in Canada, e poi a Istanbul, in Turchia, dove ebbe al suo fianco come segretario il futuro Ministro degli esteri Conte Carlo Sforza.\nTornato in patria, venne nuovamente eletto alla Camera di deputati per un'altra legislatura, tra il 1904 ed il 1909."}
{"id": "1500881", "revid": "767487", "url": "https://it.wikipedia.org/wiki?curid=1500881", "title": "Rapoltu Mare", "text": "Rapoltu Mare \u00e8 un comune della Romania di 1.913 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 5 villaggi: Bob\u00e2lna, Boiu, Folt, Rapoltu Mare, Rapol\u021bel."}
{"id": "1500882", "revid": "767487", "url": "https://it.wikipedia.org/wiki?curid=1500882", "title": "R\u0103chitova", "text": "R\u0103chitova \u00e8 un comune della Romania di 1.360 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 7 villaggi: Boi\u021ba, Ciula Mare, Ciula Mic\u0103, Gote\u0219ti, Mesteac\u0103n, R\u0103chitova, V\u0103lioara."}
{"id": "1500885", "revid": "287204", "url": "https://it.wikipedia.org/wiki?curid=1500885", "title": "Rachitova", "text": ""}
{"id": "1500886", "revid": "109651", "url": "https://it.wikipedia.org/wiki?curid=1500886", "title": "Society", "text": ""}
{"id": "1500887", "revid": "767487", "url": "https://it.wikipedia.org/wiki?curid=1500887", "title": "R\u00e2u de Mori", "text": "R\u00e2u de Mori \u00e8 un comune della Romania di 3.264 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 11 villaggi: Brazi, Clopotiva, Ohaba-Sibi\u0219el, Ostrov, Ostrovel, Ostrovu Mic, R\u00e2u de Mori, Sibi\u0219el, Suseni, Unciuc, Valea D\u00e2ljii."}
{"id": "1500888", "revid": "287204", "url": "https://it.wikipedia.org/wiki?curid=1500888", "title": "Rau de Mori", "text": ""}
{"id": "1500891", "revid": "123437006", "url": "https://it.wikipedia.org/wiki?curid=1500891", "title": "Ail e An", "text": " e sono i due alieni nemici delle guerriere Sailor, nonch\u00e9 gli antagonisti del primo arco di puntate della seconda serie dell'anime di \"Sailor Moon\". Sono dei personaggi inventati esclusivamente per un filler, cio\u00e8 una breve serie di episodi creati apposta per dare il tempo all'autrice, Naoko Takeuchi, di completare la stesura del manga della seconda serie.\nI due alieni giungono sulla Terra per assorbire l'energia necessaria per mantenere in vita Makaiju, l'albero che a sua volta d\u00e0 loro la possibilit\u00e0 di vivere. Sul pianeta, assumono le sembianze di due normali studenti per confondersi in mezzo ai terrestri. Possono evocare dei mostri chiamati \"Cardians\", scelti in un mazzo di carte simili a tarocchi.\nL'unione dei nomi di Ail e An, secondo la traslitterazione in katakana, \u00e8 simile a quella della parola .\nAil.\n \u00e8 uno dei due alieni antagonisti della serie. Si iscrive alla scuola di Usagi e le altre col nome di , e vive con la compagna An, in un appartamento. Col tempo ha sviluppato una cotta per Usagi, rendendo An terribilmente gelosa, nonostante in una puntata lui le regali un mucchio di cibo dicendole che ama solo lei. Da studenti i due si fingono fratello e sorella (anche se essendo stati entrambi generati dal Makaiju tecnicamente lo sono). Suona un flauto, grazie al quale riesce ad evocare i Cardians.\nAn.\n \u00e8 uno dei due alieni antagonisti della serie. Vive in un appartamento con il compagno Ail, ed ha assunto l'identit\u00e0 terrestre di . Di carattere pi\u00f9 impulsiva del compagno, si \u00e8 profondamente innamorata di Mamoru, creando rivalit\u00e0 in Usagi e enorme gelosia in Ail. Quando i due prendono sembianze terrestri si fingono fratello e sorella.\nMakaiju.\nIl , \u00e8 una pianta aliena, dalle sembianze di albero, fonte di nutrimento per Ail e An, ma arrivato allo stremo delle proprie forze. Per tale ragione Ail e An tentano di fornirgli l'energia umana per tenerlo in vita. In realt\u00e0 l'unica energia che l'albero necessita per sopravvivere \u00e8 l'amore.\nL'albero in passato aveva avuto molti figli che vivevano intorno ad esso. Tuttavia i suoi figli col tempo conobbero l'odio e la rabbia e cominciarono a distruggersi l'uno con l'altro. Alla fine sopravvissero solo due (Ail e An, appunto), ma l'albero era ormai debole per riuscire a sostenerli, quindi vol\u00f2 nello spazio con loro alla ricerca di una nuova fonte di energia.\nAil e An, non si erano resi conto che l'unica energia di cui avevano bisogno era l'amore. Alla fine della saga del Makaiju, Sailor Moon usa il suo potere per purificare l'albero (su richiesta di quest'ultimo), che svanisce nel nulla, lasciando al suo posto solo un piccolo germoglio. Il Makaiju \u00e8 rinato e ad Ail e An \u00e8 stata data un'altra possibilit\u00e0.\nNella versione originale ha una voce femminile, mentre nell'adattamento italiano \u00e8 maschile.\nCardians.\nSono le carte del mazzo di Ail, simili ai tarocchi (sebbene le figure riportate risultino invisibili fino al momento dell'evocazione del creatura che contengono) il quale pu\u00f2 dar loro vita come tremendi mostri succhia energia tramite il suono del suo flauto, la scelta di quale carta \u00e8 lasciata sempre alla partner An."}
{"id": "1500892", "revid": "125621193", "url": "https://it.wikipedia.org/wiki?curid=1500892", "title": "La casa di Cristina", "text": "La casa di Cristina (\"Christina's House\") \u00e8 un film del 2000 diretto da Gavin Wilding.\nTrama.\nLa giovane Cristina, ragazza diciassettenne, da quando la madre \u00e8 stata ricoverata in un ospedale psichiatrico, vive con la famiglia, padre e fratellino, in una citt\u00e0 del nord-ovest.\nUn giorno nella nuova villa dove si sono trasferiti cominciano ad accadere strani fatti, che sconvolgeranno le vite dei protagonisti."}
{"id": "1500893", "revid": "174925", "url": "https://it.wikipedia.org/wiki?curid=1500893", "title": "Archetipi", "text": ""}
{"id": "1500894", "revid": "767487", "url": "https://it.wikipedia.org/wiki?curid=1500894", "title": "Ribi\u021ba", "text": "Ribi\u021ba \u00e8 un comune della Romania di 1.504 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 6 villaggi: Cri\u0219an, Dumbrava de Jos, Dumbrava de Sus, Ribicioara, Ribi\u021ba, Uib\u0103re\u0219ti."}
{"id": "1500895", "revid": "111852654", "url": "https://it.wikipedia.org/wiki?curid=1500895", "title": "Programmazione dichiarativa", "text": "In informatica il termine programmazione dichiarativa pu\u00f2 avere due diversi significati.\nDescrizione.\nNel primo significato si intende un programma che descrive a \"cosa\" una certa entit\u00e0 assomiglia, piuttosto che prescrivere \"come\" un'entit\u00e0 pu\u00f2 essere creata. Ad esempio le pagine web HTML sono dichiarative, perch\u00e9 descrivono \"cosa\" la pagina dovrebbe contenere \u2014 titolo, testo, immagini \u2014 ma non \"come\" si deve fare per visualizzare la pagina sullo schermo del computer. Altri linguaggi, come il Fortran, il C e Java si basano su un diverso approccio, richiedendo al programmatore di implementare specifici algoritmi esecutivi. In sintesi, i programmi imperativi definiscono in modo esplicito un algoritmo per conseguire uno scopo, mentre i programmi dichiarativi definiscono in modo esplicito soltanto lo scopo da raggiungere, lasciando che l'implementazione dell'algoritmo sia realizzata dal software di supporto (per esempio, un'istruzione codice_1 di SQL specifica le propriet\u00e0 dei dati che devono essere estratti da un database, ma NON i dettagli del processo di estrazione vero e proprio).\nNel secondo significato si intende un programma scritto utilizzando un linguaggio di tipo puramente funzionale, logico, o a vincoli. La locuzione \"linguaggio dichiarativo\" si applica talvolta all'insieme di queste tipologie di linguaggi di programmazione, presi in gruppo e considerati come antitetici rispetto ai linguaggi imperativi. In una certa misura queste due definizioni si sovrappongono. In particolare la programmazione a vincoli e, in minor misura, la programmazione logica, si focalizzano sulla descrizione delle propriet\u00e0 della soluzione desiderata (il \"cosa\"), lasciando indeterminato l'algoritmo da usare per trovare la soluzione (il \"come\"). Tuttavia la maggior parte dei linguaggi a vincoli e logici sono in grado di descrivere gli algoritmi ed i dettagli dell'implementazione dei metodi, e quindi non possono rientrare nella categoria dei dichiarativi veri e propri.\nAnalogamente, \u00e8 possibile scrivere programmi in stile dichiarativo anche usando un linguaggio di tipo imperativo, di solito ricorrendo alla tecnica dell'incapsulamento. I dettagli delle operazioni da eseguire sono inglobati all'interno di una libreria o di un framework. Un esempio \u00e8 JUnit, framework della famiglia Java, che permette, previa una semplice definizione, di registrare i blocchi di programma da testare.\nIn un programma dichiarativo si definiscono le strutture di dati che possono essere elaborate dagli algoritmi standardizzati dal linguaggio per produrre i risultati desiderati. Un linguaggio dichiarativo, come ogni altro linguaggio, definisce una propria sintassi mediante la quale le parole chiave possono essere combinate, ed una semantica che descrive l'output ottenuto utilizzando una certa sequenza di comandi.\nLinguaggi di programmazione domain-specific.\nQuesti linguaggi, detti anche \"DSL\", sono progettati per rispondere alle esigenze di uno specifico settore di utilizzo, e sono spesso di tipo dichiarativo. Alcuni esempi sono i file di configurazione, i fogli di lavoro, e persino le Email, dove gli header \"Da:\" e \"A:\" possono essere considerati come istruzioni da processare.\nUna limitazione dei \"DSL\" \u00e8 di non rispondere completamente agli enunciati di Turing, nel senso che ci sono cose che questi linguaggi non possono fare (pi\u00f9 esattamente: non sono dotati di Turing equivalenza). Per esempio: non si possono usare gli spreadsheet per spedire email, e, per inverso, non si pu\u00f2 usare un'email per calcolare il saldo di un conto corrente bancario. Per questa ragione i \"DSL\" sono spesso integrati (embedded) all'interno di linguaggi \"general-purpose\". Questo approccio permette al programmatore di usare i \"DSL\" per eseguire le operazioni loro specifiche, ed il linguaggio \"general-purpose\" per affrontare problemi che sarebbe molto difficile (se non impossibile) risolvere con i \"DSL\". I programmi \"DSL\" stand-alone \u2014 quelli non integrati nei linguaggi general-purpose \u2014 sono solitamente pi\u00f9 facili da usare, perch\u00e9 non hanno bisogno di aggiungere le complessit\u00e0 concettuali imposte da un linguaggio general-purpose.\nEsempi.\nFramework la cui installazione racchiude alcuni aspetti della programmazione dichiarativa:\nLinguaggi domain-specific che supportano la programmazione dichiarativa:\nLinguaggi funzionali/logici/constraint che supportano la programmazione dichiarativa:"}
{"id": "1500897", "revid": "287204", "url": "https://it.wikipedia.org/wiki?curid=1500897", "title": "Ribita", "text": ""}
{"id": "1500901", "revid": "767487", "url": "https://it.wikipedia.org/wiki?curid=1500901", "title": "Genevese", "text": "Il Genevese (in francese \"Genevois\", in arpitano \"Genev\u00eas\") fu una provincia del Ducato di Savoia. La sua capitale fu Annecy e tra gli altri centri della regione includeva Faverges, Th\u00f4nes e La Clusaz. Confinava con la provincia di Carouge a nord-ovest, Faucigny a nord-est e con la Savoia propriamente detta a sud-est e a sud-ovest.\nIl titolo di \"Conte di Ginevra\" (in francese: \"Gen\u00e8ve\") si origin\u00f2 nel X secolo, nel Regno di Borgogna; esso venne portato da Aymar di Ginevra, che spos\u00f2 Berta, figlia del Conte Baldovino III delle Fiandre, e morto nel 1016. I loro figlio, Geraudo, Conte di Ginevra, nacque attorno al 1012 e mor\u00ec nel 1045 circa.\nGinevra e le sue dipendenze erano mantenute nelle mani di un solo signore, ma le zone ad ovest ed alla fine del Lago di Ginevra, che godevano di una posizione strategica, vennero presto persi. Stimolati da questi insuccessi, i vescovi di Ginevra si resero una forza indipendente, e i Conti di Savoia accerchiarono il territorio e controllarono le vie di commercio principali. La capitale dei conti di Ginevra era stabilita all'epoca nella fortezza di Annecy.\nAll'estinzione della linea maschile dei conti di Ginevra, Roberto di Ginevra venne elevato al soglio pontificio dai cardinali francesi, riunitisi in collegio per tentare con un antipapa di controbattere la politica dell'irascibile Urbano VI; eletto il 20 settembre 1378, Roberto ottenne il nome di Clemente VII. Inaspettatamente, con la morte del fratello, egli gli succedette come conte 1392. Roberto, col possesso di questi territori, era virtualmente indipendente dalla presenza dei conti di Savoia. Con la sua morte, la Casa di Ginevra si estinse e i suoi domini passarono ad Umberto VII di Thoire e Villars (m. 1400). L'anno successivo alla morte di Umberto, il suo erede vendette la contea ad Amedeo VIII di Savoia. Sebbene gli eredi della casa del Genevese continuassero a protestare anche con azioni legali (che si protrassero sino al 1424) contro questa vendita, Amedeo annesse il territorio ai domini dei Savoia, che erano da poco stati elevati a Ducato dall'Imperatore Sigismondo di Lussemburgo.\nEssa venne successivamente ceduta in appannaggio a diversi principi savoiardi prima di essere definitivamente compresa nel Ducato di Savoia nel 1659. Attualmente viene mantenuta nella titolazione di casa Savoia come titolo di cortesia."}
{"id": "1500902", "revid": "767487", "url": "https://it.wikipedia.org/wiki?curid=1500902", "title": "Romos", "text": "Romos (in ungherese \"Romosz\", in tedesco \"Rumes\") \u00e8 un comune della Romania di 2.855 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 6 villaggi: Ciungu Mare, Pi\u0219chin\u021bi, Romos, Romo\u0219el, Vaidei."}
{"id": "1500903", "revid": "599013", "url": "https://it.wikipedia.org/wiki?curid=1500903", "title": "Jack Findlay", "text": "\u00c8 considerato l'icona dell'ormai quasi scomparsa categoria dei piloti privati che, dagli anni cinquanta ai settanta, diede vita al Continental Circus, ovvero al folto gruppo di piloti che seguivano gli spostamenti del Motomondiale a bordo del loro furgone-officina, generalmente accompagnati da amici o dalla moglie, nei panni di meccanici e cronometristi.\nBiografia.\nNato a Shepparton, nello stato australiano del Victoria, a circa 200\u00a0km da Melbourne, inizi\u00f2 a gareggiare in moto ad appena 15 anni sotto il nome del padre (dato che era ancora minorenne). Dopo aver lasciato la scuola lavor\u00f2 presso la locale filiale della Banca d'Australia fino al 1957, anno in cui lasci\u00f2 l'Australia assieme alla moglie per gettarsi a tempo pieno nelle corse. Arrivato in Inghilterra trov\u00f2 lavoro presso la Dunlop e con i primi soldi riusc\u00ec a comprare una Norton Manx (all'epoca la moto preferita dai piloti privati del Mondiale) in sella alla quale esord\u00ec nella massima competizione mondiale, al GP della Germania Ovest, sul circuito del N\u00fcrburgring, il 20 luglio 1958, terminando al 12\u00ba posto nella gara della Classe 500.\nL'anno seguente Findlay esord\u00ec al Tourist Trophy, ma per ottenere i primi punti iridati dovette attendere il 1961, anno in cui riusc\u00ec a conquistare due piazzamenti (5\u00ba al Sachsenring e 6\u00ba a Monza) che gli consentirono di guadagnare il 20\u00ba posto nella classifica della 500. Ben presto l'australiano si dimostr\u00f2 pilota di buon livello, distinguendosi tra la massa di privati che affollavano le griglie di partenza del Motomondiale di quegli anni. Come quasi tutti i piloti ufficiali e non dell'epoca Findlay gareggiava in diverse classi, con le moto pi\u00f9 disparate: nel Motomondiale 1963 lo troviamo in sella ad una FB Mondial nella classe 250 (dove termina 18\u00ba il mondiale con 2 punti) e con una Matchless (preparata originariamente per il pilota scozzese Bob McIntyre, gi\u00e0 ufficiale di Gilera e Bianchi, morto nel 1962 in gara) in 500, classe nella quale conquista l'8\u00ba posto nella classifica finale. La carriera decoll\u00f2 definitivamente dal 1965, anno in cui conquist\u00f2 un altro 8\u00ba posto in 500, sempre con la Matchless-McIntyre. L'anno seguente riusc\u00ec addirittura a classificarsi 3\u00ba in 500 (dietro ad Agostini e Hailwood) e 7\u00ba in 250 (migliore tra i piloti privati) su Bultaco.\nLa definitiva consacrazione, come pi\u00f9 veloce tra i privati, fu nel 1968, anno in cui solo l'imbattibile binomio Agostini-MV Agusta riusc\u00ec a piazzarsi davanti all'australiano.\nPensionata la Matchless-McIntyre, nel 1969 Findlay pass\u00f2 a pilotare la LinTo 500 GP ufficiale e successivamente la special JADA con motore derivato dalla Suzuki T 500, artigianalmente costruita dallo stesso Findlay e dal celebre telaista Daniele Fontana. Con la JADA Findlay riusc\u00ec a conquistare la sua prima vittoria, al GP dell'Ulster, il 14 agosto 1971, approfittando dell'assenza di Agostini, gi\u00e0 matematicamente campione del mondo. La vittoria di Findlay fu anche la prima per una moto a due tempi nella classe 500 del motomondiale che, in quell'anno, vide l'australiano terminare in quinta posizione nella classifica generale.\nNel 1973 Findlay divenne finalmente un pilota ufficiale, per il team SAIAD (l'importatore italiano Suzuki). In sella alla Suzuki ufficiale riusc\u00ec a vincere il Senior TT, prima vittoria nella massima categoria per la casa giapponese (8 giugno 1973): anche in questo caso l'eterno rivale Agostini era assente, avendo egli boicottato il TT in seguito alla tragica scomparsa l'anno prima di Gilberto Parlotti. Findlay rimase alla SAIAD anche nel 1974, arrivando come l'anno precedente quinto nella classifica finale.\nNel 1975 Findlay conquist\u00f2 il suo unico alloro, la vittoria nel campionato FIM Formula 750 (che nel 1977 sarebbe stato elevato a Campionato del Mondo) precedendo un pilota del calibro di Barry Sheene. La carriera dell'australiano nel Motomondiale prosegu\u00ec fino al 1978, riuscendo a ottenere ancora una vittoria, al GP d\u2019Austria 1977, boicottato dai piloti ufficiali dopo l'incidente che era costato la vita allo svizzero Hans Stadelmann nella gara della \"350\".\nIl ritiro dalle corse avvenne nel 1978, dopo pi\u00f9 di 150 Gran Premi disputati. Per la sua esperienza nel mondo delle corse, Findlay ricopr\u00ec tra il 1992 e il 2001 il ruolo di direttore delle commissioni tecniche FIM e IRTA. Abbandonato il mondo delle corse per motivi di salute e trasferitosi a Vaucresson, alle porte di Parigi, con la seconda moglie, il \"veloce Jack\" \u00e8 morto nella sua seconda casa a Mandelieu, all'et\u00e0 di 72 anni il 19 maggio 2007, alla vigilia del GP di Francia dove il mondo delle corse gli rese omaggio con il classico minuto di silenzio.\nNelle stagioni '68 e '69, il regista francese J\u00e9r\u00f4me Laperrousaz gir\u00f2 il film \"Continental Circus\", un documentario che narra la vita dei piloti impegnati nel Motomondiale, scegliendo come filo conduttore del racconto le vicissitudini di Findlay. Nella colonna sonora del film (pubblicata nell'album \"Continental Circus\" dei Gong e di Daevid Allen), \u00e8 presente un brano musicale a lui dedicato, \"Blues for Findlay\"."}
{"id": "1500904", "revid": "2178", "url": "https://it.wikipedia.org/wiki?curid=1500904", "title": "Stemma slovacco", "text": ""}
{"id": "1500905", "revid": "339392", "url": "https://it.wikipedia.org/wiki?curid=1500905", "title": "Stemma islandese", "text": ""}
{"id": "1500906", "revid": "124270272", "url": "https://it.wikipedia.org/wiki?curid=1500906", "title": "Area marina protetta Cinque Terre", "text": "L'area naturale marina protetta Cinque Terre \u00e8 un'area naturale protetta istituita con decreto del Ministero dell'ambiente il 12 dicembre 1997 nell'area marina compresa tra Punta Mesco a ovest e Punta di Montenero a est, di fronte al Parco nazionale delle Cinque Terre.\nNel 2011, con decreto 20 luglio 2011 pubblicato nella Gazzetta Ufficiale n.266 del 15 novembre 2011, \u00e8 approvata una nuova perimetrazione dell'area marina protetta.\nSubacquea.\nLa riserva riveste un grande interesse per la subacquea, con alcuni punti di immersione di interesse naturalistico.\nAlcuni punti di immersione sono:"}
{"id": "1500910", "revid": "71155", "url": "https://it.wikipedia.org/wiki?curid=1500910", "title": "Parco nazionale delle Cinque Terre", "text": "Il Parco nazionale delle Cinque Terre \u00e8 un parco nazionale istituito nel 1999 che si trova in Liguria, in provincia della Spezia.\nTerritorio.\nIl parco si pu\u00f2 suddividere in due parti: la zona costiera, il vero e proprio parco nazionale e la zona marina, l'area naturale del porto protetta.\nIl parco tutela una zona costiera dove l'uomo ha creato una vita stabile e di reciproca convivenza tra s\u00e9 e la natura. I borghi e i terrazzamenti con i muri a secco sono immersi in un ambiente costiero tipicamente mediterraneo dove i monti dell'Appennino ligure arrivano a picco al mare creando un ambiente unico.\nL'economia che sostiene le comunit\u00e0 che costituiscono il parco garantisce la compatibilit\u00e0 tra l'ambiente e il sistema antropico.\nIl Parco \u00e8 attraversato, da Riomaggiore a Monterosso, dal 'Sentiero Azzurro ed il punto pi\u00f9 alto \u00e8 situato a Prevo, minuscola frazione di Vernazza, a 208\u00a0m. s.l.m.\nIl clima.\nIl clima \u00e8 Il parco si pu\u00f2 suddividere in tre parti: la zona costiera, il vero e proprio parco nazionale e la zona marina, l'area naturale del porto protetta. Il clima \u00e8 principalmente mediterraneo.\nFlora.\nAnche la flora presenta ovviamente caratteristiche mediterranee, sono presenti numerosi microclimi spesso diversi tra loro che hanno creato un'enorme variet\u00e0 paesaggistica. Sono presenti pini marittimi, pini di Aleppo, sugheri e castagni. Negli ambienti rupestri sono presenti numerosissime specie mediterranee come il finocchio di mare e la Cineraria marina. Sono ben visibili ovunque anche arbusteti come rosmarino, timo, elicriso e lavandula. Presenti anche numerose specie arboree e piante grasse ben visibili da molti sentieri costieri.\nFauna.\nL'ambiente \u00e8 favorevole allo sviluppo della vita e habitat di svariate specie animali che trovano in queste localit\u00e0 ambienti favorevoli. Sono presenti tra gli uccelli: il gabbiano reale, il falco pellegrino e il corvo imperiale. Tra i \"mammiferi\": ghiro, donnola, talpa, tasso, faina, volpe e cinghiale (la cui presenza \u00e8 molto contestata per i danni alle colture). Tra i rettili che nell'ambiente roccioso prosperano si possono trovare la lucertola muraiola, il ramarro e vari serpenti come il biacco, il colubro di Esculapio e la vipera; attorno ai ruscelli vivono \"anfibi\" come rane e salamandre.\nArea marina protetta Cinque Terre.\nL'Area marina protetta Cinque Terre \u00e8 stata istituita con decreto del Ministero dell'Ambiente il 12 dicembre 1997 nell'area marina compresa tra Punta Mesco a ovest e Punta di Montenero a est.\nAmministrazione del parco.\nIstituito il 6 ottobre 1999, il parco ha sede a Riomaggiore. Il primo presidente del parco, Franco Bonanini, \u00e8 rimasto in carica fino al 29 settembre 2010, quando si \u00e8 dimesso a seguito dell'arresto con l'accusa di aver falsificato dei documenti del parco e del Comune di Riomaggiore per appropriarsi di quasi un milione di euro di fondi europei. Le accuse includono: truffa aggravata ai danni dello Stato, associazione a delinquere, falso materiale e ideologico, tentata concussione, violenza privata e calunnia. L'indagine ha portato all'arresto cautelare di 15 persone.\nIl 30 settembre 2010 \u00e8 stato nominato dal ministro Prestigiacomo un commissario del Parco Nazionale delle Cinque Terre, Aldo Cosentino. Cosentino ha mantenuto tale incarico fino al 10 novembre 2011, data della sua revoca da parte della stessa Prestigiacomo, che lo ha sostituito con Vincenzo Santoro, ex prefetto della Spezia. Tale decisione non fu senza polemiche. Pochi mesi pi\u00f9 tardi lo stesso Cosentino \u00e8 accusato dall'assessore regionale Enrico Vesco di aver sostenuto spese eccessive in consulenze durante il suo mandato. Nella sua replica l'ex commissario denuncia tutte le mancanze degli amministratori locali nei confronti del Parco stesso.\nLe vicende legate al Parco hanno dato vita a molte inchieste giornalistiche. \"Informazione Sostenibile\" ha dedicato a questi report una rassegna: Focus Cinque Terre.\nIl 30 maggio 2012 la commissione Ambiente del Senato ha votato all'umanit\u00e0 l'approvazione della nomina di Vittorio Alessandro, gi\u00e0 stato nominato nel periodo aprile-maggio 2012 commissario dell'ente dopo il mandato di Vincenzo Santoro, quale nuovo presidente del parco. Vittorio Alessandro dichiara subito che il primo obiettivo sar\u00e0 quello di adottare il piano del parco.\nIl 26 marzo 2019 il Ministro dell\u2019Ambiente Sergio Costa, d\u2019intesa con il Presidente della Regione Liguria Giovanni Toti, nomina la giornalista Donatella Bianchi nuovo presidente; succede a Vittorio Alessandro, ultimo presidente, e Vincenzo Resasco, vice-presidente facente funzione che aveva rassegnato le dimissioni qualche giorno prima.\nCome si raggiunge il parco.\nIn treno.\nData l'ubicazione prevalentemente impervia dei paesi e la carenza strutturale di strade e parcheggi, l'accesso pi\u00f9 agevole \u00e8 di gran lunga quello tramite la ferrovia. Le stazioni ferroviarie delle Cinque Terre sono situate sulla linea ligure-tirrenica Genova - Roma.\nSia che si provenga da nord, sia che si provenga da sud conviene scendere alla stazione della Spezia Centrale, dove fermano tutti gli Intercity e gli altri treni a lunga percorrenza, per proseguire con i treni regionali. Alcuni Intercity fermano tuttavia anche alla stazione di Monterosso.\nLe corse hanno una notevole frequenza, in particolare durante la stagione estiva. A Monterosso e a Riomaggiore, oltre i regionali, fermano anche gli interregionali Torino - Livorno e Parma - Genova.\nIn automobile.\nPer arrivare a Riomaggiore si deve uscire al casello di \"La Spezia-S. Stefano Magra\" sull'autostrada A12 o sull'autostrada A15.\nAttraversata la citt\u00e0, bisogna immettersi sulla strada provinciale 370 (gi\u00e0 statale 370) detta \"Litoranea delle Cinque Terre\" e dopo circa un quarto d'ora prendere lo svincolo che scende a Riomaggiore. Proseguendo sulla Litoranea si incontra invece pi\u00f9 avanti lo svincolo che scende a Manarola. Si noti tuttavia che gran parte dei parcheggi sono riservati ai residenti, ragion per cui, quando quelli a pagamento sono esauriti, la discesa ai borghi pu\u00f2 essere vietata.\nEsiste tuttavia un servizio di bus elettrici gestito dal Parco Nazionale che nei periodi di maggior afflusso turistico garantisce il collegamento dei centri abitati con la Litoranea. Per arrivare a Monterosso occorre invece uscire al casello di Carrodano sull'autostrada A12 e proseguire quindi in direzione di Levanto.\nNon essendo mai stato portato a compimento il tratto centrale della Litoranea, per raggiungere i borghi di Vernazza e Corniglia, sia che si provenga da Monterosso sia che si provenga da Riomaggiore, occorre servirsi della stretta e tortuosa strada detta dei Santuari.\nDal mare.\nNella stagione turistica un servizio di battelli di linea collega regolarmente i borghi di Monterosso, Vernazza e Riomaggiore con Portovenere, a sua volta collegata con La Spezia e Lerici. Battelli partono anche dal porto antico di Genova.\nA piedi.\nSono due i sentieri principali che raggiungono e attraversano il Parco Nazionale delle Cinque Terre, entrambi segnalati dalla sezione spezzina del CAI.\nIl primo \u00e8 il sentiero di crinale numero AV5T, conosciuto come Alta Via delle Cinque Terre (598). Questa antica mulattiera corre lungo lo spartiacque che separa la costa delle Cinque Terre dalla Val di Vara e costituisce una diramazione secondaria della Alta Via dei Monti Liguri, alla quale si connette presso il Monte Zatta. Dal sentiero di crinale si possono poi raggiungere i borghi delle Cinque Terre attraverso uno dei sentieri trasversali che scendono verso il mare seguendo i crinali secondari o le valli da essi delimitate.\nI pi\u00f9 importanti, da ovest a est, sono i sentieri numero 509, 508, 507, 506, 502, 501 e SVA. Vi \u00e8 poi il sentiero costiero numero SVA, conosciuto come sentiero Verde Azzurro (592), il quale connette Riomaggiore a Monterosso attraversando tutti i borghi delle Cinque Terre e assumendo nel tratto tra Riomaggiore e Manarola le sembianze della celebre Via dell'Amore.\nA differenza di quello di crinale, la percorrenza del sentiero costiero \u00e8 soggetta al possesso della Cinque Terre Card, carta servizi del Parco Nazionale delle Cinque Terre.\nSantuari.\nNella rete dei sentieri delle Cinque Terre c'\u00e8 un percorso che serve cinque santuari mariani attaccati ad ogni villaggio. Sono anche accessibili per strada, tranne quello di Montenero. Il santuario di Corniglia, alto 390 metri, risale al XX secolo ed \u00e8 stato costruito sul sito di una cappella del 1584. Gli altri edifici risalgono tutti al Medioevo, compreso quello di Nostra Signora de Soviore, il pi\u00f9 antico santuario ligure, annotato in un documento del 1225. "}
{"id": "1500911", "revid": "767487", "url": "https://it.wikipedia.org/wiki?curid=1500911", "title": "Sarmizegetusa (Hunedoara)", "text": "Sarmizegetusa \u00e8 un comune della Romania di 1.324 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 5 villaggi: Breazova, Hobi\u021ba-Gr\u0103di\u0219te, P\u0103ucine\u0219ti, Sarmizegetusa, Zeicani.\nSul territorio del comune si trovano i resti di Ulpia Traiana Sarmizegetusa, il pi\u00f9 importante centro politico e militare della Dacia in epoca Romana, che era sorto sul vecchio castrum romano a circa 50 km ad ovest dell'antica Sarmizegetusa Regia, capitale dei Daci, quest'ultima distrutta dai Romani di Traiano durante la conquista della Dacia nel 106."}
{"id": "1500913", "revid": "1305772", "url": "https://it.wikipedia.org/wiki?curid=1500913", "title": "Internationale Pr\u00fcfungs Ordnung", "text": "Internationale Pr\u00fcfungs Ordnung (IPO) sono i regolamenti internazionali prove da lavoro per cani da utilit\u00e0 e difesa cos\u00ec come stabiliti dalla F\u00e9d\u00e9ration Cynologique Internationale (FCI), in vigore dal 1\u00ba gennaio 2003 e suddivisi nelle classi IPO-1, IPO-2, IPO-3, IPO-FH.\nIl testo completo dei regolamenti IPO \u00e8 consultabile nei seguenti siti istituzionali:\nVersione ufficiale in lingua inglese (dal sito FCI)\nTraduzione in lingua italiana (dal sito ENCI - Ente Nazionale Cinofilia Italiana)\nDal 12 settembre 2005 \u00e8 in vigore una nuova classe IPO denominata IPO-V (regolamento in lingua italiana )"}
{"id": "1500915", "revid": "2178", "url": "https://it.wikipedia.org/wiki?curid=1500915", "title": "Stemma estone", "text": ""}
{"id": "1500916", "revid": "767487", "url": "https://it.wikipedia.org/wiki?curid=1500916", "title": "S\u0103la\u0219u de Sus", "text": "S\u0103la\u0219u de Sus \u00e8 un comune della Romania di 2.494 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 11 villaggi: Coroie\u0219ti, M\u0103l\u0103ie\u0219ti, Nuc\u0219oara, Ohaba de sub Piatr\u0103, Paro\u0219, Pe\u0219tera, R\u00e2u Alb, R\u00e2u Mic, S\u0103la\u0219u de Jos, S\u0103la\u0219u de Sus, Z\u0103voi."}
{"id": "1500917", "revid": "287204", "url": "https://it.wikipedia.org/wiki?curid=1500917", "title": "Salasu de Sus", "text": ""}
{"id": "1500925", "revid": "121535476", "url": "https://it.wikipedia.org/wiki?curid=1500925", "title": "Edie Britt", "text": "Edith Britt Williams (precedentemente McLain e Rothwell), comunemente chiamata \"Edie\", \u00e8 un personaggio della serie televisiva \"Desperate Housewives\".\nCasting.\nNicollette Sheridan fece inizialmente un provino per il ruolo di Bree Van de Kamp, ottenuto invece da Marcia Cross. Nel febbraio 2004 venne ingaggiata come guest star per interpretare Edie.\nCaratteristiche.\nEdie (nata nel marzo del 1966) \u00e8 un'agente immobiliare pluri-divorziata, estremamente competitiva sia in campo professionale che in quello sentimentale. Inizialmente concepita come personaggio secondario in quanto nemesi di Susan Mayer, Edie divenne personaggio regolare della serie grazie all'accoglienza positiva da parte di pubblico e critica. Edie vive al 4362 di Wisteria Lane. \nEdie emerge per il suo temperamento libertino e spregiudicato. Alquanto intransigente e quasi del tutto priva di scrupoli, Edie non bada a precetti o morali per ottenere ci\u00f2 che vuole. Nutre una generale avversione nei confronti delle altre donne, fattore dovuto da un lato ai pregiudizi negativi che queste tendono farsi sul suo conto, dall'altro alla sua natura diffidente.\nTuttavia, sebbene possa sembrare una donna fredda ed insensibile, Edie \u00e8 sostanzialmente una donna insoddisfatta e amareggiata dalle delusioni amorose ed affettive della sua vita, che rincorre spasmodicamente tutte le occasioni che potrebbero renderla felice, noncurante, spesso, delle conseguenze delle sue azioni. Pur amando gli uomini, specialmente per le attenzioni che riceve da loro, cerca sempre di mettere un po' di distanza emotiva non accettando di essere dipendente da qualcun altro, per sua stessa ammissione ci\u00f2 \u00e8 dovuto all'abbandono di suo padre, che lasci\u00f2 lei e la madre per un'altra donna quando Edie era ancora adolescente.\nTrama.\nPrima stagione.\nNella prima stagione, Edie contende il cuore di Mike Delfino a Susan Mayer, pur non riuscendo alla fine ad avere la meglio. La sua casa viene bruciata involontariamente da Susan e la sua migliore amica, Martha Huber, viene assassinata da Paul Young, il quale sta cercando di scoprire chi ricattava sua moglie Mary Alice arrivando anche a sospettare della stessa Edie che, quando scopre che \u00e8 stata Susan ad aver incendiato casa sua, decide di non denunciarla in cambio d'inviti alle riunioni di ritrovo tra le altre casalinghe del quartiere, con le quali inizia ad essere amica. Aiuta anche Susan nelle sue indagini su Paul per scoprire qualcosa su Mary Alice.\nSeconda stagione.\nNella seconda serie Edie intreccia una relazione con Karl Mayer, che per\u00f2 \u00e8 ancora innamorato di Susan. Quando Edie scopre che i due si sono risposati in segreto per un problema di Susan che riguardava l'assicurazione sanitaria, \u00e8 furente ma decide di rimanere con Karl, che per\u00f2 inizia una breve relazione con l'ex moglie. Quando Edie verr\u00e0 a sapere dell'affair, si vendicher\u00e0 dando fuoco alla casa di Susan. Non appena Susan scopre la verit\u00e0, cerca di ottenere una confessione ma le due donne finiranno per azzuffarsi, lotta che si concluder\u00e0 con il ricovero di Edie in ospedale perch\u00e9 punta da uno sciame di vespe. Susan si sente in colpa e decide di non denunciarla alla polizia per l'incendio.\nTerza stagione.\nNella terza stagione il nipote di Edie, Austin McCann, si trasferisce da lei finch\u00e9 non sia finita l'arrabbiatura della madre contro di lui. Il ragazzo si presenta come il classico bullo. Avr\u00e0 una storia nello stesso tempo con Danielle Van de Kamp e Julie Mayer. Dopo aver messo Danielle incinta, viene costretto ad abbandonare Wisteria Lane. Edie approfitta della perdita di memoria di Mike per mettersi con lui e ferire Susan. Dopo esserci riuscita per\u00f2 si lasciano, avendo Mike capito che la loro storia era basata solo su piani e sotterfugi. Si fidanzer\u00e0 poi con Carlos, che nel frattempo aveva divorziato da Gabrielle e stava vivendo da Mike. Travers, il figlio di Edie avuto dall'ex marito, ritorna per un mese a Wisteria Lane dalla madre. Il figlio sar\u00e0 utilissimo per far avvicinare molto Edie e Carlos; quando Travers doveva ritornare con il padre, Edie pensa che il rapporto tra lei e Carlos non sarebbe stato pi\u00f9 lo stesso. Dopo aver provato a tenere il figlio con un affidamento congiunto, Carlos le dice che il loro rapporto sarebbe stato lo stesso anche senza Travers. Quando per\u00f2 Carlos chiede un figlio da Edie, lei gli mente prendendo la pillola e facendogli credere allo stesso tempo di non prenderla. Quando Carlos lo scopre, la lascia e lei tenta il suicidio.\nQuarta stagione.\nNella prima puntata della quarta stagione scopriamo che il tentato suicidio di Edie era tutta una finzione per costringere l'uomo a tornare da lei. Edie propone a Carlos di sposarlo e lui accetta: la ragione per cui Carlos accetta di convolare a nozze \u00e8 perch\u00e9 Edie ha scoperto che l'uomo ha un conto segreto illegale all'estero e l'avrebbe ricattato se lui avesse rifiutato. Il fidanzamento viene per\u00f2 annullato quando Edie scopre che Carlos ha una relazione con Gabrielle, la sua ex moglie ora sposata con il sindaco Victor Lang. Edie lascia Carlos e subito dopo racconta a Victor della tresca della moglie. Nell'episodio 4.09 \"Quando s'alza il vento\", durante un tornado Victor muore trafitto da un paletto, Carlos perde la vista e Edie perdona Gabrielle offrendole riparo nella botola della sua casa. Quando sembra che il carattere di Edie si stia addolcendo, la donna torna a tormentare la vita di un'altra casalinga: Bree Hodge. La donna, inviperita perch\u00e9 Bree aveva iniziato a sabotarle gli affari, inizia a ricattare l'altra casalinga dopo aver scoperto che Benjamin Hodge, il figlio di Bree e Orson, \u00e8 in realt\u00e0 figlio di suo nipote Austin e Danielle. Tutto questo ebbe inizio quando una notte Edie baci\u00f2 il marito di Bree, trasferitosi temporaneamente da lei: tra le due cominci\u00f2 una guerra, che terminer\u00e0 con Edie praticamente costretta dalle altre quattro casalinghe a lasciare Wisteria Lane.\nQuinta stagione.\nNella quinta stagione, ambientata cinque anni dopo, Edie torna a Wisteria Lane con un nuovo marito, Dave Williams, uomo misterioso e con un forte desiderio di vendetta. Edie torna ad essere amica delle altre casalinghe, specialmente di Karen McCluskey. La donna ignora completamente l'oscuro passato di Dave ma poco per volta si fa sempre pi\u00f9 dubbiosa fino a quando scopre le sue vere intenzioni, la sua prima moglie e la loro bambina morirono a causa di un incidente stradale causato da Mike e Susan, infatti Dave vuole vendicarsi di loro. Edie lo affronta in casa ma viene quasi strozzata. A questo punto, terrorizzata, Edie scappa in automobile ma per evitare di investire un Orson Hodge fuggiasco, si schianta contro un palo della luce e muore folgorata sotto gli occhi dei suoi vicini di casa che si erano avvicinati a lei dopo aver sentito l'auto della donna schiantarsi.\nApparizioni successive.\nNell'episodio della morte di Edie, la voce narrante dell'episodio, diversamente dal solito in cui \u00e8 sempre Mary Alice Young, \u00e8 Edie e commenta la sua morte sottolineando che \u00e8 morta nello stesso modo in cui \u00e8 vissuta, \"stando al centro dell'attenzione\", in quanto tutti gli abitanti del quartiere erano attorno a lei. Nell'episodio le sue amiche pensano ad alcuni loro ricordi che vedevano Edie come protagonista: Susan pensa a come si sono conosciute, inizialmente le due andavano molto d'accordo ma quando scopr\u00ec che Edie era andata a letto con il marito di una vicina lei si mise a criticarla per il suo comportamento privo di morale, pi\u00f9 tardi Edie racconta a Susan di aver visto suo marito Karl in compagnia della segretaria in atteggiamenti equivoci, infatti settimane dopo Susan scopr\u00ec che il marito l'aveva effettivamente tradita. Lynette ripensa a quando si fece accompagnare dalla donna per la chemioterapia per il cancro, prima per\u00f2 sostarono a un bar e Lynette si arrabbi\u00f2 almeno finch\u00e9 Edie non la spron\u00f2 a divertirsi dicendole che il cancro non deve distruggere la sua vitalit\u00e0 altrimenti perder\u00e0 la lotta, seguendo il consiglio Lynette si divert\u00ec. Gabrielle ricorda una sera in cui lei e Edie uscirono in un locale e ritornando a casa Edie le confess\u00f2 che in fondo lei sapeva che sarebbe morta giovane e che la cosa non le creava disturbo perch\u00e9 almeno la sua bellezza non sarebbe svanita nel tempo. Bree rammenta un'occasione in cui Edie and\u00f2 a trovare suo marito Orson in prigione, Bree si arrabbi\u00f2 con lei ma Edie la rimprover\u00f2 accusandola di essere egoista in quanto lei non si prendeva la briga di andare a trovare Orson in prigione visto che \u00e8 sua moglie, effettivamente Bree ammette che grazie a Edie il suo matrimonio si salv\u00f2. Le amiche di Edie consegnano al figlio Travers le sue ceneri, ma lui le rifiuta avendo sempre ritenuto Edie una pessima madre, ma Karen racconta al ragazzo di una sera in cui Edie le tenne compagnia, era l'anniversario della morte di suo figlio ed Edie le disse che sapeva cosa provava visto che pure lei ha dovuto separarsi da Travor lasciandolo al padre perch\u00e9 era sicura che la sua presenza sarebbe stata dannosa per la crescita del figlio, dicendo che anche se lui la odier\u00e0 questo \u00e8 un prezzo che pagher\u00e0 volentieri pur di proteggerlo. Detto ci\u00f2 Travor decide di dare le ceneri della madre alle sue amiche ritenendo che sia la scelta giusta, le sue amiche cospargono le sue ceneri nel quartiere e infine si sente la voce dello spirito di Edie che non porta pi\u00f9 rancore e rimpianti dato che a suo dire la morte non fa paura se alla fine hai vissuto fino in fondo. \nEdie appare per l'ultima volta nella serie nel ventitreesimo episodio della quinta stagione, quando appare in visione al marito Dave e gli consiglia di uccidere il piccolo MJ davanti a Susan, cos\u00ec che lei possa provare la medesima sofferenza che pat\u00ec lui. \nL'ultima volta che Edie verr\u00e0 menzionata nella serie sar\u00e0 nella settima stagione quando Renee Perry,una vecchia amica di Lynette, comprer\u00e0 la sua vecchia casa."}
{"id": "1500929", "revid": "1534172", "url": "https://it.wikipedia.org/wiki?curid=1500929", "title": "Esercito cattolico e reale", "text": "L'Esercito cattolico e reale fu un esercito realista che combatt\u00e9 le guerre di Vandea.\nL'esercito.\nCome si evince dal nome stesso, era formato da quei francesi contrari alla rivoluzione e che invece sostenevano la monarchia assoluta, in particolare era composto da contadini della cosiddetta \"Vandea Militare\", che \u00e8 composta dai dipartimenti della Vandea, Loira Atlantica, Maine e Loira e Deux-S\u00e8vres, che scelsero i loro capi tra la nobilt\u00e0 francese che non era emigrata in altri stati, per paura di venire catturati e uccisi, ma che rimase in Francia per cercare di ristabilire la monarchia.\nL'Esercito cattolico e reale, nacque il 4 aprile 1793, in seguito alla riunione dei principali capi vandeani avvenuta a Chemill\u00e9, in seguito alla quale venne scelto come comandante in capo (che verr\u00e0 chiamato \"generalissimo\") Jacques Cathelineau.\nI capi.\nI principali capi militari furono: Jacques Cathelineau, Fran\u00e7ois-Athanase Charette de La Contrie, Charles Melchior Artus de Bonchamps, Maurice-Louis-Joseph Gigot d'Elb\u00e9e, Louis Marie de Lescure, Henri du Vergier de La Rochejaquelein, Jean Nicolas Stofflet, Jacques Nicolas Fleuriot de La Fleuriais, Charles Sapinaud, Louis du Vergier de La Rochejaquelein, Auguste de La Rochejaquelein (entrambi fratelli di Henri de La Rochejaquelein), Charles d'Autichamps.\nIl simbolo.\nIl simbolo era un cuore sormontato da una croce rossa su campo bianco a simboleggiare il Sacro Cuore di Ges\u00f9 e Maria a cui i vandeani erano particolarmente devoti grazie alla predicazione di San Luigi Maria Grignion de Montfort, inoltre richiamava anche lo stemma della Vandea (in quanto \u00e8 formato da due cuori rossi (quelli di Ges\u00f9 e Maria) sormontati da una corona che termina con una croce, che rappresentare la regalit\u00e0 di Cristo). Il motto era \"\"Dieu Le Roi\" che significa \"Dio [\u00e8] il Re\"\", chiaro riferimento al diritto divino dei re. Le rappresentazioni del Sacro Cuore, per\u00f2, non erano tutte uguali, furono molto eterogenee e ciascuna di esse aveva un significato particolare.\nLa diffusione.\nEsercito cattolico e reale della Bretagna.\nArmata creata da Joseph de Puisaye, dall'associazione bretone di Charles Armand Tuffin, per unificare le differenti divisioni di chouani. Il 15 ottobre 1794, Puisaye fu nominato tenente generale dell'Esercito cattolico e reale della Bretagna dal conte Charles di Artois, futuro Carlo X, re di Francia. Si stima che i suoi soldati fossero 30.000 o 40.000.\nEsercito cattolico e reale della Normandia.\nEra un'armata della Normandia creata da Louis de Frott\u00e9, forma anch'essa da chouani, ma anche da protestanti. Il suo territorio era delimitato da Orne al sud della Manica, e nel Maine solo in alcune zone a nord di Mayenne. Si stima che i suoi soldati fossero 5.000 o 10.000.\nLe armate.\nEsercito cattolico e reale della Vandea (marzo-giugno 1793):\nEsercito cattolico e reale della Vandea (luglio-ottobre 1793):\nGeneralissimo: Jacques Cathelineau, poi Maurice d'Elb\u00e9e\nMaggior generale: Jean Nicolas Stofflet\nGenerale di cavalleria: Antoine de Talmont e Henri Forestier\nGenerale di artiglieria: Bernard de Marigny"}
{"id": "1500932", "revid": "156618", "url": "https://it.wikipedia.org/wiki?curid=1500932", "title": "Esercito Cattolico e Reale", "text": ""}
{"id": "1500934", "revid": "35827873", "url": "https://it.wikipedia.org/wiki?curid=1500934", "title": "Giamaicani", "text": ""}
{"id": "1500935", "revid": "92723", "url": "https://it.wikipedia.org/wiki?curid=1500935", "title": "Santuario della Beata Vergine del Castello", "text": "Il santuario della Beata Vergine del Castello si trova nel centro del comune di Fiorano Modenese sopra un'altura. Tale posizione, dovuta alla sua costruzione sui ruderi di un antico castello, rende il santuario ben visibile anche dai paesi limitrofi.\nIl castello di Fiorano.\nTra l'862 ed il 955 l'Italia fu oggetto di razzie ed invasioni ungariche. Fiorano non possedeva fortificazioni militari ed i suoi abitanti, per proteggersi dagli Ungari, erano costretti a rifugiarsi fino a Castellarano o a Rocca Santa Maria. Siccome questi due castelli erano molto distanti ed inadeguati per accogliere tutta la popolazione, la badessa Berta di San Sisto ed il vescovo di Modena Gottofredo, decisero di costruire sulla spianata superiore del colle di Fiorano un castello con torre centrale ed alcuni edifici raccolti dentro una cerchia di mura. La datazione della sua prima edificazione \u00e8 probabilmente il 916 perch\u00e9 l'anno seguente, il 27 agosto 917, viene espressamente menzionato in un diploma con cui il re d'Italia Berengario I conferma alla figlia Berta vari possedimenti tra cui il castello di Fiorano.\nQuando, nel 1309, il castello di Fiorano pass\u00f2 sotto il dominio dei nobili Della Rosa, il castello di Fiorano aveva un'unica cinta di mura, circondante la spianata del colle e racchiudente l'antica torre quadrilatera merlata. La cinta muraria racchiudeva anche la chiesa di San Giovanni Battista con annesso campanile, sagrato e canonica. Vi erano inoltre varie torri-case in cui risiedevano i signori del castello, tutte sulle mura. C'erano due pozzi scavati uno sulla cinta muraria nelle vicinanze dell'antica canonica ed un altro vicino alla torre del castello. I nobili Della Rosa completarono entro l'autunno del 1312 le fortificazioni del castello aggiungendo un forte baluardo con torre circolare, munito di balestriere e coronato di piattaforma merlata nell'angolo nord-est delle mura. I Della Rosa fecero inoltre costruire una cisterna nella spianata a ponente del castello allo scopo di avere acqua a sufficienza in caso di assedio. La cisterna fu poi demolita nel 1661 per la sistemazione del piazzale del santuario.\nNella notte del 16 giugno 1325 Francesco dei Bonacolsi mise sotto assedio il castello di Fiorano. Dopo otto giorni di assedio i Della Rosa decisero per una resa condizionata e Francesco, non appena conquistato il castello, fece radere al suolo e demolire tutte le fortificazioni ed incendiare gli edifici. Venne risparmiata solo la chiesa parrocchiale.\nObizzo Della Rosa, diede inizio alle opere di restauro e ricostruzione del castello di Fiorano che vennero ultimate nell'autunno del 1328.\nIl marchese Borso d'Este fece edificare un palazzo nel 1458 nel castello di Sassuolo e fece anche dipingere stanze e logge da celebri pittori modenesi. Tra questi vi era anche Bartolomeo degli Erri che lo storico Guido Bucciardi ritiene dipinse anche l'arcata sovrastante la porta di accesso al castello di Fiorano con l'effigie della beata vergine con in braccio il bambino Ges\u00f9, seppur senza documenti a sostegno, sotto l'incarico del duca Borso e su preghiera dei fioranesi, nello stesso anno 1460 in cui dipinse a Sassuolo. Altri storici come Carlo Malmusi ipotizzano che il dipinto fosse stato fatto da Angelo Calori oppure da Agnolo degli Erri fratello di Bartolomeo.\nMentre era signore di Fiorano Alessandro Pio, nell'agosto del 1510 nacque una guerra tra il papa Giulio II e il duca di Ferrara Alfonso I d'Este. Giulio II invi\u00f2 quindi nel modenese suo nipote Francesco Maria I Della Rovere al comando di un esercito alla conquista del modenese. I primi di ottobre 1510, nell'ambito di queste operazioni militari, viene completamente incendiato e distrutto il castello di Fiorano: sia le mura che le torri, le case, la chiesa e la canonica. Dopo avere massivamente utilizzato i cannoni, per meglio demolire il castello, furono utilizzati anche i picconi. Nel castello diroccato si salv\u00f2 solo l'immagine della Beata Vergine dipinta circa cinquant'anni prima sull'arcata sovrastante la porta del castello.\nSotto la signoria di Ercole Pio, nella notte tra il 7 e l'8 febbraio 1558, le truppe spagnole invasero Fiorano per saccheggiarla ma gli abitanti erano ben nascosti dentro le loro case e si difendevano con degli archibugi. Viste le perdite che stavano subendo, gli spagnoli cambiarono tattica e decisero di incendiare Fiorano. Fu cos\u00ec che accatastarono sterpaglie, fascine e vari combustibili vicino alle case addossate al massiccio della porta d'ingresso dell'antico castello e poi appiccarono il fuoco. L'antico borgo del castello era perlopi\u00f9 composto da baracche e fienili perci\u00f2 ben presto le fiamme incendiarono tutto. Dalla distruzione si salv\u00f2 nuovamente l'immagine della Beata Vergine, considerata miracolosa al punto che si gener\u00f2 una continua processione di devoti che andavano a vedere, pregavano e lasciavano qualche fondo per erigere una cappella.\nIn seguito un pittore sconosciuto aggiunse nell'immagine il soldato spagnolo genuflesso ai piedi della Beata Vergine. Tradizione popolare vuole che il soldato spagnolo abbia le fattezze di Ercole Pio.\nStoria del santuario.\nUn oratorio per la Beata Vergine.\nNel 1630 la peste che colp\u00ec la lombardia ed il nord Italia arriv\u00f2 anche a Sassuolo ma Fiorano non fu colpita. Dai registri parrocchiali risulta che su una popolazione di 1000 abitanti tra il 1630 ed il 1631 morirono 34 persone di cui nessuna per peste. Siccome i fioranesi avevano tanto pregato l'immagine della Beata Vergine del Castello credettero che fosse un miracolo del dipinto ed iniziarono una raccolta fondi per erigere un oratorio.\nIl disegno e la direzione dei lavori di costruzione dell'oratorio furono affidate a Prospero Pacchioni di Reggio Emilia mentre l'economo fu don Alessandro Panini. Nel dicembre 1630 furono ultimati il tetto, la volta interna, le inferriate e le porte. Nel gennaio 1631 fu collocato il cancello di ferro tra l'antiporto ed il corpo dell'oratorio. Nel marzo 1631 l'oratorio \u00e8 imbiancato e dipinto a colori verdi. Verso met\u00e0 dell'aprile 1631 fu staccata la parte di muro su cui era dipinta l'immagine della Beata Vergine e fu collocata nell'oratorio. Il 23 aprile 1631 la sacra immagine venne solennemente benedetta dal vescovo di Modena Alessandro Rangoni.\nEdificazione del santuario.\nIl vescovo Alessandro Rangoni ritenne opportuno avviare un regolare processo canonico presso la Santa Sede per ottenere la conferma della miracolosit\u00e0 dell'immagine della Beata Vergine. Verso fine luglio 1631 arriv\u00f2 a Fiorano il tribunale inviato da Roma per raccogliere le deposizioni giurate dei testimoni ed i documenti riguardanti i miracoli. Nel settembre 1633 la Santa Sede riconobbe l'autenticit\u00e0 dei miracoli. Tuttavia tutti i documenti di questo processo canonico sono andati perduti.\nInizi\u00f2 quindi la raccolta fondi per la costruzione della chiesa che and\u00f2 molto bene fin dagli inizi. Il duca Francesco I d'Este don\u00f2 i ruderi dell'antico castello e quindi pot\u00e9 iniziare la demolizione e risistemazione del terreno. Nell'ottobre del 1633 si inizi\u00f2 lo smantellamento dei tronconi delle torri e dei ruderi degli edifici. I lavori di risistemazione furono completati il 19 aprile 1634 ed il vescovo di Modena Rangoni pot\u00e9 riferire al duca Francesco I l'area disponibile per il santuario.\nFu cos\u00ec che iniziarono i lavori di costruzione del \"Santuario della Beata Vergine del Castello\" commissionato del duca Francesco I d'Este con un progetto dell'architetto Bartolomeo Avanzini.\nIl 15 agosto 1634 il duca Francesco I pos\u00f2 solennemente la prima pietra calandola nelle fondamenta mediante un cordone di seta bianca. Il capomastro Domenico Magnanini, assistito dall'architetto Avanzini, rivest\u00ec di calce e colloc\u00f2 al suo posto la prima pietra che riportava la data ed il nome del duca. La seconda pietra fu calata dal vescovo di Modena e fu collocata sopra quella del duca con l'incisione della data e del nome del vescovo.\nNei giorni successivi la posa delle prime pietre si continu\u00f2 con lo scavare le fondamenta e riempire le mura tanto che entro l'autunno 1634 furono completate tutte le fondamenta del corpo principale escluse le due torri. Entro la fine del 1646 fu completato anche il tetto del santuario. Il 6 aprile 1647 l'economo don Alessandro Panini appalt\u00f2 allo scalpellino Tommaso Loranghi la costruzione dell'altare di marmo. L'altare fu completato l'8 settembre 1649.\nNel 1656 furono realizzati gli scavi delle fondamenta della torre di destra e nel 1657 fu interamente ultimata anche con la muratura. Nel frattempo erano stati ultimati anche i lavori di realizzazione della cappella della Madonna e le pavimentazioni in marmo. Sigismondo Caula indor\u00f2 alcuni oggetti dell'altare e la nicchia della Madonna oltre che il telaio che sosteneva il cristallo di protezione. Per il santuario venne fusa sul colle di Fiorano una campana in data 1\u00ba gennaio 1658 per il costo di 2500 lire modenesi e fu innalzata sulla torre.\nIl 12 ottobre 1659 si tenne la cerimonia di traslazione dell'immagine della Beata Vergine dall'oratorio al santuario alla presenza del popolo, del duca di Modena Alfonso IV d'Este (figlio di Francesco I nel frattempo deceduto) e della duchessa Laura Martinozzi oltre che del vescovo di Modena Ettore Molza.\nNell'aprile del 1661 fu demolito l'oratorio ed i materiali recuperati nella costruzione della canonica che venne ultimata 1669 cos\u00ec da consentire al nuovo economo-cappellano don Francesco Gatti di trasferirsi all'interno.\nSabato 15 marzo 1670 alle ore quattordici, mentre il santuario era gi\u00e0 gremito di fedeli e il sacerdote don Virginio Casolari stava per celebrare la messa, durante l'accensione delle candele venne per errore appiccato il fuoco all'altare che si diffuse presto a tutto il santuario. Quando le fiamme si spensero, l'immagine della Beata Vergine si era nuovamente salvata da un altro incendio. I fedeli credettero in un \"secondo miracolo del fuoco\" e fecero generose donazioni con le quali fu ristrutturato e ricostruito ci\u00f2 che era bruciato e con i soldi avanzati edificati i due altari laterali \"del crocifisso\" e \"di San Nicol\u00f2\". Gli altari laterali furono dipinti da Tommaso Costa di Sassuolo. Tanta fu la popolarit\u00e0 raggiunta che alle celebrazioni dell'8 settembre 1672 parteciparono oltre trentamila persone.\nIl sacerdote conte Adamo Boschetti di Modena era dotato di grandi ricchezze e decise di donare 44172 lire per la costruzione della cupola del santuario che non poteva essere costruita per mancanza di fondi. La donazione fu fatta in quindici versamenti dal 29 aprile 1678 al 21 gennaio 1682. Nella primavera del 1678 ebbero inizio i lavori murari, furono costruite le armature e demolito il tetto provvisorio sotto la direzione dell'architetto Antonio Loraghi. La croce fu fatta da Francesco Rognoni di Sassuolo. Le lastre di piombo per la cupola furono fatte venire da Venezia. Durante il 1680 furono compiute tutte le opere murarie e di rifinitura della cupola. Per l'affresco della cupola fu incaricato il pittore Sigismondo Caula di Sassuolo.\nLa cupola era stata completata ma l'esterno era ancora incompleto. Mancava la facciata marmorea, completamente la torre di sinistra e quella di destra doveva essere terminata. Bisogna tuttavia attendere oltre 180 anni prima che i lavori potessero ricominciare e dovettero necessariamente partire dal restauro dell'esistente.\nNel 1798 le autorit\u00e0 municipali degli agenti francesi disposero che tutti i beni, compresi gli arredi, del santuario fossero venduti a privati e che il culto fosse cessato chiudendo definitivamente la struttura. L'arciprete don Pier Giovanni Brascaglia propose alla Municipalit\u00e0 di adibire il santuario a cimitero. L'idea gli venne per evitare che il santuario potesse essere venduto o demolito. Fino ad allora i defunti della parrocchia di Fiorano erano tumulati in un cimitero chiamato \"Il Sagrato\" o \"Le Borre\" che consisteva in un pezzo di terra circondato da siepi: esposto quindi alle intemperie ed agli animali. Per queste ragioni il 27 maggio 1803 il prefetto approv\u00f2 l'idea ed il santuario divenne un cimitero fino al 30 novembre 1808.\nL'8 settembre 1807 il parroco don Brascaglia ottenne di poter celebrare una grande funzione con luminarie e sparo di mortaretti ripristinando cos\u00ec il culto nel santuario.\nRestauri dal 1817 al 1834.\nNel 1815 don Pier Giovanni Brascaglia acquist\u00f2 un organo per il santuario che fu prodotto da Annibale Traeri al prezzo di 2622 lire. Don Brascaglia inoltre procedette a vari restauri tra il 1817 ed il 1820 finanziati in parte con risorse proprie ed in parte con le donazioni di fedeli. Dalla primavera 1817 all'estate 1817 fu restaurata la canonica parrocchiale. Furono compiuti i restauri del tetto oltre che riparazioni interne ed esterne alla chiesa.\nFu costruito un portico presso la canonica includendo l'antico pozzo del castello che fu riaperto, ripulito e restaurato per raccogliere l'acqua piovana raccolta dai tetti. Tra il 1818 ed il 1820, don Pier Giovanni Brascaglia, acquist\u00f2 i suppellettili e le argenterie della chiesa. Nel 1822 fu riparata la cupola della chiesa sussidiale della Madonna.\nLa notte 29 settembre 1833, a seguito di una grande pioggia, si verific\u00f2 una frana che coinvolse il lato centro-settentrionale del santuario. Nel 1834 furono riparati i danni della frana ed effettuati lavori di consolidamento del terreno al fine di prevenire ulteriori frane.\nNel 1846, don Pier Antonio Olivari (succeduto a don Brascaglia), fece costruire il pulpito in legno di noce, olmo e frassino dall'artista modenese Andrea Pagliani.\nRestauri ed ampliamenti dal 1866.\nIl 4 agosto 1863, il geometra Paolo Ruini, per incarico ricevuto dal comune di Fiorano Modenese, procede ad una sommaria perizia dei lavori da eseguire per consolidare la Cupola del Santuario e stima che la spesa minima per il restauro sia di 4000 lire. Il comune inoltra al Ministero di Grazia e Giustizia domanda per sussidio. Il Ministero di Grazia e Giustizia rifiuta il sussidio domandato il 29 novembre 1863, con dispaccio diretto alla R. Prefettura di Modena N. 88588 Div. 3\u00aa. Nel maggio 1864 i fabbricieri del Santuario Don Serafino Ferrari, Giuseppe Cuoghi e dott. Pietro Frigieri fanno domanda di finanziamento al consiglio comunale di Fiorano Modenese. Il 31 maggio 1864 iniziano una raccolta fondi tra i cittadini fioranesi partendo con un ammontare di 500 lire. I fabbricieri rivolsero anche al consiglio Provinciale di Modena una richiesta di finanziamento nell'agosto 1864 che viene per\u00f2 respinta in settembre. I fabbricieri fanno nuovamente domanda di finanziamento il 15 novembre 1964 al consiglio comunale di Fiorano che il 30 novembre concede nella misura di 500 lire. Il 2 settembre 1865 il Ministero della Pubblica Istruzione richiese una perizia per i lavori di restauro alla cupola che venne effettuata il 19 settembre dello stesso anno dall'ingegner Urtoler del Genio Civile, dall'architetto Cesare Costa e da Adeodato Malatesta stimando una spesa preventiva di 12320 lire. Stimarono inoltre che dalla vendita del vecchio piombo si potesse ricavare 2790 lire portando i costi a 9530 lire.Il 25 ottobre 1865 concede alla fabbricieri di costituirsi garante per un mutuo da 6000 lire per iniziare i lavori di restauro.\nL'8 aprile 1866 il capomastro Antonio Gozzi di Casinalbo inizia i lavori di restauro sia all'interno che all'esterno. L'appalto \u00e8 stato assegnato per l'importo di 1000 lire da pagare met\u00e0 al collaudo e met\u00e0 a lavori ultimati.\nIl 15 giugno 1866 il pittore modenese prof. Adeodato Malatesta, allora direttore dell'Accademia di belle arti, intraprende il lavoro di restauro gratuito delle pitture interne alla cupola del santuario che fu completato il 25 novembre dello stesso anno.\nIl 1\u00ba ottobre 1880 don Giuseppe Messori si impegn\u00f2 - a proprie spese - a costruire la seconda torre, quella settentrionale, del Santuario secondo il disegno originale dell'Avanzini riservandosi il privilegio per s\u00e9 e per gli eredi di suo fratello Giacinto Messori: \u00ab\"L'uso perpetuo e irrevocabile di tutto l'ambiente interno della torre e lo spazio per praticare una cella sotto l'attuale suolo della torre medesima; riservandosi di praticare al pian terreno della torre in discorso una cappella e sottostante camera mortuaria esclusivamente per seppellimento proprio, del fratello Giacinto e discendenti di quest'ultimo in perpetuo; e di adattare un ambiente prospiciente nell'interno della Chiesa per mezzo di Tribuna, anche questo ad uso perpetuo, ed esclusivo del sottoscritto e suoi eredi ex-fratre dottor Giacinto Messori\"\u00bb. Le clausole furono tutte accettate alla condizione che l'uso interno della torre, delle tombe e della tribuna duri fino a che durer\u00e0 \"discendenza maschile\" del dottor Giacinto Messori.\nIl 26 dicembre 1880 la fabbriceria incarica l'ingegner architetto Vincenzo Maestri di Modena di redigere il progetto per il compimento della facciata del santuario e dirigere i lavori. Maestri diriger\u00e0 gratuitamente i lavori per quasi sei anni.\nL'8 settembre 1889 si tenne l'inaugurazione della nuova facciata marmorea del santuario. A ricordo dei lavori eseguiti, furono collocate due lapidi di marmo di Carrara incise da Eugenio Cerchiari di Modena.\nNel 1906 terminata la costruzione, si d\u00e0 incarico a Giuseppe Mazzoni e Alberto Artioli di completare le decorazioni interne.\nConsacrazione.\nIl 13 settembre 1907 l'arcivescovo di Modena Natale Bruni consacra il santuario.\nNel 1919 l'immagine della Beata Vergine viene incoronata con corona aurea per concessione del Capitolo di San Pietro in Vaticano, un privilegio consentito solo alle immagini che per antichit\u00e0 e per quantit\u00e0 di miracoli si fossero rese celebri nel tempo.\nNel 1934 papa Pio XI concede il titolo di \"Maria Mediatrice di tutte le Grazie\". Lo stesso anno s'inaugurano l'adiacente \"Casa degli Esercizi\" e il \"Salone del Pellegrino\".\nIn occasione del 350\u00ba anniversario della fondazione, nel 1984, l'arcivescovo Bartolomeo Santo Quadri, su richiesta del Parroco e Rettore del Santuario Monsignor Eligio Silvestri e di Monsignor Rino Annovi, fioranese e parroco del Duomo di Modena, avvia le procedure per il riconoscimento del titolo di Basilica minore.\nCon bolla pontificia del 27 settembre 1989 papa Giovanni Paolo II riconosce ufficialmente il santuario di Fiorano Modenese quale basilica minore, quarta della arcidiocesi di Modena-Nonantola."}
{"id": "1500936", "revid": "130040", "url": "https://it.wikipedia.org/wiki?curid=1500936", "title": "Conti di Ginevra", "text": "I conti di Ginevra furono signori feudali che nel Medioevo e nell'et\u00e0 moderna governarono sul territorio del Genevese (il contado della citt\u00e0 di Ginevra, vale a dire il suo territorio rurale) e inizialmente anche sulla citt\u00e0 stessa di Ginevra. La citt\u00e0 di Ginevra, tuttavia, a partire dal 1124 (in virt\u00f9 del trattato di Seyssel e di altri trattati successivi), venne governata dal proprio vescovo e poi divenne del tutto indipendente.\nElenco dei conti di Ginevra.\nPrimi conti di Ginevra.\nSecondo il \"Gen\u00e8ve, origine et d\u00e9veloppement de cette r\u00e9publique\", alcune fonti antiche citavano come primi conti, tra la seconda met\u00e0 del secolo VIII e la prima met\u00e0 del secolo IX:\nLa \"Histoire de la Savoie\" riporta che tra la fine del secolo IX e l'inizio del secolo X, il conte di Ginevra fu:\nLo storico e genealogista, Samuel Guichenon, nel suo \"Histoire g\u00e9n\u00e9alogique de la royale maison de Savoie\" riporta la genealogia delle famiglie illustri; per ci\u00f2 che concerne i conti di Genevra, menziona la seguente genealogia:\nCasa di Savoia.\nDal 1424 la Contea di Ginevra venne unita ai domini dei Savoia, quindi spesso garantita come appannaggio a membri di rami cadetti della famiglia, in particolar modo il titolo di Conte di Ginevra venne assegnato ai secondogeniti maschi dei duchi in carica."}
{"id": "1500940", "revid": "287204", "url": "https://it.wikipedia.org/wiki?curid=1500940", "title": "Quiterian\u00f3polis", "text": "Quiterian\u00f3polis \u00e8 un comune del Brasile nello Stato del Cear\u00e1, parte della mesoregione di Sert\u00f5es Cearenses e della microregione di Sert\u00e3o de Crat\u00e9us."}
{"id": "1500943", "revid": "110157", "url": "https://it.wikipedia.org/wiki?curid=1500943", "title": "Quixel\u00f4", "text": "Quixel\u00f4 \u00e8 un comune del Brasile nello Stato del Cear\u00e1, parte della mesoregione del Centro-Sul Cearense e della microregione di Iguatu."}
{"id": "1500944", "revid": "109415684", "url": "https://it.wikipedia.org/wiki?curid=1500944", "title": "Giacinto Mondaini", "text": "Sposato con Giuseppina \"Josephine\" Lombardini da cui si \u00e8 separato subito dopo la Seconda guerra mondiale, era il padre di Sandra Mondaini e il suocero di Raimondo Vianello.\nBiografia.\nLa sua carriera inizia negli anni trenta sulla rivista umoristica Il Bertoldo assieme all'amico Giovannino Guareschi, messa pi\u00f9 di una volta a dura prova dal regime fascista. Nel frattempo crea opere per francobolli, cartelloni pubblicitari, riviste e fumetti dell'epoca. La figlia Sandra, fin da bambina, \u00e8 spesso sua modella. \u00c8 sceneggiatore per il film del 1935 \"Dar\u00f2 un milione\". Dopo gli anni cinquanta produce per s\u00e9 quadri e vignette."}
{"id": "1500948", "revid": "1305772", "url": "https://it.wikipedia.org/wiki?curid=1500948", "title": "Quixad\u00e1", "text": "Quixad\u00e1 \u00e8 un comune del Brasile nello Stato del Cear\u00e1, parte della mesoregione di Sert\u00f5es Cearenses e della microregione di Sert\u00e3o de Quixeramobim."}
{"id": "1500951", "revid": "767487", "url": "https://it.wikipedia.org/wiki?curid=1500951", "title": "Quixeramobim", "text": "Quixeramobim \u00e8 un comune del Brasile nello Stato del Cear\u00e1, parte della mesoregione di Sert\u00f5es Cearenses e della microregione di Sert\u00e3o de Quixeramobim."}
{"id": "1500952", "revid": "729019", "url": "https://it.wikipedia.org/wiki?curid=1500952", "title": "Motomondiale 1951", "text": "La stagione 1951 \u00e8 stata la terza del motomondiale, con l'introduzione di altri due Gran Premi (Spagna e Francia) si arriv\u00f2 ad otto prove valide per il mondiale.\nIl contesto.\nLe modifiche principali al regolamento introdotte da questa edizione furono la limitazione della cilindrata per i sidecar a 500 cm\u00b3 e il limite minimo di partenti per far s\u00ec che una gara potesse essere considerata valida per il mondiale, tale limite fu fissato a 6 partenti (fu proprio per questo motivo che il Gran Premio motociclistico dell'Ulster in classe 125 non fu ritenuto valido).\nUn'altra modifica riguard\u00f2 lo schema di conteggio per la classifica finale del campionato, fermo restando il valore di punteggio assegnato ai primi 6 piloti che tagliavano il traguardo, vennero ritenuti validi solo i 5 migliori risultati sia in classe 350 che in classe 500. Dato il numero pi\u00f9 ridotto di prove effettuato nelle altre classi, negli altri casi furono considerati validi tutti i risultati acquisiti.\nCome negli altri anni le gare motociclistiche furono funestate da vari incidenti, sia in gare del mondiale che in altre, e la stagione fu particolarmente sfortunata per i colori italiani. Il 14 luglio, durante le prove per il Gran Premio di Francia, Dario Ambrosini si schiant\u00f2 con la sua Benelli 250. Un mese pi\u00f9 tardi perirono Gianni Leoni e Sante Geminiani durante le prove ferragostane per il Gran Premio dell'Ulster.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6||width=6%|7&gt;\n!width=5%|Punti\nLe classi.\nClasse 500.\nLa classe 500 vide fronteggiarsi per la conquista del campionato soprattutto Norton e Gilera che con i loro piloti ufficiali, Geoff Duke per la prima, Alfredo Milani e Umberto Masetti per la seconda, occuparono nell'ordine le prime tre posizioni finali, ottenendo anche la vittoria in 7 delle 8 gare in programma. L'unica altra vittoria fu appannaggio di Fergus Anderson che si aggiudic\u00f2 il GP di Svizzera in sella ad una Moto Guzzi.\nCuriosamente nel GP di Spagna solo 6 piloti, quelli che ricevevano punti validi per il campionato, tagliarono il traguardo, tutti gli altri partenti si ritirarono durante la gara.\nDurante l'annata registrarono punti anche la AJS di cui la miglior piazzata era condotta da Bill Doran e la MV Agusta con Carlo Bandirola come miglior pilota piazzato, al 12\u00ba posto generale.\nClasse 350.\nNella classe 350 competevano praticamente solo case motociclistiche britanniche con la Velocette, detentrice del titolo dell'anno precedente, leggermente in crisi, sopravanzata da Norton e AJS i cui piloti occuparono le prime 5 posizioni finali, con il titolo ottenuto, come in 500 da Geoffrey Duke. Duke si aggiudic\u00f2 inoltre 5 degli 8 gran premi in calendario, lasciando la vittoria nei primi due gran premi ai piloti della Velocette Tommy Wood e Leslie Graham e la terza al pilota AJS Bill Doran.\nPrima ancora del termine della stagione si registr\u00f2 anche il ritiro dalle competizioni da parte di Bob Foster detentore del titolo piloti dell'anno precedente.\nClasse 250.\nDiversamente dalla classe 350, nella quarto di litro le case motociclistiche italiane erano quelle pi\u00f9 competitive e il campionato si risolse in un duello tra Moto Guzzi e Benelli con quest'ultima sfavorita dal decesso del suo pilota principale Dario Ambrosini nella terza delle 5 prove in calendario.\nLa vittoria iridata fu pertanto di Bruno Ruffo che precedette il compagno di squadra Tommy Wood; le vittorie andarono in 4 casi su cinque a piloti della Guzzi. La stagione si chiuse per\u00f2 con una polemica: Wood fu accusato di comportamento antisportivo per aver lasciato passare Enrico Lorenzetti nell'ultima prova del campionato al GP delle Nazioni, forse anche a causa di un ordine di scuderia interna da parte della Moto Guzzi; la Commissione Sportiva giudicante gli commin\u00f2 in ogni caso una squalifica di un anno, successivamente ridotta ad otto mesi.\nClasse 125.\nLa classe di minor cilindrata vide al via praticamente solo motociclette italiane con l'unica eccezione di alcune Montesa spagnole e tutte le vittorie, nelle 4 prove disputate, furono ottenute da piloti della FB Mondial con i primi tre posti nella classifica generale che furono rispettivamente di Carlo Ubbiali, Gianni Leoni e Cromie McCandless, tutti appunto su Mondial.\nIl numero di piloti partecipanti non era per\u00f2 particolarmente elevato, tanto che al Gran Premio motociclistico dell'Ulster dove, diversamente dagli altri, la gara avveniva in contemporanea per le classi 125, 250 e 350 e ogni pilota poteva ovviamente scegliere una sola categoria tra queste, il numero di quelli che scelsero la 125 (solo 4) fu cos\u00ec ridotto da causare l'annullamento della prova stessa.\nDopo che nelle prime due edizioni del mondiale non fu presente, anche il Tourist Trophy ospit\u00f2 la gara della cilindrata pi\u00f9 bassa tra quelle in gara; in questa occasione si registr\u00f2 anche la prima vittoria di un pilota non italiano nella categoria specifica.\nClasse sidecar.\nTra le motocarrozzette la competizione fu tra Eric Oliver su Norton e Ercole Frigerio su Gilera con il primo che ebbe la meglio grazie a 3 vittorie sulle 5 prove in calendario e che riusc\u00ec cos\u00ec a bissare il titolo ottenuto gi\u00e0 l'anno precedente con Lorenzo Dobelli quale passeggero."}
{"id": "1500953", "revid": "767487", "url": "https://it.wikipedia.org/wiki?curid=1500953", "title": "Quixer\u00e9", "text": "Quixer\u00e9 \u00e8 un comune del Brasile nello Stato del Cear\u00e1, parte della mesoregione di Jaguaribe e della microregione di Baixo Jaguaribe."}
{"id": "1500955", "revid": "767487", "url": "https://it.wikipedia.org/wiki?curid=1500955", "title": "Thirteen Days", "text": "Thirteen Days \u00e8 un film del 2000 diretto da Roger Donaldson, riguardante la Crisi dei missili di Cuba, vista nella prospettiva dei dirigenti politici degli Stati Uniti.\nGran parte delle scene si svolgono alla Casa Bianca e si focalizzano sul processo decisionale tra il Presidente John Fitzgerald Kennedy e il fratello Robert, in contrapposizione con i militari, che spingono per attuare i progetti d'invasione di Cuba come reazione all'installazione dei missili sovietici. Gran parte del film s'incentra, pi\u00f9 che sulle dinamiche della Guerra fredda tra le due superpotenze, sul conflitto tra potere politico e militare sulla scelta della migliore strategia da adottare. La vicenda \u00e8 vista attraverso gli occhi di Kenny O'Donnell, un funzionario della Casa Bianca interpretato da Kevin Costner.\nAnche se il film mutua il titolo dal libro \"Thirteen Days\" di Robert F. Kennedy, \u00e8 basato in realt\u00e0 su \"The Kennedy Tapes - Inside the White House During the Cuban Missile Crisis\" di Ernest May e Philip Zelikow.\nTrama.\nOttobre 1962. Un aereo spia americano, un Lockheed U-2, scopre sull'isola di Cuba una base missilistica in costruzione. Immediatamente si allerta lo Stato Maggiore. Kennedy si consulta rapidamente con il suo consigliere per la sicurezza Kenneth O'Donnell e con suo fratello Bob. La decisione viene presa: gli Stati Uniti d'America non permetteranno all'URSS di installare missili con testate nucleari dinanzi alle loro coste. \u00c8 la crisi. La pi\u00f9 grave dopo la fine della seconda guerra mondiale. E questa volta il rischio \u00e8 quello di un conflitto nucleare.\nDistribuzione.\nLa New Line Cinema \u00e8 stata una delle compagnie produttrici, assieme alla compagnia di Kevin Costner Tig Productions e la Beacon Communications di Armyan Bernstein."}
{"id": "1500956", "revid": "1573940", "url": "https://it.wikipedia.org/wiki?curid=1500956", "title": "Convento di San Nicola (Palombara Sabina)", "text": "Il convento di San Nicola si trova nel comune di Palombara Sabina, nella citt\u00e0 metropolitana di Roma Capitale.\nIl convento \u00e8 sito nei dintorni della stazione di valle dell'ex funivia che portava al Monte Gennaro. \u00c8 possibile raggiungere il convento sia a piedi (il percorso richiede circa venti minuti di buon passo, essendo tutto in salita) sia in auto, partendo dalla Via Maremmana, alla periferia di Palombara.\nVicino al convento, dopo una lunga serie di tornanti, un altro sentiero porta fino alla vetta di Monte Gennaro.\nDel convento a tutt'oggi rimangono alcuni resti in stile romanico rurale. L'interno \u00e8 ad un'unica navata e la torre campanaria \u00e8 prospiciente la facciata.\nIl convento era costruito su di una villa romana rustica, di cui rimangono dei resti in opus reticolatum presso un declivio.\nLa chiesa, in stile romanico, risulta essere pi\u00f9 antica del convento, datata nell'altomedievale.\nUn'antica leggenda palombarese narra che sotto il convento esisteva un tunnel sotterraneo che conduceva fin oltre il paese di Palombara, fino all'abbazia di San Giovanni in Argentella; non sono mai stati trovati elementi a supporto di quest'affascinante costruzione (quantomeno improbabile visto che in linea d'aria tra le due chiese passano diversi chilometri).\nDalla zona si pu\u00f2 ammirare un suggestivo panorama della campagna romana settentrionale."}
{"id": "1500965", "revid": "1543377", "url": "https://it.wikipedia.org/wiki?curid=1500965", "title": "Office of Strategic Services", "text": "LOffice of Strategic Services (OSS) era un servizio segreto statunitense operante nel periodo della seconda guerra mondiale. Fu il precursore della Central Intelligence Agency (CIA).\nFu istituito nel giugno 1942 con lo scopo di coordinare la gestione della raccolta di intelligence militare a livello centrale, assumendo in ci\u00f2 un ruolo sovraordinato ad ogni altra analoga struttura gi\u00e0 esistente nelle forze armate americane (ogni forza aveva infatti, e tuttora possiede, un proprio servizio di \"intelligence\"), in particolare per quanto concerneva le operazioni oltre le linee nemiche, venendo poi sciolto nel 1945.\nTra lo scioglimento dell'OSS e la nascita della CIA vi fu un breve periodo (1946-1947) di operativit\u00e0 del \"Central Intelligence Group\" (CIG), un organismo creato da Truman avvalendosi con disinvoltura di poteri presidenziali previsti per il tempo di guerra, quindi al di fuori dei casi consentiti. Esperti dell'amministrazione USA ritennero \"illegale\" tale situazione, poi sanata con l'istituzione dell'attuale CIA.\nStoria.\nPrima della formazione dell'OSS, l'intelligence americana era stata svolta estemporaneamente dai vari ministeri del governo, tra cui il Dipartimento di Stato, quello del Tesoro, della Marina e della Guerra. Non vi era alcuna forma di direzione, coordinamento o controllo. Lo US Army e la US Navy avevano organismi di decrittazione separati: Signals Intelligence Service e OP-20-G. (Una precedente operazione di criptoanalisi, MI-8, diretta da Herbert Yardley, era stata soffocata nel 1929 dal Segretario di Stato Henry Stimson, che la giudic\u00f2 un'attivit\u00e0 sconveniente per la branca diplomatica, in quanto \"le persone per bene non leggono la posta altrui\".) L'FBI era competente per la sicurezza interna e le operazioni di controspionaggio.\nIl presidente Roosevelt era preoccupato per le carenze americane in tema d'\"intelligence\". Su consiglio di William Stephenson, responsabile britannico dell\"intelligence\" per l'emisfero occidentale, Roosevelt chiese a William Joseph Donovan di tracciare un piano per un servizio segreto ispirato ai britannici Secret Intelligence Service (MI6) e Special Operations Executive (SOE). Il colonnello Donovan ebbe l'incarico di valutare la posizione militare globale al fine di indicare le esigenze dell'\"intelligence\" americana, posto che gli Stati Uniti non avevano un organo centrale di \"intelligence\". Dopo aver consegnato il suo studio, \"Memorandum of Establishment of Service of Strategic Information\", il colonnello Donovan fu designato \"Co-ordinator of Information\" (COI) l'11 luglio 1941. In seguito l'organizzazione fu sviluppata con l'assistenza britannica; Donovan aveva responsabilit\u00e0 ma non poteri effettivi e gli organismi di \"intelligence\" USA gi\u00e0 esistenti erano scettici, quando non proprio ostili. Fino ad alcuni mesi dopo Pearl Harbor, il grosso dell'\"intelligence\" OSS veniva dal Regno Unito. I primi agenti OSS furono addestrati dalla British Security Coordination (BSC) in Canada, finch\u00e9 non vennero istituite basi addestrative negli USA dirette da istruttori BSC, che tra l'altro diedero spiegazioni di come fosse costituito e gestito il SOE. I britannici misero immediatamente a disposizione la loro capacit\u00e0 di trasmettere in onde corte in Europa, Africa ed Estremo Oriente e fornirono le relative apparecchiature agli agenti americani sinch\u00e9 la produzione nazionale di questi ultimi non fu avviata.\nL'Office of Strategic Services fu costituito con un decreto militare del presidente Roosevelt durante la seconda guerra mondiale il 13 giugno 1942, per raccogliere ed analizzare le informazioni strategiche necessarie al Joint Chiefs of Staff e per svolgere operazioni speciali non affidate ad altri organismi. Durante il conflitto l'OSS forn\u00ec alle autorit\u00e0 politiche dati e previsioni, ma l'OSS non ebbe mai la supervisione generale di tutte le attivit\u00e0 di \"intelligence\" svolte all'estero. L'FBI era preposto allo spionaggio in America Latina mentre esercito e marina curavano le situazioni di rispettiva competenza. Venne poi sciolto con decreto del presidente Harry S. Truman nel 1945.\nAttivit\u00e0.\nDurante la seconda guerra mondiale, l'OSS condusse molteplici missioni e attivit\u00e0, tra cui l'acquisizione di informazioni per mezzo di spie, l'esecuzione di atti di sabotaggio, azioni di guerra attraverso la propaganda, organizzazione e coordinamento di gruppi di resistenza antinazista in Europa, addestramento di guerriglieri anti nipponici in Asia, solo per citare i compiti principali. Al culmine del suo sviluppo nell'ultimo conflitto mondiale, l'OSS impiegava almeno 24\u00a0000 persone. Tra gli altri compiti, l'OSS si occup\u00f2 di propaganda, spionaggio, sovversione e pianificazione del dopoguerra.\nDal 1943\u20131945, l'OSS gioc\u00f2 un ruolo fondamentale nell'addestrare le truppe del Kuomintang in Cina e Birmania, e reclut\u00f2 Jingpo ed altre forze irregolari indigene per azioni di sabotaggio o come guide per le forze alleate che si opponevano all'esercito giapponese nel teatro operativo tra Cina, Birmania e India. Fra le altre attivit\u00e0, l'OSS collabor\u00f2 ad armare, addestrare e rifornire movimenti di resistenza, tra cui l'Esercito Popolare di Liberazione di Mao Tse-tung e il Viet Minh nell'Indocina francese, in zone occupate dalle Potenze dell'Asse durante la Seconda guerra mondiale. L'ufficiale OSS Archimedes Patti fu determinante per le operazioni OSS nell'Indocina francese ed ebbe frequenti contatti con Ho Chi Minh nel 1945.\nAgenti OSS entrarono in contatto anche con gruppi di resistenza giapponesi in Cina allo scopo di studiare i loro programmi di guerra psicologica contro il Giappone. La Dixie Mission, composta da 20 persone tra cui due agenti OSS, prese contatto con Sanzo Nosaka e la sua Nippon Jinmin Kaih\u014d Renmei, un gruppo giapponese comunista di resistenza costituito di prigionieri di guerra giapponesi rieducati da Sanzo. L'OSS si mostr\u00f2 interessato pure a Wataru Kaji e alla sua Nihonjin Hansen Domei, composta di prigionieri di guerra giapponesi rieducati da Kaji ed altri capi della Nihonjin Hansen Domei. Kaji sarebbe stato interrogato dai soldati nisei Koji Ariyoshi della Dixie Mission e Karl Yoneda del servizio segreto militare USA.\nUno dei pi\u00f9 grandi successi dell'OSS nella Seconda guerra mondiale fu l'infiltrazione di propri agenti nella Germania nazista. L'OSS aveva il compito di addestrare elementi austriaci e tedeschi per missioni in Germania. Tra questi agenti vi erano varie figure fuoriuscite, come membri del partito comunista socialista, attivisti sindacali, prigionieri di guerra antinazisti e rifugiati tedeschi ed ebrei. L'OSS reclut\u00f2 e gest\u00ec inoltre una delle pi\u00f9 importanti spie del conflitto, il diplomatico tedesco Fritz Kolbe.\nNel 1943 l'OSS avvi\u00f2 delle operazioni ad Istanbul. \nLa Turchia, paese neutrale nella Seconda guerra mondiale, era un posto in cui tanto l'Asse quanto le potenze Alleate mantenevano circuiti di spionaggio. Le linee ferroviarie colleganti l'Asia centrale con l'Europa, e la contiguit\u00e0 della Turchia con gli stati balcanici ne facevano un crocevia del traffico di informazioni strategiche. Lo scopo dell'operazione OSS ad Istanbul chiamata \"Project Net-1\" era di infiltrare e mitigare l'azione sovversiva nei territori gi\u00e0 appartenuti all'Impero ottomano e a quello austro-ungarico. Capo delle operazioni OSS ad Istanbul era il banchiere di Chicago Lanning \"Packy\" Macfarland che agiva grazie alla copertura derivantegli dalla sua funzione di banchiere nel programma americano Lend-Lease. Macfarland arruol\u00f2 Alfred Schwarz, ingegnere e uomo d'affari cecoslovacco che prese il nome di \"Dogwood\" e fin\u00ec per stabilire la catena di informazioni Dogwood. Dogwood a sua volta arruol\u00f2 un assistente personale di nome Walter Arndt e si accredit\u00f2 come dipendente della \"Istanbul Western Electrik Kompani.\" Attraverso Schwartz e Arndt l'OSS riusc\u00ec ad infiltrarsi nei gruppi antifascisti in Austria, Ungheria e Germania. Schwartz riusc\u00ec a convincere corrieri diplomatici romeni, bulgari, ungheresi e svizzeri a contrabbandare informazioni dell\"intelligence\" americana in questi territori e a stabilire contatti con gli elementi antinazisti e loro collaboratori. Corrieri ed agenti imparavano a memoria le informazioni e producevano rapporti analitici; quando non era possibile mandare a memoria le informazioni, le microfilmavano, nascondendole poi nelle scarpe o in cavit\u00e0 intagliate nelle matite. Attraverso questo processo le informazioni sul regime nazista arrivavano, passando da Macfarland e dall'OSS di Istanbul, fino a Washington.\nBench\u00e9 la \"catena Dogwood\" ottenesse una gran quantit\u00e0 di informazioni, la relativa affidabilit\u00e0 era sempre pi\u00f9 messa in discussione dall\"intelligence\" britannica. Alla fine verso maggio 1944 grazie alla collaborazione tra OSS, \"intelligence\" britannica, il Cairo e Washington, si stabil\u00ec che l'intera catena Dogwood era inaffidabile e pericolosa. La diffusione di notizie fasulle presso l'OSS aveva lo scopo di sviare l'impiego delle risorse alleate. La catena Dogwood di Schwartz, che era il pi\u00f9 potente strumento spionistico americano in territorio occupato, fu di conseguenza ben presto abbandonata.\nVerso la fine del 1944, l'OSS acquist\u00f2 codici e materiale di cifratura sovietici (o informazioni finlandesi in proposito) da ufficiali dell'esercito finlandese emigrati.\nIl Segretario di Stato Edward Reilly Stettinius eccep\u00ec che questo comportamento violava un accordo che il presidente Roosevelt aveva concluso con l'URSS, impegnandosi a non interferire dagli USA nel traffico cifrato sovietico. Il generale Donovan poteva aver copiato le carte prima di restituirle il successivo gennaio, ma non c'\u00e8 alcuna traccia che Arlington Hall (sede principale del Signals Intelligence Service dell'esercito) le avesse ricevute, e gli archivi di CIA e NSA non ne hanno copie superstiti.\nQuesto libro di codici fu di fatto utilizzato nell'operazione di criptoanalisi Progetto Venona, che contribu\u00ec a far emergere una ramificata attivit\u00e0 spionistica sovietica nel Nordamerica.\nArmi e attrezzature.\nLe operazioni OSS di spionaggio e sabotaggio rendevano indispensabile un equipaggiamento altamente specializzato. Resosi conto di ci\u00f2, il generale Donovan invit\u00f2 esperti, organizz\u00f2 seminari e finanzi\u00f2 laboratori che avrebbero formato il nucleo del futuro \"Research &amp; Development Branch\" (\"settore ricerca e sviluppo\"). Il chimico di Boston Stanley P. Lovell ne fu il primo capo, e Donovan lo chiamava scherzosamente \"il mio professor Moriarty\". Per tutta la durata della guerra, il \"Research &amp; Development\" abilmente adatt\u00f2 armi alleate ed equipaggiamento spionistico, anche producendo in proprio una gamma romanzesca di strumenti ed arnesi da spia, tra cui: pistole silenziate, mitra alleggeriti, bombe a mano \"BEANO T-13\" che scoppiavano subito dopo l'impatto, esplosivi camuffati da pezzi di carbone (\"Black Joe\") o borse di farina cinese (\"Aunt Jemima\"), micce all'acetone per le mine adesive, bussole nascoste in bottoni da uniforme, carte da gioco che occultavano mappe, una fotocamera da 16\u00a0mm Kodak dissimulata da pacchetto di fiammiferi, tavolette di veleno senza aroma (pillole \"K\" ed \"L\"), e sigarette rivestite di tetraidrocannabinolo acetato (un estratto della canapa indiana) per indurre incontrollabile loquacit\u00e0, ed altri ritrovati ancora. Inoltre, fu sviluppato equipaggiamento di comunicazione innovativo, come strumenti di intercettazione, segnalatori elettronici per localizzare gli agenti, e il sistema radio portatile \"Joan-Eleanor\" che permetteva agli operatori a terra di stabilire un contatto sicuro con un aereo che si preparasse ad atterrare o a deporre un carico. Il \"Research &amp; Development\" dell'OSS stamp\u00f2 anche false tessere identificative tedesche e giapponesi, vari lasciapassare, carte di razionamento e denaro contraffatto.\nIl 28 agosto 1943 fu chiesto a Stanley Lovell di fare una presentazione di fronte a un pubblico poco favorevole del Joint Chiefs of Staff, dato che i grandi capi USA erano assai scettici su tutti i piani OSS che andavano al di l\u00e0 della raccolta di informazioni militari, e si preparavano a spartire l'OSS tra esercito e marina (l'aeronautica USA non esisteva ancora come forza armata autonoma). Dicono che, mentre stava spiegando finalit\u00e0 e missione del suo dipartimento e presentando vari aggeggi e strumenti, avrebbe casualmente gettato in un cestino la \"Hedy,\" un tipo di congegno a forma di petardo per creare panico, che subito provoc\u00f2 un forte rumore sibilante seguito da un botto assordante. La presentazione fu interrotta e non venne ripresa poich\u00e9 tutti i presenti fuggirono. In realt\u00e0, la \"Hedy,\" scherzosamente chiamata in quel modo con riferimento alla star di Hollywood Hedy Lamarr (entrambe erano bravissime a distrarre gli uomini), salv\u00f2 la vita a qualche operatore OSS in trappola.\nNon tutti i progetti funzionarono. Alcune idee erano davvero balzane, come quella di produrre sterco di capra patogeno \u2014 \"PROJECT Capricious\" (1942) \u2014 per diffondere l'antrace, usando le mosche, fra le truppe tedesche nel Marocco Spagnolo per evitare che la Spagna si unisse alle Potenze dell'Asse. Donovan non fu informato del \"PROJECT Capricious\" a causa della sua estrema segretezza; i tedeschi alla fine se ne andarono e l'Operazione Capricious fu annullata. Si era anche pensato di introdurre estrogeno nel cibo di Hitler per privarlo dei suoi caratteristici baffi e soprattutto della sua voce baritonale, ben nota ad ogni tedesco. Una trama pi\u00f9 letale prevedeva l'occultamento di iprite nei fiori per provocare la cecit\u00e0 tra i generali del comando supremo tedesco. Nel complesso, Stanley Lovell fece un gran lavoro per spianare all'OSS la strada nell'arena dello spionaggio della Seconda guerra mondiale, in un modo che lui stesso cos\u00ec sintetizz\u00f2: \"Era mia regola prendere in considerazione qualunque metodo che potesse servire la causa della guerra, anche se non ortodosso o senza precedenti\".\nNel 1939, il giovane medico Christian J. Lambertsen svilupp\u00f2 un rebreather ad ossigeno \"(Lambertsen Amphibious Respiratory Unit)\" e nel 1942 lo present\u00f2 all'OSS \u2014 subito dopo la bocciatura espressa dalla U.S. Navy \u2014 nella piscina di un hotel di Washington D.C. L'OSS fu talmente convinto dall'idea che assunse Lambertsen come direttore del programma finalizzato a costituire una squadra subacquei per l'organizzazione. I suoi compiti comprendevano addestramento e metodi di sviluppo di unit\u00e0 subacquei autosufficienti oltre alla fornitura di \"Lambertsen Amphibious Respiratory Unit\" per l'OSS \"Operational Swimmer Group\". Il crescente impegno dell'OSS nell'infiltrazione costiera e nel sabotaggio via mare port\u00f2 in seguito alla costituzione della \"OSS Maritime Unit\" (\"unit\u00e0 marittima dell'OSS\").\nDissolvimento in altre agenzie.\nDopo la vittoria in Europa nel maggio del 1945, l'OSS fu maggiormente in grado di concentrare le sue operazioni in Giappone. Un mese dopo che la guerra era stata vinta nel Teatro delle operazioni nel Pacifico, il 20 settembre 1945, il presidente Truman firm\u00f2 l'ordine esecutivo 9621, che entr\u00f2 in vigore il 1\u00ba ottobre 1945. Di conseguenza a partire dal 20 settembre 1945 le funzioni dell'OSS furono spartite tra Dipartimento di Stato e Dipartimento della Guerra. Il Dipartimento di Stato incorpor\u00f2 la \"Research and Analysis Branch\" dell'OSS, che fu rinominata \"Interim\" \"Research and Intelligence Service\" (IRIS), sotto il comando del colonnello dell'esercito Alfred McCormack. L'unit\u00e0 fu poi ancora ribattezzata Bureau of Intelligence and Research.\nIl Dipartimento della Guerra acquis\u00ec le branche Secret Intelligence (SI) e Counter-Espionage (X-2), che furono inserite in un nuovo ufficio creato appositamente, la Strategic Services Unit (SSU). Il Segretario di Stato per la Guerra nomin\u00f2 il brigadiere generale John Magruder (gi\u00e0 vicedirettore dell\"intelligence\" nell'OSS di Donovan) \"commissario liquidatore\" dell'OSS, e \u2014 cosa pi\u00f9 importante \u2014 con l'incarico di preservare la capacit\u00e0 di \"intelligence\" clandestina dell'OSS.\nNel gennaio 1946 il presidente Truman cre\u00f2 il \"Central Intelligence Group\" (CIG), diretto precursore della CIA. Le risorse della SSU, che costituivano al momento un \"nucleo\" embrionale di \"intelligence\" clandestina, furono trasferite al CIG a met\u00e0 1946 e furono ricostituite come \"Office of Special Operations\" (OSO). Inoltre il National Security Act del 1947 diede vita alla prima agenzia permanente statunitense di \"intelligence\" in tempo di pace, la Central Intelligence Agency, che da quel momento assunse le funzioni dell'OSS. Discendente diretta della componente paramilitare dell'OSS \u00e8 la Special Activities Division della CIA.\nSedi.\nPrince William Forest Park (allora conosciuto con il nome di \"Chopawamsic Recreational Demonstration Area)\" fu il primo sito di un campo addestrativo OSS, attivo dal 1942 al 1945. L'Area \"C\", estesa per circa 24\u00a0km\u00b2, fu utilizzata ampiamente per l'addestramento nelle comunicazioni, mentre l'Area \"A\" fu impiegata per addestrare alcuni dei gruppi operativi. \nCatoctin Mountain Park, oggi sede di Camp David, era il sito dell'Area \"B\" come campo addestrativo dell'OSS. Il Congressional Country Club (Area \"F\") a Bethesda (Maryland) era la principale struttura addestrativa OSS.\nLa sezione di Londra dell'OSS, e la sua prima sede all'estero, era all'indirizzo 70 Grosvenor Street, W1.\nLe sedi del Catalina Island Marine Institute a Toyon Bay sull'isola di Santa Catalina (California) sono in parte composte da un ex campo di addestramento alla sopravvivenza dell'OSS.\nIl National Park Service affid\u00f2 al professor John Chambers della Rutgers University uno studio sulle sedi addestrative OSS ubicate in parchi nazionali.\nAl Camp X, di Ajax, vicino a Oshawa (Ontario, Canada), si svolgeva un programma addestrativo di \"assassinio ed eliminazione\" condotto da esponenti del SOE britannico quali William E. Fairbairn e Eric A. Sykes. Molti membri dell'OSS vi ricevettero specifica formazione. Era soprannominato \"la scuola del caos e dell'omicidio\" da George Hunter White che fu allievo della struttura negli anni 1950.\nPersonale.\nI nomi di tutto il personale OSS e la documentazione del relativo servizio, fino a quel momento rigorosamente segreti, furono svelati il 4 agosto 2008 dai National Archives USA.\nFra i 24\u00a0000 nomi spiccavano quelli di Julia Child, Ralph Bunche, Arthur Goldberg, Saul K. Padover, Arthur Schlesinger, Jr., Bruce Sundlun e John Ford. Le 750\u00a0000 pagine dei 35\u00a0000 fascicoli personali contenevano le domande di ingresso di persone non assunte o assoldate, oltre allo stato di servizio di quelle prescelte.\nIl giocatore di Major League Baseball Moe Berg fu arruolato dall'OSS nel 1943 per la sua conoscenza di svariate lingue straniere, e, assegnato alla divisione Secret Intelligence, prese parte a missioni nei Caraibi, Sudamerica, Francia, Inghilterra, Norvegia, Italia e Balcani. In seguito, Berg apprese i rudimenti della fisica nucleare e fu spedito a Zurigo, nei panni di uno studente di fisica svizzero, con l'ordine di assistere ad una conferenza presso la Technische Hochschule tenuta dal grande scienziato nucleare tedesco Werner Heisenberg. La sua missione era uccidere lo scienziato se avesse stabilito che i tedeschi si fossero spinti molto avanti nel loro sforzo di costruire una bomba atomica; egli trov\u00f2 che lo scienziato non costituisse una minaccia. Berg ottenne la Presidential Medal of Freedom, ma la rifiut\u00f2 poich\u00e9 gli era proibito raccontare cos'avesse fatto per meritarla.\n\u00c8 l'unico ex giocatore di Major League Baseball la cui figurina sia esposta nella direzione CIA.\nIl tenente di marina Jack Taylor fu uno dei padri dei commandos moderni. L'OSS ne fece perdere le tracce all'inizio della guerra, ed ebbe una lunga carriera dietro le linee nemiche.\nTaro e Mitsu Yashima, entrambi dissidenti politici nipponici che vennero imprigionati in Giappone per averne contestato il regime, lavorarono per l'OSS nella guerra psicologica contro l'Impero giapponese."}
{"id": "1500968", "revid": "1543377", "url": "https://it.wikipedia.org/wiki?curid=1500968", "title": "8P/Tuttle", "text": "La cometa Tuttle, formalmente 8P/Tuttle, \u00e8 una cometa periodica del Sistema solare, appartenente alla famiglia di comete delle comete halleidi.\nLa cometa \u00e8 stata scoperta il 9 gennaio 1790 dall'astronomo francese Pierre M\u00e9chain. La cometa rimase visibile solo per un breve periodo; l'ultima osservazione fu raccolta il 1\u00ba febbraio. M\u00e9chain ne calcol\u00f2 un'orbita, ma il numero di osservazioni insufficienti non permise di riconoscere il comportamento periodico della cometa.\nLa cometa fu quindi riscoperta da Horace Tuttle il 5 gennaio 1858 e successivamente da Karl Bruhns l'11 gennaio. Sebbene Bruhns non ne avesse avuto nota, la segnalazione di Tuttle aveva gi\u00e0 dato inizio alla campagna osservativa e, di conseguenza, il suo nome non fu associato alla cometa. Charles Tuttle, fratello di Horace, calcol\u00f2 una prima orbita della cometa ed ipotizz\u00f2 che poteva trattarsi del ritorno della cometa 1790 II (M\u00e9chain). Cosa che fu confermata dopo ulteriori osservazioni.\nLa cometa 8P/Tuttle \u00e8 responsabile dello sciame meteorico delle Ursidi, il cui massimo si verifica nel mese di dicembre. Tale sciame, nel 2007, \u00e8 stato pi\u00f9 intenso proprio a causa del ritorno della cometa."}
{"id": "1500970", "revid": "12962629", "url": "https://it.wikipedia.org/wiki?curid=1500970", "title": "Senegalesi", "text": ""}
{"id": "1500974", "revid": "2178", "url": "https://it.wikipedia.org/wiki?curid=1500974", "title": "Stemma sloveno", "text": ""}
{"id": "1500984", "revid": "125076492", "url": "https://it.wikipedia.org/wiki?curid=1500984", "title": "Qu\u00e9 hiciste", "text": "Qu\u00e9 hiciste (in italiano \"Che cosa hai fatto?\") \u00e8 il primo singolo di Jennifer Lopez ad essere estratto dall'album \"Como ama una mujer\", ed \u00e8 cantata completamente in spagnolo. Il singolo ha ottenuto un enorme successo in Svizzera, Spagna e Italia, dove ha raggiunto la posizione numero 19 fra i singoli pi\u00f9 venduti del 2007. La canzone fa parte della colonna sonora del film \"Bordertown\", uscito nello stesso periodo e che vede la Lopez come attrice protagonista.\nIl video.\nIl video di \"Qu\u00e9 hiciste\" \u00e8 stato girato a Dumont Dunes in California dal regista Michael Haussman. Il video comincia con la cantante alla guida di una vecchia automobile su una autostrada polverosa e malconcia, in mezzo al deserto. Dopo un po' di strada l'auto si ferma ad una stazione di servizio e la cantante entra nel bagno a cambiarsi d'abito. Nel momento del ritornello si vede la Lopez danzare nel deserto, con delle fiamme alle sue spalle. Ritornati alle scene principali, la Lopez, con abiti diversi, si tinge i capelli di nero nel lavandino del bagno. Dopo si rimette alla guida, esce volontariamente dalla strada principale, e ferma l'automobile. Estrae dal portabagagli una tanica di benzina e da fuoco all'auto. Per il ritornello la sequenza continua con la Lopez che danza intorno all'incendio e alla fine si allontana nel deserto."}
{"id": "1500990", "revid": "12962880", "url": "https://it.wikipedia.org/wiki?curid=1500990", "title": "Sauditi", "text": ""}
{"id": "1500994", "revid": "287204", "url": "https://it.wikipedia.org/wiki?curid=1500994", "title": "Umama bint Abi l-'As ibn Rabi'a", "text": "\u00c8 pertanto enumerata a buon diritto tra i Compagni di Maometto.\nDopo la morte di sua zia paterna Fatima bint Muhammad spos\u00f2 suo zio paterno, il cugino di Maometto \u02bfAl\u012b b. Ab\u012b \u0101lib, generandogli un figlio di nome Muhammad (da non confondere con Muhammad ibn al-Hanafiyya).\nMor\u00ec nel 685, equivalente al 66 dell'Egira."}
{"id": "1501011", "revid": "1522738", "url": "https://it.wikipedia.org/wiki?curid=1501011", "title": "Sa'angreal", "text": ""}
{"id": "1501014", "revid": "174925", "url": "https://it.wikipedia.org/wiki?curid=1501014", "title": "Babbuini", "text": ""}
{"id": "1501020", "revid": "339392", "url": "https://it.wikipedia.org/wiki?curid=1501020", "title": "Tabi'un", "text": ""}
{"id": "1501034", "revid": "125525230", "url": "https://it.wikipedia.org/wiki?curid=1501034", "title": "Adolfo Margiotta", "text": "Biografia.\nAttore di teatro e cinema nato a Torre del Greco, si diploma alla scuola del Teatro Stabile di Genova. Successivamente \u00e8 autore degli spettacoli \"Siamo due spermatozoi\" e di \"Ecuador\". \u00c8 noto al grande pubblico soprattutto per il duo comico \"Chiquito y Paquito\", formato con Massimo Olcese, con cui mette in scena una surreale serie di parodie delle telenovelas, trasmessa all'interno del programma \"Avanzi\" nel 1993, e per \"Disokkupati\" (1997), in cui interpreta Speranzo Zammataro."}
{"id": "1501036", "revid": "12963272", "url": "https://it.wikipedia.org/wiki?curid=1501036", "title": "Legno compensato", "text": ""}
{"id": "1501037", "revid": "1038459", "url": "https://it.wikipedia.org/wiki?curid=1501037", "title": "Autacoide", "text": "In campo medico, per autacoide od \"ormone ad azione localizzata\" si intendeva originalmente un termine sostitutivo della parola ormone, usata dai fisiologi britannici.\nAutacoide \u00e8 una sostanza organica che, prodotta da cellule di una parte dell'organismo, passa in circolo per andare a modificare l'attivit\u00e0 di cellule di un'altra parte. \nAttualmente tale termine viene usato per indicare ormoni e composti vasoattivi come istamina, serotonina, chinine e fattori endoteliali oltre a prostaglandine, leucotrieni e i vari composti collegati ad essi, ma sempre derivati dall'acido arachidonico. Gli autacoidi hanno la peculiarit\u00e0 di avere una formazione, un'azione e una \u201cmorte\u201d molto rapide (nella maggior parte dei casi vengono distrutti dagli enzimi). \nEtimologia.\nLa parola \"autacoide\" deriva dal greco \"autos\" (se stesso) e \"acos\" (droga)."}
{"id": "1501038", "revid": "261173", "url": "https://it.wikipedia.org/wiki?curid=1501038", "title": "Una burla riuscita", "text": "Una burla riuscita \u00e8 una breve opera letteraria pubblicata nel 1926 da Italo Svevo.\nTrama.\nIn questo libro \u00e8 narrata la storia di Mario Samigli (pseudonimo con il quale lo stesso Svevo firm\u00f2 numerosi articoli apparsi sull'\"Indipendente\"), un letterato deluso per i continui insuccessi, che riesce a riscattarsi grazie ad un improvviso successo negli affari, che compensa le delusioni letterarie.\nMario Samigli, impiegato con spiccate velleit\u00e0 artistiche e grande lettore e studioso di letteratura \u00e8 autore di molte favole (per lo pi\u00f9 imitazioni dai pi\u00f9 grandi autori) e di un romanzo pubblicato quarant'anni prima. In un certo momento della sua vita, per\u00f2, la situazione cambia grazie all'incontro con un tizio che si presenta come rappresentante di un editore tedesco interessato a pubblicare il romanzo. L'incontro \u00e8 fonte di grande felicit\u00e0 per il protagonista al quale sembra stia per arrivare (anche se ormai piuttosto anziano) il momento della definitiva e inequivocabile consacrazione a scrittore: un riconoscimento del quale egli considerava degna la sua arte ma mai concretizzato.\nMa presto la storia si capovolge in dramma, alla scoperta che il suo improvviso successo non \u00e8 stato altro che lo scherzo (una \"burla\" appunto) di un collega del protagonista, che lo vuole unicamente umiliare.\nIn quest'opera, seppur molto breve, \u00e8 possibile riscontrare alcune specifiche tematiche, riconducibili poi alle medesime su cui si fonda l'intera opera Sveviana: esse sono principalmente la psicoanalisi dell'insoddisfazione, che prende corpo con i sogni e nei sogni del protagonista, tanto turbati e ansiosi quanto calma \u00e8 la sua condotta da sveglio; l'amore dimostrato al protagonista dal fratello, tenuto ostaggio del dolore dalla malattia; il dramma della beffa, che, lontana dall'essere umoristica, \u00e8 al contrario bassamente malevola."}
{"id": "1501039", "revid": "767487", "url": "https://it.wikipedia.org/wiki?curid=1501039", "title": "S\u00e2nt\u0103m\u0103ria-Orlea", "text": "S\u00e2nt\u0103m\u0103ria-Orlea (in ungherese \"\u0150raljaboldogfalva\", in tedesco \"Liebfrauen\") \u00e8 un comune della Romania di 3.346 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 9 villaggi: Balomir, B\u0103r\u0103\u0219tii Ha\u021begului, Bucium-Orlea, Ciopeia, S\u0103cel, S\u00e2npetru, S\u00e2nt\u0103m\u0103ria-Orlea, Subcetate, Vadu.\nDi un certo interesse \u00e8 la chiesa calvinista, fatta costruire dalla famiglia C\u00e2ndea verso la fine del XIII secolo; l'edificio \u00e8 in uno stile di transizione tra il romanico e il gotico, ha una struttura a navata unica e contiene un imponente ciclo di affreschi databile tra il 1311 ed il 1400 circa."}
{"id": "1501040", "revid": "1305772", "url": "https://it.wikipedia.org/wiki?curid=1501040", "title": "Federico Allasio", "text": "Era il padre dell'attrice Marisa Allasio.\nCaratteristiche tecniche.\nGiocatore.\nCentrocampista dotato di buona tecnica e potenza (capacit\u00e0 favorita dal fisico vigoroso).\nCarriera.\nGiocatore.\nClub.\nNato calcisticamente nei ragazzi del Torino, i famosi \"Balon Boys\", esordisce con la maglia granata a diciotto anni, il 20 novembre del 1932 a Napoli come mediano destro al fianco di Antonio Janni, di cui doveva diventare il successore. In nove campionati con il Torino gioca 170 partite segnando 18 reti, non poche per un mediano. In quel Torino di \"transizione\" inizia a giocare con uomini cardine del primo scudetto granata come Libonatti, Rossetti e appunto Janni fino a lasciare la maglia granata quando in squadra militava gi\u00e0 Franco Ossola primo pilastro del Grande Torino. Allasio in quegli anni forma con i laterali Gallea ed Ellena una grande linea mediana che riporta il Torino della seconda met\u00e0 degli anni '30 nelle parti pi\u00f9 alte della classifica e a vincere la Coppa Italia nel 1936.\nNell'estate del 1941 passa al Genova 1893 dove gioca fino al 1945-46, facendosi apprezzare anche tra i rossobl\u00f9 per le sue doti umane e di giocatore. Allasio era nella rosa della squadra rossoblu che partecip\u00f2 alla Coppa Citt\u00e0 di Genova che nei primi mesi del 1945 sostitu\u00ec il normale campionato a causa degli eventi bellici che sconvolgevano l'Europa in quel periodo. La competizione fu vinta dai rossobl\u00f9 che sorpassarono all'ultima giornata i rivali del Liguria; ad Allasio e a ciascun vincitore della competizione furono date in premio 20.000 lire dal futuro presidente rossoblu Antonio Lorenzo.\nChiude la carriera in serie B nelle file bianconere del Suzzara, rivestendo il doppio ruolo di giocatore-allenatore.\nNazionale B.\nHa disputato una partita con la Nazionale B, giocata il 25 ottobre 1936.\nAllenatore.\nDopo aver svolto il doppio ruolo di allenatore-giocatore nel Suzzara, inizia la carriera di allenatore di serie A nel Genoa subentrando, nel 1947-48 a stagione avviata, al celebre \"Padre di tutti i mister\", l'inglese William Garbutt.\nIn seguito guida la , il , il Cagliari (che lascer\u00e0 poco dopo la cessione del cannoniere Erminio Bercarich e un cambio ai vertici della societ\u00e0, che lo sostituir\u00e0 con Ottavio Morgia) e la Lazio. Nel 1958-59 inizia la stagione come allenatore del Torino ma un pessimo clima societario e una squadra non all'altezza lo portano all'esonero (la squadra poi finisce ultima e per la prima volta nella sua storia scende in serie B).\nL'anno dopo tuttavia si riprende la rivincita ottenendo una delle sue migliori prestazioni a livello tecnico guidando il Bologna che si classifica al quinto posto nel campionato del 1959-60, in cui schiera Giacomo Bulgarelli come titolare, che della squadra diventer\u00e0 un capitano storico. Da ricordare anche una promozione in serie A ottenuta nel 1958 allenando il Bari.\nDirigente sportivo.\nParallelamente all'attivit\u00e0 di allenatore, Allasio intraprese anche quella dirigenziale, tanto che nel 1963 viene nominato direttore generale della , ruolo che ricoprir\u00e0 per un anno. Dopo alcune stagioni vissute ancora come allenatore, torn\u00f2 nella societ\u00e0 campana in veste di direttore sportivo dal 1969 al 1971."}
{"id": "1501042", "revid": "287204", "url": "https://it.wikipedia.org/wiki?curid=1501042", "title": "Santamaria-Orlea", "text": ""}
{"id": "1501043", "revid": "86343", "url": "https://it.wikipedia.org/wiki?curid=1501043", "title": "Santamaria Orlea", "text": ""}
{"id": "1501044", "revid": "300279", "url": "https://it.wikipedia.org/wiki?curid=1501044", "title": "Duca di Nemours", "text": "Tra il XII ed il XIII secolo la \"Signoria di Nemours\", nel G\u00e2tinais, in Francia, fu in possesso della Casata di Villeb\u00e9on, un membro della quale, Gauthier, fu maresciallo di Francia a met\u00e0 del XIII secolo. \nIl ducato di Nemours corrisponde oggi al Cantone di Nemours.\nLa signoria venne venduta al Re Filippo III di Francia nel 1274 e nel 1276 da Giovanni a Filippo di Nemours, e venne elevata a contea e affidata quindi a Giovanni III di Grailly nel 1364. Nel 1404, Carlo VI di Francia la diede a Carlo III di Evreux, e la eresse a Ducato di Nemours, sotto la protezione della Francia, in cambio dell'antica Contea di \u00c9vreux in Normandia.\nDopo essere stato confiscato e ristabilito diverse volte, il ducato torn\u00f2 alla corona francese nel 1504, dopo l'estinzione della casata d'Armagnac-Pardiac. Nel 1507 venne affidata da Luigi XII di Francia al proprio nipote, Gastone di Foix, che venne ucciso nella Battaglia di Ravenna nel 1512. Il ducato torn\u00f2 tra i domini reali, da cui ne venne nuovamente disgiunto per Giuliano de' Medici e per sua moglie Filiberta di Savoia nel 1515, per Luisa di Savoia nel 1524, e per Filippo di Savoia, nel 1528. I discendenti di quest'ultimo mantennero il ducato sin quando non venne venduto a Luigi XIV di Francia. Nel 1672 Luigi affid\u00f2 il ducato al fratello, il Duca Filippo I d'Orl\u00e9ans, i cui discendenti lo mantennero sino alla Rivoluzione francese. Il titolo di \"Duca di Nemours\" venne successivamente affidato a Luigi Carlo, figlio del Re Luigi Filippo di Francia.\nSignori di Nemours.\nLa signoria di Nemours fu venduta al re Filippo III di Francia nel 1274.\nDuchi di Nemours (prima creazione - 1404).\nAlla morte di Carlo III nel 1425, il ducato venne preteso dai discendenti della sua giovane figlia, Beatrice d'Evreux, e dalla sorella maggiore, Bianca di Navarra, a cui venne riconosciuto nel 1437, alla cui morte il ducato torn\u00f2 alla corona, e nonostante i discendenti di Bianca, i re di Navarra, pretendessero il titolo sino al 1571, Luigi XII, nel 1461, accolse le pretese della figlia di Beatrice, Eleonora di Borbone-La Marche e del marito, Bernardo d'Armagnac.\nCarlotta, l'ultima discendente di Beatrice d'Evreux, mor\u00ec senza eredi nel 1504. Nemours torn\u00f2 alla corona."}
{"id": "1501046", "revid": "69481", "url": "https://it.wikipedia.org/wiki?curid=1501046", "title": "Organizzazione Comunista Avanguardia Operaia", "text": ""}
{"id": "1501047", "revid": "74851", "url": "https://it.wikipedia.org/wiki?curid=1501047", "title": "Fred Elmes", "text": ""}
{"id": "1501048", "revid": "767487", "url": "https://it.wikipedia.org/wiki?curid=1501048", "title": "Terror Firmer", "text": "Terror Firmer \u00e8 un film del 1999, diretto da Lloyd Kaufman, prodotto dalla Troma. \u00c8 basato sul libro \"All I Needed to Know About Filmmaking I Learned From The Toxic Avenger\", scritto da Lloyd Kaufman e James Gunn.\n\u00c8 il primo film della Troma montato con la tecnologia Avid ed \u00e8 considerato il miglior film diretto da Lloyd Kaufman, nonch\u00e9 la summa di tutti i film della Troma: si ritrovano infatti gli elementi caratteristici della casa di produzione, quali turpiloquio, sequenze politicamente scorrette, splatter, dialoghi demenziali, scatologia e sequenze ricorrenti quali l'amputazione di una gamba e un'evirazione.\nIl titolo alternativo del film \u00e8 \"One giant Tribute to all Troma films\".\nTrama.\nIl regista cieco Larry Benjamin (Lloyd Kaufman) sta girando un film della Troma. Si tratta dell'ennesimo sequel di \"Il vendicatore tossico\". Durante le riprese, sul set si aggira una misteriosa donna che seduce e uccide a poco a poco i membri della troupe.\nIntanto l'assistente del regista Jennifer (Alyce LaTourelle) si divide tra il tecnico del suono, il ribelle Casey (Will Keenan) e il truccatore, il timido Jerry (Trent Haaga). Dopo l'abbandono dell'attrice principale Christine (Debbie Rochon), Jennifer diventa inoltre la protagonista del film, nel ruolo della psichiatra di Toxic Avenger, e si trova ad interpretare una scena d'amore con Jerry, che interpreta Toxic Avenger dopo la morte dell'attore designato per la parte.\nI delitti della misteriosa donna si moltiplicano e la troupe \u00e8 costretta a difendersi per sopravvivere.\nAlla fine si scopre che la misteriosa donna \u00e8 in realt\u00e0 Casey, che rivela di essere un ermafrodita. Nella lotta finale contro Casey, Larry Benjamin viene ucciso dilaniato da una bomba. Le riprese del film vengono cos\u00ec portate a termine da Jennifer, che vede cos\u00ec avverarsi il suo sogno di diventare regista, e dalla figlia muta di Benjamin, Audrey (Charlotte Kaufman), che ha ritrovato la parola dopo la morte del padre.\nAl termine del film appare Lemmy Kilmister, cantante dei Mot\u00f6rhead, che presenta una campagna contro la discriminazione degli ermafroditi.\nProduzione.\nLloyd Kaufman ebbe molti problemi con la polizia, durante le riprese del film. Pi\u00f9 di una volta infatti la polizia ha revocato il permesso di girare la pellicola.\nCast.\nNel cast del film sono presenti molti attori noti della Troma, come Will Keenan (che nel 1996 aveva interpretato Tromeo in \"Tromeo and Juliet\"), l'attore pornografico Ron Jeremy, Trent Haaga e Debbie Rochon. Inoltre appaiono in un cameo i registi Trey Parker e Matt Stone, autori di \"South Park\".\nLe diverse versioni.\n\"Terror Firmer\" \u00e8 disponibile in tre versioni: quella censurata dura 95 minuti e presenta delle bande nere con la scritta a caratteri cubitali CENSORED, che coprono nudit\u00e0 o smembramenti. Alcune sequenze splatter sono state oscurate da immagini di animali. Durante alcuni tagli pesanti compare Lloyd Kaufman che spiega perch\u00e9 sono state eliminate alcune sequenze e mima queste in maniera demenziale. Inoltre molte parolacce sono state eliminate e al posto delle voci degli attori sono state inserite delle voci ridicole che dicono delle parole accettabili.\nLa versione director's cut dura 114' e presenta tutte le sequenze di nudit\u00e0 e di smembramenti. La terza versione \u00e8 quella presente nel DVD statunitense, edizione speciale a due dischi. Questa versione \u00e8 stata nominata \"Uncut Director's Cut\", e dura in totale 125 minuti. Presenta alcune sequenze eliminate e altre sequenze in versione estesa rispetto alla director's cut.\nCuriosit\u00e0.\nAlcuni degli attori e dei membri della troupe presenti nel film indossano una maglietta dei Mot\u00f6rhead. Lo stesso Lemmy, frontman dei Motorhead, appare per un cameo nel ruolo di un intervistatore televisivo. Durante i titoli di coda inoltre, Lemmy lancia un appello a sostegno degli ermafroditi: nelle immagini che vengono presentate i due ermafroditi sono interpretati da Matt Stone e Trey Parker, ideatori della serie \"South Park\"."}
{"id": "1501050", "revid": "767487", "url": "https://it.wikipedia.org/wiki?curid=1501050", "title": "\u0218oimu\u0219", "text": "\u0218oimu\u0219 (in ungherese \"Marossolymos\", in tedesco \"Falkendorf\") \u00e8 un comune della Romania di 3.334 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 9 villaggi: B\u0103lata, Bejan, Bejan-T\u00e2rn\u0103vi\u021ba, Boholt, C\u0103inelu de Jos, Chi\u0219c\u0103daga, Forn\u0103dia, P\u0103uli\u0219, Sulighete."}
{"id": "1501051", "revid": "1534511", "url": "https://it.wikipedia.org/wiki?curid=1501051", "title": "Trickster", "text": "Nella mitologia, nella religione e nello studio del folklore il trickster (traducibile approssimativamente con \"imbroglione\" o \"truffatore\") \u00e8 un personaggio, uomo, donna o animale antropomorfo, vorace, abile nell'inganno e caratterizzato da una condotta amorale, al di fuori delle regole convenzionali. Questa figura liminale e ambigua ha spesso nei miti un ruolo altrettanto importante di quello delle classiche divinit\u00e0 o personaggi, aventi invece una funzione precisa e determinata.\nLewis Hyde nel suo saggio \"Trickster Makes the World\", definisce una divinit\u00e0 ingannevole che rappresenta la \"paradossale categoria dell'amoralit\u00e0 sacra\". E ancora: \nTra gli animali/personaggi che in miti e leggende sono considerati ingannevoli nelle varie culture si ricordano il coyote, la volpe, il ragno, la lepre, il corvo (vedi Kutkh), il lupo.\nDescrizione.\nNel folklore il personaggio appare come uno scaltro mentitore che con pochi lungimiranti sotterfugi riesce a uscire sano e salvo anche dalle situazioni pi\u00f9 ingarbugliate (delle quali spesso \u00e8 artefice), come nella maschera di Pulcinella o nell'\u02bfIfr\u012bt delle tradizioni arabo-islamiche. In questo differisce dal brigante, poich\u00e9 la sua attitudine raramente lo porta a notevoli guadagni o cambi radicali di vita; piuttosto le sue furbonerie sono un contorto lasciapassare per la riuscita di piccoli imbrogli, sia commerciali sia sessuali, che spesso sfociano nella comicit\u00e0.\nIl trickster, spesso un ladro o un folle, \u00e8 colui che mette in moto cambiamenti imprevedibili nelle storie. Non crea, ma concrea, dando alla creazione aspetti imprevedibili, o, in alternativa, distrugge il mondo conosciuto o l'ordine costituito, creandone uno differente (vedi ad esempio Loki per la tradizione mitologica norrena; Prometeo o Ermes per la cultura greca). Echi di questa figura si ritrovano negli eroi aristofaneschi i quali appunto condividono con essa il potere di concreare, di plasmare la realt\u00e0 creandone una nuova secondo la loro volont\u00e0. Questa particolare retorica dell'eroe imbroglione costituisce una delle costanti anche dei suoi rappresentanti medievali e moderni."}
{"id": "1501052", "revid": "287204", "url": "https://it.wikipedia.org/wiki?curid=1501052", "title": "Soimus", "text": ""}
{"id": "1501053", "revid": "47767", "url": "https://it.wikipedia.org/wiki?curid=1501053", "title": "Galizia (Polonia)", "text": ""}
{"id": "1501055", "revid": "167080", "url": "https://it.wikipedia.org/wiki?curid=1501055", "title": "Charles &amp; Ray Eames", "text": ""}
{"id": "1501056", "revid": "767487", "url": "https://it.wikipedia.org/wiki?curid=1501056", "title": "Teliucu Inferior", "text": "Teliucu Inferior \u00e8 un comune della Romania di 2.479 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 4 villaggi: Cinci\u0219-Cerna, Izvoarele, Teliucu Inferior, Teliucu Superior."}
{"id": "1501063", "revid": "11266", "url": "https://it.wikipedia.org/wiki?curid=1501063", "title": "Cellino San Marco", "text": "Cellino San Marco (\"Cilinu Santu Marcu\" in dialetto leccese, chiamata \"Cellino\" fino al 1862) \u00e8 un comune italiano di abitanti della provincia di Brindisi in Puglia.\nStoria.\nLa tomba eneolitica \"a forno\", rinvenuta all'interno del Bosco Li Veli, \u00e8 il reperto archeologico principale del territorio comunale. Tuttavia, la tomba non \u00e8 visitabile perch\u00e9 non pi\u00f9 localizzabile e totalmente abbandonata.\nNel medioevo, il casale principale \u00e8 stato quello di \"La Mea\" (oggi una piccola masseria al confine con il territorio di San Donaci): qui si conserva una cappella rurale risalente al XV secolo. \nLa chiesa di San Marco \u00e8 stata costruita tra XVII e XVIII secolo, sui resti di una cappella del IX secolo. All'interno si pu\u00f2 ammirare un bell'esemplare di altare barocco e una statua d'argento di San Marco risalente al 1819.\nIl castello dei nobili Albrizzi e Chyurlia \u00e8 stato costruito intorno al XVI secolo e ampliato nel XVII secolo. \nCellino \u00e8 stata sotto i domini delle famiglie De Fallosa, Noha, Albrizzi, Chyurlia e altri signori feudatari che la governarono dal medioevo fino al 1806, quando la feudalit\u00e0 fu abolita da Gioacchino Murat per effetto delle leggi eversive del cosiddetto Decennio francese e mai pi\u00f9 ripristinata dai Borbone, ben lieti di essersi sbarazzati della potente aristocrazia del Mezzogiorno. Durante il risorgimento fu costituita una \"Vendita di Carbonari\", una setta insurrezionale chiamata \"La Plebe al Monte Sacro\", e una sezione della Giovine Italia. \nLa municipalit\u00e0, gi\u00e0 appartenente alla provincia di Lecce, fu assegnata alla nuova provincia di Brindisi nel 1927.\nUna stele del 1822 raffigurante il logo della citt\u00e0 di Cellino San Marco, oggi \u00e9 nella sede della protezione civile e del comune.\nSociet\u00e0.\nEtnie e minoranze straniere.\nAl 31 dicembre 2020 nel territorio comunale si registrava la presenza di 82 stranieri regolari. La comunit\u00e0 pi\u00f9 numerosa era quella rumena con 57 cittadini residenti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di calcio A.S.D. Cellino Calcio, che ha disputato campionati dilettantistici regionali. Milita in terza categoria 2021-2022."}
{"id": "1501064", "revid": "767487", "url": "https://it.wikipedia.org/wiki?curid=1501064", "title": "Tome\u0219ti (Hunedoara)", "text": "Tome\u0219ti \u00e8 un comune della Romania di 1.191 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 8 villaggi: Dobro\u021b, Leau\u021b, Livada, Ob\u00e2r\u0219a, \u0218teia, Tiule\u0219ti, Tome\u0219ti, Valea Mare de Cri\u0219."}
{"id": "1501065", "revid": "1305772", "url": "https://it.wikipedia.org/wiki?curid=1501065", "title": "Rapimento", "text": ""}
{"id": "1501066", "revid": "185700", "url": "https://it.wikipedia.org/wiki?curid=1501066", "title": "Uccisione", "text": ""}
{"id": "1501070", "revid": "438678", "url": "https://it.wikipedia.org/wiki?curid=1501070", "title": "Opposizione parlamentare", "text": ""}
{"id": "1501071", "revid": "767487", "url": "https://it.wikipedia.org/wiki?curid=1501071", "title": "Topli\u021ba (Hunedoara)", "text": "Topli\u021ba \u00e8 un comune della Romania di 806 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 8 villaggi: Curpenii Silva\u0219ului, D\u0103b\u00e2ca, Dealu Mic, Gole\u0219, H\u0103\u0219d\u0103u, Mosoru, Topli\u021ba, V\u0103lari."}
{"id": "1501072", "revid": "767487", "url": "https://it.wikipedia.org/wiki?curid=1501072", "title": "Tote\u0219ti", "text": "Tote\u0219ti \u00e8 un comune della Romania di 1.932 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 5 villaggi: C\u00e2rne\u0219ti, Copaci, P\u0103cli\u0219a, Reea, Tote\u0219ti."}
{"id": "1501073", "revid": "287204", "url": "https://it.wikipedia.org/wiki?curid=1501073", "title": "Totesti", "text": ""}
{"id": "1501074", "revid": "167080", "url": "https://it.wikipedia.org/wiki?curid=1501074", "title": "Berbere", "text": ""}
{"id": "1501077", "revid": "167080", "url": "https://it.wikipedia.org/wiki?curid=1501077", "title": "Battaglia di Talas", "text": ""}
{"id": "1501078", "revid": "767487", "url": "https://it.wikipedia.org/wiki?curid=1501078", "title": "Turda\u0219", "text": "Turda\u0219 \u00e8 un comune della Romania di 1.952 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 4 villaggi: Pricaz, R\u00e2pa\u0219, Spini, Turda\u0219."}
{"id": "1501079", "revid": "287204", "url": "https://it.wikipedia.org/wiki?curid=1501079", "title": "Turdas", "text": ""}
{"id": "1501081", "revid": "167080", "url": "https://it.wikipedia.org/wiki?curid=1501081", "title": "Tariq Ibn Ziy\u00e0d", "text": ""}
{"id": "1501084", "revid": "125773657", "url": "https://it.wikipedia.org/wiki?curid=1501084", "title": "Polvere di stelle", "text": "Polvere di stelle \u00e8 un film commedia del 1973 scritto (in collaborazione con Ruggero Maccari e Bernardino Zapponi), diretto e interpretato da Alberto Sordi con coprotagonista Monica Vitti, ambientato nel mondo dell'avanspettacolo degli anni della seconda guerra mondiale. Allo stesso periodo render\u00e0 quattro anni dopo omaggio la RAI col variet\u00e0 Bambole, non c'\u00e8 una lira.\nTrama.\nMimmo Adami e Dea Dani sono marito e moglie; Mimmo \u00e8 capocomico e Dea soubrette. Insieme dirigono la \"Compagnia grandi spettacoli Dani Adami\" e tentano di sbarcare il lunario nella Roma occupata del 1943. La compagnia, dopo un lungo periodo di magra, accetta l'unica offerta lavorativa disponibile e da altri rifiutata: allestire una tourn\u00e9e in Abruzzo, regione funestata da bombardamenti che hanno luogo proprio il giorno in cui Mimmo accetta la scrittura.\nDa questo momento in poi, la scalcinata compagnia deve affrontare una serie di imprevisti; costretti a nutrirsi di castagnaccio e a dormire sui treni, inscenano il loro spettacolo in modesti teatri di provincia per pochi spettatori, finendo inevitabilmente per venire derisi. Dopo una delle serate, ottengono un insperato invito a cena da don Ciccio Caracioni, proprietario del teatro, che ha messo gli occhi sulle ballerine. Invece, dopo la cena, mentre don Ciccio dorme ubriaco, la compagnia fa razz\u00eca della sua dispensa, riuscendo poi a fuggire proprio nel corso di un bombardamento.\nDurante la marcia verso la destinazione del successivo spettacolo, si imbattono nel re d'Italia e nella sua consorte che, a seguito dei fatti dell'armistizio, stanno muovendo in auto verso Pescara.\nIn una delle successive serate in Abruzzo vengono catturati, nel corso dello spettacolo, durante un blitz tedesco; rischiano il plotone d'esecuzione, ma si salvano grazie a Dea, che si concede al Federale responsabile della loro sorte. Vengono imbarcati per Venezia, dove dovrebbero esibirsi nella Repubblica Sociale Italiana, ma - poich\u00e9 la nave su cui viaggiavano viene dirottata dai marinai - approdano infine a Bari, gi\u00e0 liberata dagli Alleati. Qui Mimmo, Dea e la compagnia vivono di espedienti e si imbattono in vari personaggi ma, soprattutto, entrano nelle grazie delle truppe di occupazione, allestendo intrattenimenti musicali e piccoli spettacoli a bordo delle navi militari e nelle strutture occupate.\nComplici i gusti semplici dei militari, la compagnia riesce ad allestire un ciclo di apprezzati spettacoli dal nome \"Stardust\" (polvere di stelle) con notevole dispiego di mezzi, per le truppe alleate nel famoso teatro Petruzzelli. Mimmo e Dea vivono il loro sogno di gloria e fantasticano un futuro ancora pi\u00f9 brillante; Dea vive inoltre una storia travolgente con un soldato di nome John.\nL'effimera notoriet\u00e0 tuttavia \u00e8 destinata a cessare. Dea, convinta di potersi imbarcare con John verso gli Stati Uniti, si reca al porto per scoprire che se ne \u00e8 gi\u00e0 andato. L'iniziale entusiasmo passa presto, gran parte delle truppe muovono da Bari, giungendo a liberare Roma e grosse compagnie di variet\u00e0, ora in grado di viaggiare, giungono per allestire spettacoli pi\u00f9 consoni ai gusti dei civili. La compagnia \u00e8 messa alla porta senza preavviso.\nDopo l'incredulit\u00e0 iniziale, ma certi di poter replicare lo stesso successo, Mimmo, Dea e la compagnia tornano nella capitale a chiedere, invano, scritture degne della loro \"bravura\"; nei teatri tornano a recitare attori celebri, e per una piccola compagnia d'avanspettacolo fuori dal giro che conta, la vita si fa sempre pi\u00f9 dura e difficile, fino a che Mimmo e Dea vengono abbandonati al loro destino da tutta la troupe. Infine, dopo aver venduto un anello di Dea e tutti i costumi di scena, si riducono a vivere pateticamente di rimpianti.\nColonna sonora.\nLa colonna sonora \u00e8 curata con brani d'epoca e altri originali di Piero Piccioni e Alberto Sordi, tra i quali:\nSpicca su tutte la canzone goliardica \"Ma 'ndo Hawaii,\"\" \"testo di Alberto Sordi\",\" leitmotiv degli spettacoli.\nCast.\nNel film compaiono camei di due noti attori della rivista italiana del periodo: Carlo Dapporto e Wanda Osiris, che interpretano loro stessi in un'epoca di trent'anni prima rendendo emblematica la figura della Osiris, sessantottenne al tempo delle riprese.\nIn un piccolo ruolo, non accreditato (balla il tip-tap in Galleria, e prega Mimmo di prenderlo nella compagnia), si riconosce un giovane Alvaro Vitali.\nLa parte del direttore del Teatro Petruzzelli fu affidata al giornalista Piero Virgintino, critico cinematografico de \"La Gazzetta del Mezzogiorno\".\nIl marinaio americano che si innamora di Dea \u00e8 interpretato da John Phillip Law, reduce dalla popolarit\u00e0 che aveva avuto in \"Barbarella\" e \"Diabolik\".\nProduzione.\nSono note due versioni del film, una di 145 minuti, l'altra, abbreviata a 123 minuti, nella quale vennero tagliate delle sequenze che potevano risultare un po' pi\u00f9 volgari (venne eliminata la parte dove la compagnia di Sordi canta la canzone \"Attaccati all'Asse!\"). La versione integrale, oltre che al cinema, \u00e8 stata trasmessa durante gli anni anche da Rai e Mediaset, ma non \u00e8 mai giunta su videocassetta, n\u00e9 su DVD.\nLa seconda versione fu curata dallo stesso Sordi.\nLuoghi del film.\nLa storia si svolge a Roma, in Abruzzo e a Bari, sebbene in alcuni casi (ad esempio \"Pizzico di Sotto\" e \"Canneto d'Abruzzo\") l'ambientazione sia in luoghi immaginari. Diversi esterni ambientati a Bari furono girati in altri luoghi. Nonostante parte della storia sia ambientata in Abruzzo, nessuna scena \u00e8 stata girata in quella regione.\nLa panoramica di apertura (il soldato tedesco) fu filmata alla passeggiata del Gianicolo a Roma; altre scene furono ambientate nella Galleria Colonna - ora intitolata ad Alberto Sordi - e vie adiacenti; presso il Foro Italico (il quartier generale delle forze Alleate in cui Mimmo e la compagnia vanno a cercare una scrittura) e il vicino Stadio dei Marmi. Anche la scena ambientata nella stazione di \"Pizzico di Sotto\", fittizia localit\u00e0 di debutto della tourn\u00e9e abruzzese, fu girata nella stazione di Roma San Pietro.\nLa casa di Don Ciccio Caracioni \u00e8 Palazzo Anguillara a Faleria (VT).\nLa produzione alloggi\u00f2 a lungo a Bari, girando varie scene nella citt\u00e0 vecchia, sul lungomare e al Teatro Petruzzelli (in interni ed esterni). Una ripresa fu fatta anche nelle campagne fra Martina Franca e Locorotondo (John e Dea sulla Jeep). Il porto, tuttavia, non \u00e8 quello di Bari ma di Napoli in quanto all'epoca vi attraccavano le navi della Marina Americana al molo San Vincenzo; il \"Grande albergo delle Nazioni\" (il quartier generale delle truppe alleate), nelle scene in interno ritrae il medesimo Hotel sul Lungomare Nazario Sauro di Bari, mentre gli esterni sono stati girati nell'ex casin\u00f2 \"Paradiso sul mare\" di Anzio.\nSempre nel porto di Napoli, presso il molo Beverello, venne girata la scena dello spettacolo sulla nave militare USS Cascade, messa a disposizione dalla United States Navy. Molti marinai americani fecero da comparsa ed \u00e8 evidente come le loro uniformi siano degli anni settanta e non dei primi anni quaranta, epoca di ambientazione del film.\nIl \"teatro Pomponi\" in cui la compagnia viene catturata dai nazifascisti \u00e8 l'ex cinema Italia a Pomezia (RM); la scena successiva, in cui la compagnia viene caricata sulle camionette e portata via fu girata nell'adiacente piazza Indipendenza. Nella scena seguente, gli uomini della compagnia vengono tradotti in una caserma, che \u00e8 in realt\u00e0 lo stadio Domenico Francioni di Latina.\nIl molo dal quale la compagnia salpa dall'Abruzzo con destinazione Venezia \u00e8 nel porticciolo di Bagnoli, presso Napoli.\nErrore storico.\nLa bandiera statunitense presente nella scenografia gigante nello spettacolo in una Bari liberata dagli alleati non \u00e8 quella attinente al periodo storico. Fino al 1959 la seconda bandiera pi\u00f9 longeva \u00e8 stata quella del 1912 con 48 stelle poste a rettangolo. Quella che ha sventolato nelle due guerre mondiali. Quella mostrata \u00e8 entrata in vigore nel 1960 sotto la presidenza Kennedy e ha 50 stelle. Le truppe alleate protagoniste della liberazione di Roma erano al comando del generale statunitense Mark Clark.\nLa critica.\nCallisto Cosulich nel \"Paese Sera\" del 15 settembre 1973: \"Il film di Sordi si divide in due parti nettamente distinte, anche sul piano della qualit\u00e0. La prima, che dura fino all'otto settembre, \u00e8 piuttosto mediocre e soffre del paragone schiacciante che ciascuno pu\u00f2 fare con la scena dell'Ambra Jovinelli nel \"Roma\" di Federico Fellini. La seconda invece trova un giusto equilibrio tra realt\u00e0, storia e convenzione, offrendoci tra l'altro una descrizione della Bari alleata assolutamente inedita per il nostro cinema. E nel far rivivere gli spettacoli e l'atmosfera di quel caotico periodo, bisogna ammettere che \"Polvere di stelle\" scopre delle ambizioni (in parte realizzate) superiori alle modeste esigenze del film di costume. Quanto agli attori, non \u00e8 da oggi che ci siamo accorti che Sordi sia molto pi\u00f9 contenuto (e quindi accettabile) quando si dirige da se stesso. Di riflesso egli \u00e8 costretto a contenere anche la Vitti, per non farsi sopraffare. A furia di contenersi insomma finiscono per formare una coppia ben assortita e assai efficace\"."}
{"id": "1501088", "revid": "767487", "url": "https://it.wikipedia.org/wiki?curid=1501088", "title": "Va\u021ba de Jos", "text": "Va\u021ba de Jos (in ungherese \"Als\u00f3v\u00e1ca\") \u00e8 un comune della Romania di 3.965 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 13 villaggi: Basarabasa, Birtin, Brotuna, C\u0103z\u0103ne\u0219ti, Ciungani, Oci\u0219or, Ociu, Pr\u0103v\u0103leni, Prihodi\u0219te, T\u0103t\u0103r\u0103\u0219tii de Cri\u0219, T\u00e2rnava de Cri\u0219, Va\u021ba de Jos, Va\u021ba de Sus."}
{"id": "1501089", "revid": "287204", "url": "https://it.wikipedia.org/wiki?curid=1501089", "title": "Vata de Jos", "text": ""}
{"id": "1501090", "revid": "1318658", "url": "https://it.wikipedia.org/wiki?curid=1501090", "title": "Anthoathecata", "text": "Anthoathecata \u00e8 un ordine di Hydrozoa.\nTassonomia.\nAll'ordine appartengono i seguenti quattro sottordini, uno dei quali indicato come incertae sedis:"}
{"id": "1501092", "revid": "29244", "url": "https://it.wikipedia.org/wiki?curid=1501092", "title": "Anthoathecatae", "text": ""}
{"id": "1501093", "revid": "29244", "url": "https://it.wikipedia.org/wiki?curid=1501093", "title": "Anthomedusae", "text": ""}
{"id": "1501094", "revid": "29244", "url": "https://it.wikipedia.org/wiki?curid=1501094", "title": "Stylasterina", "text": ""}
{"id": "1501095", "revid": "29244", "url": "https://it.wikipedia.org/wiki?curid=1501095", "title": "Athecatae", "text": ""}
{"id": "1501097", "revid": "118344393", "url": "https://it.wikipedia.org/wiki?curid=1501097", "title": "Akira Amano", "text": ""}
{"id": "1501099", "revid": "767487", "url": "https://it.wikipedia.org/wiki?curid=1501099", "title": "V\u0103li\u0219oara", "text": "V\u0103li\u0219oara \u00e8 un comune della Romania di 1.351 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 4 villaggi: Dealu Mare, S\u0103li\u0219tioara, Stoieneasa, V\u0103li\u0219oara."}
{"id": "1501101", "revid": "287204", "url": "https://it.wikipedia.org/wiki?curid=1501101", "title": "Valisoara", "text": ""}
{"id": "1501104", "revid": "167080", "url": "https://it.wikipedia.org/wiki?curid=1501104", "title": "Trattato di Utrecht (1713)", "text": ""}
{"id": "1501107", "revid": "324090", "url": "https://it.wikipedia.org/wiki?curid=1501107", "title": "Andrea Ferretto", "text": "Biografia.\nAndrea Ferretto fu allievo per la composizione di Reginaldo Grazzini al Conservatorio di Venezia. Nel 1893 segu\u00ec il maestro nel passaggio al Conservatorio di Firenze e si diplom\u00f2 infine al Liceo musicale di Bologna. \nFerretto fu autore di alcune opere liriche, tra cui \"L'amore di un angelo\", \"Redenti\", \"Idillio tragico\", \"Fantasma\" (su libretto di Emilio Praga), \"La violinata\" (su libretto di Anita Zappa), \"Luminello\", \"La Tintoretto\", di alcune composizioni sinfoniche, di alcune cantate e di molta musica da camera. \nNel 1920 present\u00f2 al pubblico il \"dattilomusicografo\", un congegno molto simile ad una macchina da scrivere per la produzione di spartiti. Con questo strumento era possibile imprimere tutti gli elementi della musica, nessuno escluso (compresi rigo e parole). Questa invenzione, sebbene apprezzabile e originale, non ebbe la fortuna commerciale sperata. Venne realizzata in diversi modelli, conservati uno nel municipio di Barbarano, altri presso la scuola media e la biblioteca. "}
{"id": "1501111", "revid": "1904508", "url": "https://it.wikipedia.org/wiki?curid=1501111", "title": "Enrico II di Savoia-Nemours", "text": "Biografia.\nFiglio terzogenito di Enrico I di Savoia-Nemours, duca del Genevese e di Nemours, duca d'Aumale, e di Anna di Lorena, duchessa d'Aumale, Enrico II nacque a Parigi nel 1625.\nNon dovendo succedere al trono ducale, intraprese la carriera ecclesiastica e, nel 1651, divenne arcivescovo di Reims.\nQuando per\u00f2 i suoi fratelli Luigi e Carlo Amedeo morirono senza lasciare eredi maschi, venne nominato duca di Nemours nel 1652 e dovette rinunciare alla carriera ecclesiastica nel 1657. Nello stesso anno spos\u00f2 la cugina Maria di Nemours, ma mor\u00ec dopo due anni senza aver lasciato figli, il 15 gennaio 1559. Come da sue disposizioni, il suo cuore venne sepolto presso la Chiesa di Saint-Paul-Saint-Louis a Parigi, mentre il suo corpo venne trasportato alla tomba di famiglia presso Annecy.\nAlla sua morte, il titolo di duca di Nemours ritorn\u00f2 alla corona francese. Come conte di Ginevra e duca di Aumale gli succedette la nipote, Maria Giovanna Battista di Savoia-Nemours."}
{"id": "1501117", "revid": "116535298", "url": "https://it.wikipedia.org/wiki?curid=1501117", "title": "Artland", "text": "Artland Inc. (\u682a\u5f0f\u4f1a\u793e\u30a2\u30fc\u30c8\u30e9\u30f3\u30c9, \"Kabushiki-gaisha \u0100torando\"?) \u00e8 stato uno studio di animazione giapponese, con sede a Tokyo, Giappone. Ha prodotto numerose famose serie anime, inclusa la premiata Mushishi. Lo studio \u00e8 stato fondato il 23 settembre 1978 e ne hanno fatto parte importanti artisti, come Haruhiko Mikimoto."}
{"id": "1501121", "revid": "1714743", "url": "https://it.wikipedia.org/wiki?curid=1501121", "title": "Luigi di Savoia-Nemours", "text": "Era figlio di Enrico I di Savoia-Nemours e di Anna di Guisa.\nBiografia.\nEredit\u00f2 i titoli alla morte del padre nel 1632, che mantenne sino alla propria morte, avvenuta nel 1641\nLuigi non si spos\u00f2 mai. Alla sua morte, i suoi titoli passarono al fratello minore Carlo Amedeo."}
{"id": "1501126", "revid": "93685", "url": "https://it.wikipedia.org/wiki?curid=1501126", "title": "J.J. Lehto", "text": ""}
{"id": "1501129", "revid": "729019", "url": "https://it.wikipedia.org/wiki?curid=1501129", "title": "Castello Savelli Torlonia", "text": "Il castello Savelli Torlonia \u00e8 una struttura difensiva sita a Palombara Sabina, nella Citt\u00e0 metropolitana di Roma Capitale. Il castello \u00e8 sito nel punto pi\u00f9 alto del cocuzzolo dove si sviluppa il centro abitato: le vie a spirale che lo attraversano partono dal castello e lo collegano direttamente con le vie principali che vanno a Roma, la Via Salaria e la Via Tiburtina.\nStoria.\nNel registro sublacense risulta menzionato in un documento del 1064: il nucleo originario, probabilmente, \u00e8 stato edificato dagli Ottaviani, ramo dei Crescenzi: era a pianta quadrata e vasto circa un ettaro. Nel 1180 vi viene arrestato l'antipapa Innocenzo III. Nel 1250 i vecchi conti proprietari del castello lo cedono a Luca Savelli, nipote di Papa Onorio III, da cui il castello prende parte del nome. Dopo questo passaggio di propriet\u00e0, tra il Duecento ed il Trecento vi si praticano numerosi rimaneggiamenti e ampliamenti, in particolare attorno alla torre di guardia medievale, mentre il camminamento del Muro del Soccorso, un camminamento fortificato, subir\u00e0 drastiche modifiche nella seconda met\u00e0 del Quattrocento.\nNel 1310 il castello diventa sede di un tribunale per il giudizio dei Templari. Nel Cinquecento, Troilo Savelli fa ricostruire il castello, rinforzandolo e facendo affrescare le stanze interne e la cappella. Dal Seicento fino alla met\u00e0 del Novecento, infine, continua a cambiare proprietari, finch\u00e9 nel 1971 viene venduto al Comune di Palombara. Attualmente, il castello \u00e8 sede di una biblioteca e di un museo naturalistico.\nStruttura.\nCon ben 132 ambienti su un'area di 10.000 metri quadrati, si tratterebbe del castello pi\u00f9 grande del Lazio. Malgrado i ripetuti ed estesi ampliamenti praticati nel corso dei secoli, comunque soprattutto fra il Duecento e il Trecento, il castello mantiene ancora oggi l'aspetto medievale poich\u00e9 sono state sempre impiegate le stesse tecniche edili, nonch\u00e9 gli stessi materiali. La struttura del castello appare molto complessa e ricca di edifici annessi, il tutto dominato dall'alta torre di guardia in muratura con coronamento a caditoie.\nGli affreschi.\nGli affreschi visibili tuttora nelle sale interne sono quelli riconducibili alla volont\u00e0 di Troilo Savelli e sono opera di Baldassarre Peruzzi, suo conoscente. Fra le varie pitture del castello si ricordano quelle nello studio, dove vi \u00e8 una serie di ritratti di eroi romani, tra cui Attilio Regolo, con ogni ritratto segnato da frasi di elogio del personaggio ritratto e separati da teste di buoi marroni su sfondo verde. Sempre nello studio, il soffitto \u00e8 decorato da affreschi grotteschi costituiti da disegni di putti che sovente si trasformano in foglie di acanto. In un piccolo studiolo separato vi sono delle allegorie delle arti liberali: astronomia, musica, retorica, aritmetica, geometria e dialettica."}
{"id": "1501131", "revid": "767487", "url": "https://it.wikipedia.org/wiki?curid=1501131", "title": "Un amore a 5 stelle", "text": "Un amore a 5 stelle (\"Maid in Manhattan\") \u00e8 un film commedia romantica del 2002 diretto da Wayne Wang. Basato su un soggetto di John Hughes, accreditato come \"Edmond Dant\u00e8s\". La colonna sonora \u00e8 composta da Alan Silvestri.\nTrama.\nMarisa Ventura \u00e8 una mamma single che lavora come cameriera in un lussuoso hotel di Manhattan. Un giorno un ospite dell'albergo, nonch\u00e9 candidato al senato, Christopher Marshall, incontra casualmente Marisa scambiandola per un ospite dell'albergo. Dopo un'uscita insieme i due saranno attratti l'uno dall'altro, complicando la situazione a causa del segreto della donna.\nProduzione.\nIl film \u00e8 stato prodotto principalmente dalla Revolution Studios, Red Om Films, Hughes Entertainment e Shoelace Productions (le ultime due non sono state accreditate). Gli effetti speciali sono a cura della Centropolis Effects, mentre la colonna sonora \u00e8 stata eseguita dalla Epic Records e dalla Sony Music Soundtrax. Il budget stimato per il film ammonta a $ 55.000.000.\nDistribuzione.\nIl film \u00e8 stato distribuito in svariati paesi con date e titoli differenti:\nAccoglienza.\nLa pellicola negli States guadagna $ 18.711.407 nel primo week-end, per poi arrivare a una somma complessiva di $93,815,117 solo in patria. In Spagna raccoglie al botteghino \u20ac 4.947.653, nel Regno Unito \u00a3 8.076.118 e In Italia nel primo week-end di apertura arriva a \u20ac 784,169, per un totale di \u20ac 2.461.431.\nSu internet riceve delle critiche piuttosto basse: sul sito IMDb riceve un punteggio di 5/10 e 2,5/5 su MYmovies.it."}
{"id": "1501138", "revid": "767487", "url": "https://it.wikipedia.org/wiki?curid=1501138", "title": "Hot soup processor", "text": "Hot Soup Processor (HSP) \u00e8 un linguaggio di programmazione giapponese, creato nel 1994. \nSviluppo e diffusione.\nIn principio si basava sul BASIC, ma da quest'ultimo si \u00e8 discostato in modo significativo negli anni a seguire. \u00c8 freeware dal 1996, e in seguito \u00e8 stato concesso in uso come software open source, nei termini della licenza BSD.\nL'HSP \u00e8 utilizzato nell'insegnamento della programmazione nelle scuole giapponesi, data la notevole semplicit\u00e0 che lo caratterizza."}
{"id": "1501140", "revid": "1534172", "url": "https://it.wikipedia.org/wiki?curid=1501140", "title": "Charles Melchior Artus de Bonchamps", "text": "Figlio di Anne-Artus, marchese de Bonchamps, fu generale dell'armata vandeana e combatt\u00e9 nelle guerre di Vandea.\nBiografia.\nPrest\u00f2 servizio con distinzione nella guerra d'indipendenza americana. Era capitano del reggimento di fanteria d'Aquitania, quando la rivoluzione francese, che egli disapprovava, gli fece lasciare questo posto. Si ritir\u00f2 in un castello a Saint-Florent-le-Vieil; \u00e8 in questo luogo che gli insorti vandeani vennero a cercarlo per farlo diventare loro capo, dopo aver cacciato i repubblicati dalla citt\u00e0, a seguito della prima battaglia di Saint-Florent-le-Vieil del 12 marzo 1793.\nGenerale prudente ed abile, qualche volta batt\u00e9 le truppe repubblicane; ma i suoi colleghi lo accusarono spesso per la sua indecisione. Fu scelto nel 1793 con Maurice-Louis-Joseph Gigot d'Elb\u00e9e come il generale dell'esercito cattolico e reale di Vandea. Ottenne inizialmente alcuni successi in Angi\u00f2, e contribu\u00ec alla presa di Bressuire e di Thouars.\nIl 17 settembre 1793, l'esercito della bassa Vandea, comandato da Charette e da Bonchamps, fermo sul bordo della grande strada di Tiffauges a Cholet, di fronte a Torfou, fu attaccato dai repubblicani sotto gli ordini di Kl\u00e9ber.\nKl\u00e9ber gi\u00e0 gravemente ferito e sentendosi sempre pi\u00f9 pressato dai vandeani, arriv\u00f2 al ponte di Boussay, vi fece mettere due pezzi di artiglieria. Dopo questo fallimento, il generale in capo Canclaux ordin\u00f2 al generale Beysser di dare aiuto alle truppe a Boussay. Charette e Bonchamps decisero di attaccarlo. Lo raggiunsero a Montaigu e l\u00e0, a seguito di un combattimento dove il generale repubblicano venne raggiunto da una pallottola, pass\u00f2 per morto per alcuni istanti, la sua colonna si fece completamente prendere dal panico e si diede ad una fuga scomposta, che continu\u00f2 fino a Aigrefeuille-sur-Maine.\nDa Montaigu, Charette and\u00f2 a Saint-Fulgent, dove batt\u00e9 nuovamente i repubblicani, prese 22 dei loro cannoni, i loro bagagli e numerose munizioni. Il giorno dopo, Bonchamps e di Elb\u00e9e assalirono, vicino a Clisson, il generale Canclaux. Gi\u00e0 Bonchamps aveva preso dei carri, delle ambulanze e una parte dell'artiglieria repubblicana; ma Charette non venne all'appuntamento e i vandeani furono superati a loro volta. \nIl 30 settembre Kl\u00e9ber, messo agli ordini di Canclaux, incontr\u00f2, a due miglia da Montaigu, gli avamposti di Bonchamps e di Elb\u00e9e. I due generali si erano accampati con 40.000 uomini e una numerosa artiglieria. Kl\u00e9ber diede il segnale dell'attacco. Dopo una dura battaglia di due ore, i vandeani, travolti dall'impeto di un assalto a sorpresa alla baionetta, si scomposero e furono messi in rotta.\nAi combattimenti di Saint-Christophe-du-Ligneron e di Tremblaye, i vandeani, comandati da Bonchamps, Elb\u00e9e, Lescure e La Rochejaquelein, furono nuovamente sconfitti dopo una sanguinosa battaglia. Lescure fu mortalmente ferito. Nella seconda battaglia di Cholet, il 17 ottobre 1793, 24\u00a0mila repubblicani combatterono contro 40\u00a0mila vandeani scoraggiati, molto male equipaggiati e poco disciplinati. Ci furono poche battaglie dove le due parti si batterono con una tale furia. I vandeani ebbero a lungo il vantaggio. Fu il giovane generale Marceau che decise la vittoria. \nLe perdite tra i vandeani sono state di circa 10.000 uomini. Elb\u00e9e fu ferito gravemente e Bonchamps mortalmente. Quest'ultimo, portato a Saint-Florent, vi mor\u00ec il giorno dopo. Anche le perdite dei repubblicani furono considerevoli, soprattutto tra gli ufficiali. \nBonchamps mor\u00ec mentre passavano la Loira, venne seppellito sulla spiaggia di Varades. De Barante, redattore delle memorie della moglie di La Rochejacquelein, sostiene che alcuni giorni dopo i repubblicani lo esumarono per tagliargli la testa, ed inviarla alla Convenzione nazionale.\nFra i 5000 soldati repubblicani, di cui Bonchamps e Lescure chiesero la grazia il 18 ottobre a Saint-Florent-le-Vieil, si trovava il padre dell'artista David d'Angers. Quest'ultimo cre\u00f2 la famosa statua \"Il perdono di Bonchamps\" il cui originale si trova a Saint-Florent-le-Vieil e una copia alla galleria \"David di Angers\" ad Angers."}
{"id": "1501142", "revid": "767487", "url": "https://it.wikipedia.org/wiki?curid=1501142", "title": "Reden\u00e7\u00e3o (Cear\u00e1)", "text": "Reden\u00e7\u00e3o \u00e8 un comune del Brasile nello Stato del Cear\u00e1, parte della mesoregione del Norte Cearense e della microregione di Baturit\u00e9."}
{"id": "1501145", "revid": "1573940", "url": "https://it.wikipedia.org/wiki?curid=1501145", "title": "F\u00e8s-Boulemane", "text": "F\u00e8s-Boulemane era una delle 16 Regioni del Marocco, istituita nel 1997 e soppressa nel 2015.\nLa regione comprendeva le province e prefetture di:"}
{"id": "1501146", "revid": "287204", "url": "https://it.wikipedia.org/wiki?curid=1501146", "title": "Reriutaba", "text": "Reriutaba \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Ipu."}
{"id": "1501147", "revid": "767487", "url": "https://it.wikipedia.org/wiki?curid=1501147", "title": "Russas", "text": "Russas \u00e8 un comune del Brasile nello Stato del Cear\u00e1, parte della mesoregione di Jaguaribe e della microregione di Baixo Jaguaribe."}
{"id": "1501149", "revid": "21981", "url": "https://it.wikipedia.org/wiki?curid=1501149", "title": "K\u00f8benhavn", "text": ""}
{"id": "1501152", "revid": "767487", "url": "https://it.wikipedia.org/wiki?curid=1501152", "title": "Boudnib", "text": "Boudnib, o Boudenib, \u00e8 una citt\u00e0 dell'est Marocco, nella provincia di Errachidia, nella regione di Dr\u00e2a-Tafilalet, sita sui monti dell'Atlante, vicina ai confini con l'Algeria.\nL'abitato sorge sulle sponde del fiume Guir in corrispondenza di un'oasi. Sempre lungo il corso del fiume, a monte rispetto Boudenib, si trova l'abitato di Tazzouguert, a valle quello di Oulad Ali."}
{"id": "1501154", "revid": "767487", "url": "https://it.wikipedia.org/wiki?curid=1501154", "title": "Ve\u021bel", "text": "Ve\u021bel \u00e8 un comune della Romania di 2.529 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 10 villaggi: Boia B\u00e2rzii, Bretelin, C\u0103oi, Herepeia, Le\u0219nic, Mintia, Muncelu Mare, Muncelu Mic, Runcu Mic, Ve\u021bel.\nSulla riva del fiume Mure\u0219, ai due lati dell'attuale linea ferroviaria, si trovano le rovine di un insediamento Romano chiamato \"Micia\"; pur trattandosi di un insediamento rurale (\"pagus\"), \u00e8 evidente una struttura assai pi\u00f9 vicina a quella di una vera e propria citt\u00e0, con il classico intersecarsi ortogonale delle strade e la presenza di edifici civili importanti, come le terme e le tracce di un anfiteatro, e di un porto fluviale."}
{"id": "1501155", "revid": "287204", "url": "https://it.wikipedia.org/wiki?curid=1501155", "title": "Vetel", "text": ""}
{"id": "1501156", "revid": "767487", "url": "https://it.wikipedia.org/wiki?curid=1501156", "title": "Via dall'incubo", "text": "Via dall'incubo (\"Enough\") \u00e8 un film del 2002, diretto da Michael Apted.\nTrama.\nSlim \u00e8 una cameriera in una tavola calda di Los Angeles dove incontra Mitch Hiller, che respinge un uomo maleducato che cerca di provarci con lei. Alla fine si sposano, hanno una figlia di nome Gracie e vivono felici in una casa costosa.\nAlcuni anni dopo, Slim scopre che Mitch l'ha tradita e, quando lei minaccia di andarsene, inizia a picchiarla e a minacciarla. Dicendo che mentre guadagna soldi in famiglia, pu\u00f2 fare quello che vuole e non porr\u00e0 fine alla sua relazione a meno che lei non voglia combatterlo.\nSlim va dalla madre di Mitch per l'abuso, ma lei \u00e8 antipatica e implica che l'abuso \u00e8 colpa sua. La sua migliore amica Ginny le dice di lasciarlo e sporgere denuncia ma quando va alla polizia, c'\u00e8 poco che possono fare per proteggerla.\nMitch dice a Slim che sa che ha discusso dell'abuso con sua madre, picchiandola di nuovo, e lei si rende conto che non ha altra scelta che prendere Gracie e andarsene. Slim chiama i suoi amici per aiutare lei e Gracie a fuggire a tarda notte ma Mitch sventa il piano. Dopo qualche lotta, scappano tutti.\nMitch congela e svuota i conti bancari di Slim, lasciandola incapace di affittare una stanza. Rintracciandola in un motel economico, cerca di entrare nella stanza ma lei scappa con Gracie, trasferendosi a Seattle per stare da un vecchio amico, Joe.\nIl giorno dopo, degli uomini che si fingono detective della polizia si presentano e minacciano Joe, distruggendo il suo appartamento. Slim poi va da suo padre, un uomo ricco ed estraneo alla ragazza, di nome Jupiter. Anche se Slim gli ha inviato diverse lettere senza risposta da bambina, Jupiter afferma di non essere a conoscenza della sua esistenza e crede che lei sia solo alla ricerca di soldi, offrendole solo 12 dollari. Slim e Gracie trovano brevemente rifugio in una comune, dove in seguito Jupiter la contatta, rivelando che i soci di Mitch lo avevano minacciato, il che ha suscitato il suo interesse. Le manda una grossa somma di denaro, che le permette di iniziare una nuova vita sotto una nuova identit\u00e0, e le fa sapere di contattarla se ha bisogno di pi\u00f9.\nJoe fa visita a Slim, ma Mitch la rintraccia e lei scappa con Gracie. Consultando un avvocato, ha avvertito che c'\u00e8 poco che pu\u00f2 fare. Slim poi si nasconde a San Francisco e mette in salvo Gracie mentre si allena nell'autodifesa di Krav Maga. Irrompe nella nuova casa di Mitch e nasconde le sue pistole, blocca il telefono, piazza lettere false dicendo che \u00e8 l\u00ec per discutere della custodia di Gracie e aspetta il suo ritorno. Quando arriva, litigano e Slim picchia Mitch fino a fargli perdere i sensi, e alla fine lo fa cadere da un balcone fino alla morte. La polizia considera le sue azioni come autodifesa. Slim e Gracie si riuniscono e vanno a vivere con Joe a Seattle.\nColonna sonora.\nLa colonna sonora di \"Via dall'incubo\", composta da David Arnold, \u00e8 uscita il 4 giugno 2002.\nCanzoni che sono invece apparse nel film ma non sono state incluse nella release della colonna sonora sono:"}
{"id": "1501157", "revid": "767487", "url": "https://it.wikipedia.org/wiki?curid=1501157", "title": "Vor\u021ba", "text": "Vor\u021ba \u00e8 un comune della Romania di 1.002 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 7 villaggi: Certeju de Jos, Coaja, Dume\u0219ti, Lunc\u0219oara, Valea Poienii, Visca, Vor\u021ba."}
{"id": "1501163", "revid": "287204", "url": "https://it.wikipedia.org/wiki?curid=1501163", "title": "Jeunes Europeens Federalistes", "text": ""}
{"id": "1501164", "revid": "185700", "url": "https://it.wikipedia.org/wiki?curid=1501164", "title": "Leggi eccezionali del fascismo", "text": ""}
{"id": "1501165", "revid": "767487", "url": "https://it.wikipedia.org/wiki?curid=1501165", "title": "Zam (Romania)", "text": "Zam \u00e8 un comune della Romania di 1.787 abitanti, ubicato nel distretto di Hunedoara, nella regione storica della Transilvania.\nIl comune \u00e8 formato dall'unione di 13 villaggi: Alma\u0219-S\u0103li\u0219te, Alm\u0103\u0219el, Br\u0103\u0219eu, Cerbia, Deleni, Godine\u0219ti, Mic\u0103ne\u0219ti, Pog\u0103ne\u0219ti, Pojoga, S\u0103lciva, T\u0103m\u0103\u0219e\u0219ti, Valea, Zam."}
{"id": "1501169", "revid": "1543377", "url": "https://it.wikipedia.org/wiki?curid=1501169", "title": "Premio letterario internazionale Santa Barbara", "text": "Il premio letterario internazionale Santa Barbara \u00e8 un concorso di narrativa, istituito nel 2004 dal Parco tecnologico archeologico delle colline metallifere grossetane, per racconti brevi inediti dedicati al tema \u201cminiera, natura e cultura\u201d, teso a rinnovare la tradizione dei festeggiamenti di Santa Barbara (santa patrona dei minatori) e per proseguire nel solco dell'esperienza letteraria sull'epopea mineraria, dai grandi romanzi dell'Ottocento a Carlo Cassola e Luciano Bianciardi.\nLa cerimonia di premiazione si tiene, ogni anno, nello scenario del Teatro delle Rocce di Gavorrano (Grosseto).\nDal 2005 presidente della giuria \u00e8 Pamela Villoresi.\nDal 2008 \u00e8 possibile concorrere anche con testi in lingua inglese. Tutte le opere in concorso sono state distribuite con licenza Creative Commons (cc-by-NC-2.5). Per questo Wikimedia Italia ha offerto un premio \"del pubblico\" da assegnare mediante votazione da parte degli utenti dei progetti Wikimedia."}
{"id": "1501171", "revid": "767487", "url": "https://it.wikipedia.org/wiki?curid=1501171", "title": "Psychotic Supper", "text": "Psychotic Supper \u00e8 il terzo album in studio del gruppo musicale statunitense Tesla, pubblicato il 30 agosto 1991 dalla Geffen Records.\nClassifiche.\nAlbum - Billboard (Stati Uniti)\nSingoli - Billboard (Stati Uniti)"}
{"id": "1501172", "revid": "287204", "url": "https://it.wikipedia.org/wiki?curid=1501172", "title": "Ol'ga Fedorovna Berggol'c", "text": ""}
{"id": "1501177", "revid": "1543377", "url": "https://it.wikipedia.org/wiki?curid=1501177", "title": "Rhynchocyon petersi", "text": "Il toporagno elefante di Peters (\"Rhynchocyon petersi\" Bocage, 1880) anche noto come sengi rosso e nero o toporagno elefante di Zanj, \u00e8 una delle 17 specie di toporagno elefante che si trovano solo in Africa. Questa specie \u00e8 originaria delle fitte foreste montane e di pianura del Kenya e della Tanzania.\nDescrizione.\nCome altri membri del genere \"Rhynchocyon\", il toporagno elefante di Peters \u00e8 una specie relativamente grande, con adulti che misurano in media circa 28 centimetri (11 pollici) di lunghezza, per un peso di 450-700 grammi (1,0-1,5 libbre). A differenziarli dalle altre specie, \u00e8 la vistosa colorazione del mantello: la testa, le spalle e il ventre sono di colore bruno-rossastro, mentre il resto del corpo \u00e8 nero, con riflessi bluastri.\nDistribuzione e habitat.\nIl toporagno elefante di Peters \u00e8 originario delle fitte foreste montane e di pianura del Kenya e della Tanzania. Le foreste montane dell'arco orientale sono habitat critici per questa specie. La riserva forestale di Chome, in Tanzania, \u00e8 un habitat isolato e in gran parte indisturbato per questi animali, tuttavia la densit\u00e0 di popolazione nell'area di Chome \u00e8 significativamente inferiori rispetto alle aree circostanti, che ospitano circa 2700 individui, che si ritiene sia il risultato di migrazioni limitate e/o attivit\u00e0 umane illegali.\nBiologia.\nDieta.\nLa dieta di questo piccolo ma vorace mammifero consiste di insetti, come coleotteri, termiti e millepiedi, che scova usando la sua piccola proboscide per scandagliare il terreno e la sua lingua per percepire il loro odore.\nRiproduzione.\nCome la maggior parte dei toporagni elefante, vive in coppie monogame, che insieme difendendo un territori di circa un ettaro. I loro nidi vengono solitamente costruiti a livello del terreno, con foglie secche, spesso alla base degli alberi.\nStato di conservazione.\nUna volta la specie era elencata dalla Lista Rossa IUCN come Vulnerabile, ma da allora \u00e8 stato cambiato in uno stato di Rischio minimo. Tuttavia, secondo quanto riferito, il numero di individui in natura \u00e8 in calo; la specie sarebbe minacciata dalla grave frammentazione delle foreste e dal degrado ambientale dovuto all'espansione umana, oltre che alla caccia per il mercato della \"bushmeat\".\nIn zoo.\nDiversi zoo hanno iniziato ad allevare questo toporagno elefante, di cui sette in Europa, come lo zoo di Praga e Wroc\u0142aw, cos\u00ec alcuni zoo negli Stati Uniti come lo zoo di Philadelphia. Il 4 febbraio 2007, due maschi di toporagno elefante di Peters sono nati al National Zoo di Washington."}
{"id": "1501182", "revid": "30909", "url": "https://it.wikipedia.org/wiki?curid=1501182", "title": "Ragazzi della Terza C", "text": ""}
{"id": "1501183", "revid": "1573940", "url": "https://it.wikipedia.org/wiki?curid=1501183", "title": "Chiesa di San Bardilio", "text": "La chiesa di San Bardilio, gi\u00e0 di Santa Maria de Portu Gruttis o de Portu Salis, successivamente intitolata a san Bardilio, era una chiesa di Cagliari. Sorgeva, sino al 1929, ai piedi del colle di Bonaria, dove occupava l'area in cui oggi sorge l'ingresso principale al cimitero monumentale di Bonaria. .\nStoria e descrizione.\nLa chiesa, secondo un'antica leggenda citata anche dallo Spano nella sua \"Guida\" della citt\u00e0 di Cagliari, venne edificata sul luogo dal quale san Paolo avrebbe predicato il vangelo ai sardi . I titoli di Santa Maria \"de Portu gruttis\" o \"de Portu salis\", con i quali era conosciuta la chiesa nel medioevo, indicano che il tempio sorgeva presso un porto e derivano rispettivamente dalle grotte (\"gruttis\") dell'antica necropoli, caratterizzanti il sito del colle di Bonaria, e dal vicino porto ove si imbarcava il sale, della cui estrazione e del successivo commercio si occupavano i monaci benedettini di San Vittore di Marsiglia. Santa Maria del Porto rientra infatti tra i possedimenti dei Vittorini in Sardegna dal 1090 al 1218, anno in cui la propriet\u00e0 passa all'Opera di Santa Maria di Pisa. Nel 1230 viene ceduta ai francescani, che provvedono al restauro della chiesa e alla costruzione del convento. Nel 1263 tale convento ospiter\u00e0 il cardinale Federico Visconti, arcivescovo di Pisa, in visita a Cagliari. Nel 1578 la chiesa cambia intitolazione, in seguito al rinvenimento in zona delle reliquie del martire Bardilio. Chiesa e convento passano nel 1580 in mano ai trinitari, che vi rimangono fino al 1760. Successivamente il complesso passa in mano al Comune di Cagliari. La chiesa venne chiusa al culto e gli ambienti del convento utilizzati a vari scopi, mentre il degrado strutturale porta al crollo del 1909 e al successivo abbattimento di ci\u00f2 che restava nel 1929, anno in cui si cancella di fatto una pagina di arte e storia cittadina. Oggi, a rendere se possibile pi\u00f9 vivo il rimpianto per ci\u00f2 che \u00e8 andato perduto, il luogo dove sorgeva San Bardilio \u00e8 in parte occupato dall'ingresso principale, eretto in cemento armato nel 1985, del cimitero monumentale.\nLa chiesa, che appare in qualche fotografia scattata prima del 1929, venne costruita secondo i canoni stilistici del romanico pisano e del gotico italiano. Era di modeste dimensioni, a pianta rettangolare mononavata, con abside semicircolare e copertura a capriate lignee. La facciata, a terminale piatto, era divisa in tre specchi da lesene e decorata da archetti pensili, come anche i prospetti laterali."}
{"id": "1501184", "revid": "916580", "url": "https://it.wikipedia.org/wiki?curid=1501184", "title": "Brazii", "text": ""}
{"id": "1501185", "revid": "287204", "url": "https://it.wikipedia.org/wiki?curid=1501185", "title": "Antonio Benci (letterato)", "text": "Biografia.\nNato nel 1783 a Santa Luce, comp\u00ec i primi studi nella vicina Pisa dove s'iscrisse, senza giungere alla laurea, alla locale facolt\u00e0 di giurisprudenza. Nel periodo universitario, frequent\u00f2 pure i corsi di astronomia, matematica, logica e metafisica.\nAncora giovane, dilapid\u00f2 il patrimonio che gli proveniva dalla floride condizioni economiche della famiglia di origine, fino a vedersi a costretto a cercare un'occupazione. Diede lezioni private, fu precettore, segretario e copista. Dal 1811 al 1821, a Napoli, ebbe l'incarico dal duca Caracciolo di San Teodoro, di provvedere all'educazione del figlio. Il soggiorno napoletano gli consent\u00ec, inoltre, di frequentare la societ\u00e0 colta della citt\u00e0 partenopea e migliorare la sua stessa preparazione culturale. Dal 1823 viaggi\u00f2 molto: fu in Svizzera, Germania, Belgio, Francia, conoscendo e stringendo relazioni con importanti intellettuali europei quali il pedagogista svizzero Pestalozzi, il presbitero e politico francese l'abate Gr\u00e9goire, lo scrittore Stendhal.\nNel 1821 era sorta a Firenze, per iniziativa di Giovan Pietro Vieusseux e di Gino Capponi, la rivista mensile \"Antologia\", destinata ad avere un ruolo importante tra gli intellettuali italiani del periodo. Benci, che gi\u00e0 aveva collaborato con un periodico fiorentino, inizi\u00f2 a scrivere lettere e articoli di vario genere per la nuova rivista: letterari, pedagogici, storici e di arte.\nLe conseguenze in Toscana dei moti del 1830-1831, che nati in Francia si erano poi diffusi in altri paesi europei e negli stati italiani, colpirono anche gli intellettuali che collaboravano con l\"Antologia\" e Benci fu costretto nel 1831 ad andare in esilio a Bastia in Corsica. Trasferitosi nel 1834 a Marsiglia, pot\u00e9 poi tornare in Italia e stabilirsi definitivamente a Livorno, ove, sino alla morte nel 1843, continu\u00f2 ad occuparsi di letteratura.\nBuon conoscitore della lingua e della letteratura tedesca, tradusse in italiano, oltre ad alcuni articoli, principalmente la \"Storia della guerra de' Trent'anni\" di Schiller, pubblicata a Firenze nel 1822. \nOltre al \"Trattato dei numeri\" (1814) e alla \"Guida ai santuari del Casentino\" (1834), Benci, che pur ricevette qualche apprezzamento da Francesco Domenico Guerrazzi che lo giudic\u00f2 \u00abscrittore forbitissimo della patria favella\u00bb, e da Niccol\u00f2 Tommaseo che lo defin\u00ec \u00abcritico onesto\u00bb, scrisse anche qualche romanzo di scarsa rilevanza, e alcuni drammi, mai stampati, che andarono in scena con modesto successo negli anni 1827-29 e i cui manoscritti sono conservati nella Biblioteca Nazionale di Firenze. La Biblioteca Marucelliana conserva scritti autobiografici del periodo 1783-1811.\nRecentemente \u00e8 stato pubblicato il suo romanzo \"Piero d'Orezza\", ambientato durante la lotta per l'indipendenza della Corsica guidata da Pasquale Paoli. Il romanzo, composto tra il 1831 e il 1843, \u00e8 chiaramente da leggere in chiave \"risorgimentale\" e \"romantica\" (anche se l'autore si considerava pi\u00f9 un \"classicista\"). \nLa sua idea di unit\u00e0 italiana era ispirata al Mazzini e guardava al modello Svizzero.\nFu amico di Alessandro Manzoni, Giuseppe Mazzini, Johann Wolfgang von Goethe e molti altri uomini illustri europei e d'Italia.\nCitazioni.\n\"\u00abIvi [in Svizzera] si pu\u00f2 dir veramente che il vincolo sociale \u00e8 stretto tra gli uomini dell'industria, mantenuto dalla morale, e riaffermato dalle leggi\u00bb\", citazione da Antonio Benci, \"Intorno all'educazione italiana per rispetto al popolo\u00bb\", articolo pubblicato sull\"Antologia\"."}
{"id": "1501186", "revid": "40081823", "url": "https://it.wikipedia.org/wiki?curid=1501186", "title": "Scheria", "text": ""}
{"id": "1501187", "revid": "767487", "url": "https://it.wikipedia.org/wiki?curid=1501187", "title": "La bestia uccide a sangue freddo", "text": "La bestia uccide a sangue freddo \u00e8 un film del 1971, diretto da Fernando Di Leo e interpretato da Klaus Kinski.\nTrama.\nL'ennesimo litigio tra Hans e sua moglie Ruth contraddistingue il viaggio che l'uomo compie per rinchiudere la moglie nella clinica psichiatrica per sole donne del prof. Osterman. Ma nell'ospedale si aggira nottetempo un individuo incappucciato che, dopo aver attentato invano alla vita della ricca signora Cheryl Hume, decapita un'infermiera nel giardino, pugnala barbaramente Ruth nel suo letto, rinchiude un autista, reo di averlo disturbato, nella Vergine di Norimberga, massacra con una scure Anna (una ninfomane) e colpisce con la freccia di un'antica balestra miss Pearl, affacciatasi alla finestra della camera dove stava consumando un rapporto saffico con l'infermiera Hilde.\nIl dottor Osterman e il suo imperscrutabile assistente, il dott. Francis Klay, cercano di arginare il diffondersi del panico nella clinica nascondendo temporaneamente l'entit\u00e0 della strage alla polizia, ma poi chiedono aiuto all'ispettore Korres che per acciuffare l'assassino organizza una trappola con Cheryl come esca. L'assassino \u00e8 Harold Hume, marito di Cheryl, che intendeva ucciderla per ereditarne l'azienda. Questi, smascherato, nella sua fuga colpisce due poliziotti e, rifugiatosi nella stanza da letto delle infermiere, facendo un massacro prima di venire finalmente ucciso da una scarica di proiettili."}
{"id": "1501190", "revid": "1391549", "url": "https://it.wikipedia.org/wiki?curid=1501190", "title": "Asti (California)", "text": "Asti \u00e8 un'area non incorporata nella Contea di Sonoma in California (Stati Uniti). \u00c8 situata vicino alla U.S. Route 101 tra Cloverdale ed Healdsburg.\nUbicata nell'AVA Alexander Valley, Asti \u00e8 il nome dell'industria vinicola Asti. Negli anni cinquanta questa industria vinicola era la seconda localit\u00e0 della California pi\u00f9 visitata dopo Disneyland.\nAsti fu fondata da immigrati italiani e svizzeri verso la fine del XIX secolo."}
{"id": "1501191", "revid": "89688", "url": "https://it.wikipedia.org/wiki?curid=1501191", "title": "Des Knaben Wunderhorn", "text": "Des Knaben Wundernhorn (dal tedesco: \"Il corno magico del fanciullo\") \u00e8 un ciclo di poesie e canti popolari pubblicato in tre volumi dal 1805 al 1808 da Clemens Brentano e Achim von Arnim. I componimenti sviluppano vari temi, soprattutto amore, guerra e viaggi (\"Wanderungen\").\nDibattito filologico.\nNell'ambito del dibattito tra il circolo romantico di Heidelberg e Johann Heinrich Vo\u00df, si \u00e8 discusso a lungo se il presente ciclo di canti popolari potesse rappresentare un'immagine \"pura\" e \"fedele\" della tradizione poetica orale tedesca dal medioevo al XVIII secolo. Particolarmente importante a proposito \u00e8 il dibattito tra i due editori: Brentano critic\u00f2 ad Arnim il fatto che la sua ricostruzione fosse ben pi\u00f9 di una semplice revisione del testo popolare: una versione eccessivamente \"poeticizzata\", lontana dal carattere originario e primitivo della tradizione orale. Questo dibattito sfoci\u00f2 inevitabilmente nella discussione sulla relazione \"Naturpoesie\" e \"Kunstpoesie\" (poesia naturale e poesia artistica) in cui intervennero anche i fratelli Grimm: Jacob sosteneva una poesia ingenua, vera e nata dal bisogno di fare poesia, mentre Wilhelm propendeva per una poesia pi\u00f9 mediata da poter pubblicare e diffondere, come per esempio le traduzioni dei miti di altre culture.\nGoethe, a cui \u00e8 dedicato il primo volume, pubblic\u00f2 una critica nella quale lod\u00f2 sia l'intento na\u00eff sia l'impianto erudito della raccolta. La raccomand\u00f2 inoltre \u00abper ogni cucina del semplice volgo e per ogni pianoforte dei dotti\u00bb.\nLa pretesa di essere una raccolta (\u00abDer Anspruch einer Sammlung\u00bb) di antichi canti popolari tedeschi \u00e8 tuttora dibattuta.\nUn'autorevole edizione storico-critica di \"Des Knaben Wunderhorn\" comparve dal 1975 al 1978 in sei volumi, pubblicati da Heinz R\u00f6lleke (cfr Bibliografia); questa edizione si basa sui dettagli sviluppati in ricerche decennali e sull'eredit\u00e0 del demologo berlinese Harry Schewe (1885-1963).\nVentiquattro poesie della raccolta sono state messe in musica in un omonimo ciclo di Lieder dal compositore austriaco Gustav Mahler."}
{"id": "1501195", "revid": "287204", "url": "https://it.wikipedia.org/wiki?curid=1501195", "title": "Asti (disambigua)", "text": ""}
{"id": "1501196", "revid": "119910907", "url": "https://it.wikipedia.org/wiki?curid=1501196", "title": "Ausimont", "text": "L'Ausimont S.p.A., abbreviazione di Montedison Ausiliari, \u00e8 stata la controllata del gruppo Montedison operante nel settore della produzione e della commercializzazione degli intermedi e degli ausiliari chimici per l'industria.\nStoria.\nOrigini.\nNacque ufficialmente il 31 dicembre 1980 in seguito alla decisione della Montedison di divenire una sorta di holding finanziaria, che comport\u00f2 lo scorporo pressoch\u00e9 totale delle sue attivit\u00e0 industriali; vennero cos\u00ec istituite 6 nuove societ\u00e0 operative specializzate per settore produttivo, tra cui appunto l'Ausimont. Gli stabilimenti produttivi si trovavano a Bussi sul Tirino, Porto Marghera e Spinetta Marengo.\nRiorganizzazione produttiva.\nNel 1981, unica tra le societ\u00e0 create l'anno precedente, l'Ausimont divenne essa stessa una holding finanziaria scorporando le attivit\u00e0 industriali e dandole successivamente in affitto a tre diverse societ\u00e0:\nAlla fine del 1983, l'accordo ENI-Montedison comport\u00f2 una riorganizzazione di alcune aziende del gruppo, tra cui l'Ausimont. Nel 1983 la Montedison rilev\u00f2 da quest'ultima, tramite la creazione della nuova societ\u00e0 Cledia, l'Ausidet; nel 1985, tramite la creazione della nuova societ\u00e0 Ateca, rilev\u00f2 invece l'Ausind.\nTra le altre societ\u00e0 coinvolte nella riorganizzazione, la Montepolimeri (assorbita dalla Montedipe) venne ridimensionata in maniera radicale e vennero scorporate le sue attivit\u00e0 principali: tra le varie scorporazioni, nel 1984, venne conferito all'Ausimont il settore dei tecnopolimeri e dei polimeri speciali, che sar\u00e0 poi inquadrato nella controllata Dutral.\nL'Ausimont nel mondo.\nL'Ausimont era inoltre, insieme a Himont e Erbamont, una delle pi\u00f9 importanti a livello internazionale dell'intero gruppo Montedison; nel 1985, dalla fusione di Ausimont con la societ\u00e0 olandese \"Compo Industries\", nacque la societ\u00e0 Ausimont Compo Nv, di cui la Montedison deteneva pi\u00f9 dell'80% del pacchetto azionario, mentre il rimanente era nelle mani del mercato pubblico. A seguito poi di nuovi investimenti, l'Ausimont si specializz\u00f2 in diversi settori:\nOltre a ci\u00f2 l'Ausimont cre\u00f2 una joint venture con la \"International Octel\" denominata Siac, per la produzione di additivi per la benzina; inoltre, per conto della Montefluos, ne cre\u00f2 un'altra con la giapponese \"Asahi Glass\" denominata Asahimont, per la produzione di gomme florurate.\nIl conferimento di Dutral a Enimont.\nNel 1988 la Montedison, relativamente alle attivit\u00e0 di Ausimont, decise di conferire alla neonata societ\u00e0 Enimont (joint venture tra ENI e Montedison) solo il settore gestito dalla Dutral. Nel 1991 l'Ausimont incorporer\u00e0 direttamente la Montefluos e, nel 2002, la propriet\u00e0 della societ\u00e0 pass\u00f2 infine alla Solvay, che ne cambi\u00f2 il nome, nel 2003 in Solvay Solexis."}
{"id": "1501197", "revid": "213350", "url": "https://it.wikipedia.org/wiki?curid=1501197", "title": "San Bernardo di Quintavalle", "text": ""}
{"id": "1501199", "revid": "181699", "url": "https://it.wikipedia.org/wiki?curid=1501199", "title": "M\u0103rcule\u0219ti", "text": "Il toponimo M\u0103rcule\u0219ti pu\u00f2 riferirsi a diverse localit\u00e0:"}
{"id": "1501207", "revid": "287204", "url": "https://it.wikipedia.org/wiki?curid=1501207", "title": "Fetesti", "text": ""}
{"id": "1501213", "revid": "287204", "url": "https://it.wikipedia.org/wiki?curid=1501213", "title": "Fete\u0219ti", "text": "Il toponimo Fete\u0219ti pu\u00f2 riferirsi a diverse localit\u00e0:"}
{"id": "1501214", "revid": "2014155", "url": "https://it.wikipedia.org/wiki?curid=1501214", "title": "Enrico I di Savoia-Nemours", "text": "Era figlio di Giacomo di Savoia-Nemours e di Anna d'Este.\nBiografia.\nNel 1588 fu per breve tempo abate commendatario di Pontigny. Nello stesso anno ottenne il governo del Marchesato di Saluzzo dal proprio cugino, Carlo Emanuele I, duca di Savoia. Il Principe di Guisa Carlo duca di Mayenne, suo fratellastro, lo indusse ad aderire alla Lega Cattolica francese e nel 1591 divenne Governatore del Delfinato in nome di questa fazione.\nCon l'ascesa al trono di Enrico IV, nel 1596, egli vi si sottomise. Si segnal\u00f2 nel 1597 all'assedio di Amiens.\nDopo una controversia con il Duca di Savoia, restitu\u00ec la Borgogna e si alle\u00f2 con gli spagnoli nella loro guerra contro la Savoia. Dopo la pace, proclamata il 14 novembre 1616, si ritir\u00f2 alla corte francese.\nIl 18 aprile 1618 Enrico spos\u00f2 Anna di Lorena (\u2020 1638), duchessa d'Aumale, figlia di Carlo I di Lorena, duca d'Aumale, e di Maria di Lorena-Elbeuf. In occasione del matrimonio il re restitu\u00ec alla consorte il ducato d'Aumale, confiscato al padre di lei, Carlo di Guisa nel 1595.\nAlla sua morte, gli succedette il figlio maggiore, Luigi.\nDiscendenza.\nEnrico ed Anna ebbero quattro figli:"}
{"id": "1501216", "revid": "857138", "url": "https://it.wikipedia.org/wiki?curid=1501216", "title": "Urziceni", "text": "Il toponimo Urziceni pu\u00f2 riferirsi a diverse localit\u00e0 della Romania:"}
{"id": "1501219", "revid": "287204", "url": "https://it.wikipedia.org/wiki?curid=1501219", "title": "Cazanesti", "text": ""}
{"id": "1501222", "revid": "133248", "url": "https://it.wikipedia.org/wiki?curid=1501222", "title": "C\u0103z\u0103ne\u0219ti", "text": ""}
{"id": "1501225", "revid": "287204", "url": "https://it.wikipedia.org/wiki?curid=1501225", "title": "Adancata", "text": ""}
{"id": "1501228", "revid": "1494169", "url": "https://it.wikipedia.org/wiki?curid=1501228", "title": "Ad\u00e2ncata", "text": ""}
{"id": "1501233", "revid": "599013", "url": "https://it.wikipedia.org/wiki?curid=1501233", "title": "Gvh", "text": ""}
{"id": "1501234", "revid": "125187474", "url": "https://it.wikipedia.org/wiki?curid=1501234", "title": "Monumenti di Ascoli Piceno", "text": "Ascoli Piceno \u00e8 una citt\u00e0 d'arte nelle Marche al confine con l'Abruzzo, tra le pi\u00f9 monumentali della penisola. Il suo centro storico costruito in travertino, una roccia sedimentaria calcarea estratta dalle cave presenti nel territorio, ha come fulcro la rinascimentale piazza del Popolo, considerata tra le pi\u00f9 belle piazze d\u2019Italia.\nNegli anni \"ottanta\" fu candidata a diventare Patrimonio dell'umanit\u00e0 (UNESCO), entrando nella \"Tentative list\" insieme all\u2019altra citt\u00e0 marchigiana Urbino."}
{"id": "1501236", "revid": "1873017", "url": "https://it.wikipedia.org/wiki?curid=1501236", "title": "Karate ai XV Giochi del Mediterraneo", "text": "Le gare di karate dei Giochi del Mediterraneo di Almeria 2005 si sono svolte al palazzetto dello sport Rafael Florido il 25 e 26 giugno 2005."}
{"id": "1501238", "revid": "287204", "url": "https://it.wikipedia.org/wiki?curid=1501238", "title": "Barcanesti", "text": ""}
{"id": "1501240", "revid": "268111", "url": "https://it.wikipedia.org/wiki?curid=1501240", "title": "B\u0103rc\u0103ne\u0219ti", "text": ""}
{"id": "1501242", "revid": "86599", "url": "https://it.wikipedia.org/wiki?curid=1501242", "title": "Henri Debehogne", "text": "Ha lavorato presso l'Osservatorio Reale del Belgio a Uccle, e si \u00e8 specializzato nell'astrometria di comete e asteroidi.\nGli \u00e8 stato dedicato l'asteroide 2359 Debehogne.\nAsteroidi scoperti.\nIl Minor Planet Center gli accredita le scoperte di 742 asteroidi, effettuate tra il 1965 e il 2006, in parte in cooperazione con altri astronomi: Giovanni De Sanctis, Eric Walter Elst, L\u00e9o Houziaux, \u00c1lvaro L\u00f3pez-Garc\u00eda e Edgar Rangel Netto. Tra queste scoperte si annoverano gli asteroidi troiani 6090 Aulis e 65210 Stichius."}
{"id": "1501247", "revid": "287204", "url": "https://it.wikipedia.org/wiki?curid=1501247", "title": "Dragoesti", "text": ""}
{"id": "1501250", "revid": "1543377", "url": "https://it.wikipedia.org/wiki?curid=1501250", "title": "Mihails Arhipovs", "text": "Carriera.\nAttivo nei circuiti internazionali dal 2003, nella stagione 2005 partecip\u00f2 ai mondiali juniores ottenendo quali migliori risultati un quinto e un ottavo posto.\nNella stagione 2005/06 Arhipovs ha ottenuto il suo miglior risultato in Coppa del Mondo (15\u00ba posto) sulla pista di Lake Placid, negli Stati Uniti.\nQuesti piazzamenti gli hanno consentito di sostituire Gatis G\u016bts come secondo rappresentante lettone nel \"bob a 4\" per gli eventi della \"Coppa del Mondo\" di bob.\nNel 2006, fece parte della squadra lettone che si piazz\u00f2 al 21\u00ba posto nella gara di \"bob a 4\" dei XX Giochi olimpici invernali.\nAi mondiali del 2007, disputatisi a Sankt Moritz, Arhipovs si \u00e8 classificato al 20\u00ba posto nell'evento \"a 2\" e in 18\u00aa posizione nell'evento \"a 4\"."}
{"id": "1501251", "revid": "916580", "url": "https://it.wikipedia.org/wiki?curid=1501251", "title": "Dr\u0103goe\u0219ti", "text": ""}
{"id": "1501254", "revid": "6923", "url": "https://it.wikipedia.org/wiki?curid=1501254", "title": "Carlo Emanuele di Savoia-Nemours", "text": "Biografia.\nCarlo Emanuele fu duca in un periodo complesso ed estremamente confuso per la Francia, il che lo mise al centro di molti intrighi e malversazioni, soprattutto a causa delle relazioni della madre con la Casa di Guisa. Il Duca di Guisa era uno dei capi della Lega Cattolica opposta agli ugonotti, e Carlo Emanuele simpatizzava con la loro causa. Ad ogni modo, dopo l'assassinio del Duca Enrico di Guisa e di suo fratello, il Cardinale Luigi di Guisa, Carlo Emanuele venne imprigionato dagli ugonotti nel 1588, ma riusc\u00ec a fuggire.\nEgli si impegn\u00f2 quindi per diversi anni per combattere gli ugonotti; egli fu presente alla Battaglia di Arques nel 1589. Nello stesso anno, Carlo Emanuele fu Governatore di Parigi, dal momento che gli ugonotti, capeggiati da Enrico di Navarra stavano assediando la capitale francese. Durante l'assedio, il Re Enrico III di Francia mor\u00ec, ed Enrico di Navarra si autodichiar\u00f2 Re con il nome di Enrico IV. Carlo Emanuele fugg\u00ec, e si scontr\u00f2 con il nuovo proclamato re nella Battaglia di Ivry del 1590, che sanc\u00ec la definitiva sconfitta della Lega Cattolica.\nDopo la sconfitta, Carlo Emanuele ebbe forti discussioni con il fratellastro, alleato da lungo tempo di Carlo di Guisa, che aveva tentato di riconciliarlo con Enrico IV. Carlo Emanuele rinunci\u00f2 al proprio governatorato nel Lionnese, che aveva rigettato per rendersi indipendente dalla corona di Francia. Egli, ad ogni modo, venne imprigionato nel Castello di Pierre-Scize dall'Arcivescovo di Lione. Di nuovo, Carlo Emanuele riusc\u00ec a sfuggire, e decise di attaccare Lione. L'intervento del Conestabile di Montmorency evit\u00f2 questo attacco, e il suo tentativo di indipendenza fall\u00ec.\nEgli mor\u00ec a Annecy nel 1595, lasciando il Ducato di Nemour al proprio fratello Enrico."}
{"id": "1501255", "revid": "144796", "url": "https://it.wikipedia.org/wiki?curid=1501255", "title": "Guerre di Religione francesi", "text": ""}
{"id": "1501259", "revid": "729019", "url": "https://it.wikipedia.org/wiki?curid=1501259", "title": "Aeroporto di Hong Kong Kai Tak", "text": "L'Aeroporto di Hong Kong Kai Tak \u00e8 stato l'aeroporto internazionale di Hong Kong.\nCelebre a livello internazionale per le difficili procedure di avvicinamento alla pista (a causa dei grattacieli e delle colline confinanti, tali da rendere impossibile l'avvicinamento diretto), rimase attivo dal 1925 al 1998, per poi essere chiuso e sostituito dall'aeroporto di Chek Lap Kok.\nCaratteristiche.\nL'aeroporto Kai Tak era sito nel settore orientale della Baia di Kowloon, nell'omonimo distretto di Hong Kong. A meno di 10\u00a0km a nord/nord-est della struttura vi erano dei rilievi collinosi alti fino a 609\u00a0m. A est della pista le colline distavano solo 5\u00a0km. A sud dello scalo vi era il Victoria Harbour e l'isola principale di Hong Kong, anch'essa dominata da alte colline.\nAl momento della chiusura il Kai Tak aveva una sola pista di atterraggio, lunga 3390\u00a0m, numerata 13/31 e orientata sud-est/nord-ovest: gran parte della struttura sorgeva su una penisola artificiale realizzata mediante opere di polderizzazione.\nLa zona attorno all'aeroporto, specie a settentrione, aveva sub\u00ecto nel tempo un vasto processo di urbanizzazione, sicch\u00e9 lo scalo si era via via ritrovato serrato in mezzo a una sterminata selva di edifici, anche di notevoli dimensioni.\nStoria.\n1920-1930.\nNel 1922 due uomini d'affari Ho Kai e Au Tak costituirono la societ\u00e0 \"Kai Tak Investment Company\" e chiesero di acquistare dei terreni a Kowloon, nella colonia britannica di Hong Kong, per destinarli al mercato immobiliare. Fallito tale progetto i due soci decisero di sfruttare i terreni acquisiti per aprire un aeroporto: in poco tempo venne approntata una prima pista in erba.\nNel 1924 l'aviatore Harry Abbott apr\u00ec presso l'aeroporto la \"Abbott School of Aviation\"; nello stesso periodo la Royal Air Force prese in gestione lo scalo, ove progressivamente si stabilirono vari altri club di aviazione. Nel 1928 la struttura (progressivamente ampliata prosciugando tratti di mare mediante polderizzazione) venne dotata di un pontile in calcestruzzo, onde consentire l'attracco degli idrovolanti che ammaravano nella baia di Kowloon. Nel 1935 l'aeroporto fu dotato di hangar e torre di controllo e l'anno dopo vi si bas\u00f2 la prima compagnia aerea stabile di Hong Kong.\nSeconda guerra mondiale.\nNel 1941 Hong Kong fu conquistata dal Giappone: gli invasori provvidero ad ampliare il Kai Tak impiegando prigionieri di guerra come operai forzati. Furono quindi costruite due piste in cemento, numerate 13/31 e 07/25.\nDurante i lavori si provvide ad abbattere le antiche mura della cittadella di Kowloon e una colossale statua coeva (alta 45\u00a0m) dedicata all'imperatore Sung Wong Toi: le macerie furono triturate e riutilizzate come materiali edili: dal 2001 \u00e8 allo studio la loro ricostruzione.\n1945-1970.\nTra il settembre 1945 e l'agosto 1946 lo scalo, riconquistato dalle truppe alleate, venne trasformato in base della Royal Navy e ribattezzato \"HMS Nabcatcher\".\nA guerra conclusa la struttura rimase militarizzata ancora per qualche anno: nel 1954 si inizi\u00f2 a parlare di una sua trasformazione in aeroporto civile. Nel 1957 la pista 13/31 fu allungata a 1.664\u00a0m, mentre la 7/25 fu lasciata a 1.450\u00a0m;; nello stesso anno la BOAC inizi\u00f2 a operare voli di linea Londra-Tokyo con scalo a Hong Kong.\nNel 1958 la pista 13/31 fu estesa a 2.542\u00a0m di lunghezza mediante espropri di terreno e nuove opere di polderizzazione; nel 1962 fu inaugurato un nuovo terminal passeggeri e nel 1975, con la demolizione della pista 7/25, la pista 13/31 fu allungata a 3.390\u00a0m.\n1980-1990: il boom.\nL'espansione economica e demografica di Hong Kong nel tardo XX secolo increment\u00f2 sensibilmente il traffico operante sul Kai Tak, le cui strutture erano progettate per ospitare al massimo 24 milioni di passeggeri all'anno. Nel 1996 lo scalo accolse invece 29.5 milioni di passeggeri e 1,56 milioni di tonnellate di cargo, posizionandosi al terzo posto nella lista degli aeroporti pi\u00f9 trafficati al mondo.\nNel frattempo l'area urbana di Kowloon era notevolmente aumentata e l'aeroporto si ritrov\u00f2 presto serrato in una selva di edifici residenziali: gli aerei in arrivo dovevano necessariamente (e pericolosamente) sorvolarli a bassa quota, causando inoltre elevati livelli di inquinamento acustico; il governo locale provvide pertanto a limitare l'altezza massima degli edifici e viet\u00f2 le operazioni di volo da mezzanotte fino alle 6:30 del mattino.\nNei tardi anni 1980 il governo di Hong Kong si risolse a formulare un progetto per dismettere lo scalo, ormai troppo vetusto, sovraffollato e pericoloso, e costruire una nuova aerostazione: allo scopo fu scelta l'isola di Chek Lap Kok.\nLa chiusura.\nIl 6 luglio 1998 il nuovo aeroporto di Chek Lap Kok fu aperto al pubblico e subito si provvide a togliere dal Kai Tak tutte le attrezzature e gli aerei che si trovavano.\nAlle ore 01:28, dopo che anche l'ultimo aereo fu decollato, l'aeroporto Kai Tak venne ufficialmente chiuso al traffico. Questi furono gli ultimi servizi operati:\nAllorch\u00e9 l'ultimo aereo fu decollato, nella torre di controllo si tenne una breve cerimonia di commiato, al termine della quale un controllore del traffico aereo spense le luci sulla pista e disse alla radio:\nImmediatamente l'aeroporto perse i propri codici ICAO e IATA, che furono riassegnati allo scalo di Chek Lap Kok, il quale tuttavia non era ancora del tutto pronto per l'apertura, specie per quanto concerne la gestione dei servizi cargo. Ancora per qualche mese il Kai Tak (re-immatricolato allo scopo con il codice ICAO provvisorio VHHX) venne dunque utilizzato.\nGli edifici dell'area aeroportuale furono poi reimpiegati in vari modi: perlopi\u00f9 vi furono impiantati uffici governativi ed esercizi commerciali.\nTra il dicembre 2003 e il gennaio 2004 l'ex terminal passeggeri fu demolito. Si parl\u00f2 anche di una riapertura della pista per la sola aviazione generale, ma il governo rifiut\u00f2, optando invece per una riqualificazione dell'area.\nStruttura.\nTerminal e infrastrutture.\nIl terminal passeggeri, con annesso parcheggio, si trovava nella zona nord dell'aeroporto, all'altezza della pista 13, ed era dotato di otto aree di imbarco. Il terminal cargo si trovava invece nella zona sud del piazzale orientale.\nA causa del poco spazio disponibile, le riserve di carburante si trovavano tra il terminal passeggeri e gli hangar, siti nella zona est del piazzale.\nDecollo e atterraggio.\nI decolli, per via della conformazione del territorio, avvenivano perlopi\u00f9 dalla testata 13: partendo da l\u00ec infatti, gli aerei potevano prendere quota sorvolando la baia di Kowloon, senza passare sopra la citt\u00e0 e le colline, cosa che invece accadeva in caso di decollo dalla pista 31, che portava gli aerei proprio sopra l'abitato, con conseguente necessit\u00e0 di prendere quota il pi\u00f9 rapidamente possibile.\nSebbene la pista 31, dotata di ILS, consentisse atterraggi pi\u00f9 sicuri e con avvicinamento diretto, la direzione del vento obbligava perlopi\u00f9 ad atterrare alla pista 13, con tutto ci\u00f2 che ne conseguiva:\nL'atterraggio alla pista 13.\nGli atterraggi alla pista 13 del Kai Tak erano molto spettacolari. Data la morfologia del territorio, con i suoi rilievi collinosi, gli aerei non potevano effettuare un avvicinamento diretto ed erano costretti a compiere una manovra molto complessa, che prevedeva il sorvolo a bassa quota del densissimo centro abitato della baia di Kowloon, con il solo aiuto dell'IGS (Instrument Guidance System, installato nel 1974, un \"sentiero\" di luci di segnalazione collocate su alti piloni al di sopra dell'area urbana) e dell'apparato Calvert-PAPI.\nGli aerei in arrivo, allorch\u00e9 giungevano in vista della collina \"Checkerboard Hill\"() (i cui fianchi erano cementificati e dipinti con una scacchiera bianca e rossa, ulteriormente evidenziata da luci di segnalazione) effettuavano una virata a destra di 47\u00b0 che li portava ad allinearsi con la pista, la cui soglia distava appena 3,7\u00a0km dalla collina. A virata completata i piloti dovevano comunque correggere la traiettoria per \"centrare\" il pi\u00f9 correttamente possibile la striscia d'asfalto: non era raro vedere aerei costretti a bruschi cambi di direzione a pochi metri dal contatto col suolo. Tale manovra divenne nota tra i piloti come \"Hong Kong Turn\" o \"Checkerboard Turn\" e contribu\u00ec a rendere l'aeroporto famoso in tutto il mondo.\nBisogna inoltre ricordare che la zona dell'aeroporto era spesso battuta da forti venti, tali anche da deviare la traiettoria dei velivoli, con un conseguente aumento del pericolo. Se le condizioni meteorologiche erano troppo proibitive la testata 13 veniva chiusa al traffico aereo."}
{"id": "1501264", "revid": "123766916", "url": "https://it.wikipedia.org/wiki?curid=1501264", "title": "Episodi di Numb3rs (quarta stagione)", "text": "La quarta stagione di Numb3rs \u00e8 andata in onda negli Stati Uniti d'America dal 28 settembre 2007 al 16 maggio 2008, trasmessa dal canale CBS. In Italia \u00e8 stata trasmessa in prima visione assoluta su Rai 2 dal 1\u00ba marzo 2009 al 30 maggio 2010.\nLa stanza degli specchi.\nTrama.\nLa storia riprende dall'arresto di Colby, Larry si \u00e8 ritirato in meditazione, Charlie ha ripreso a vedersi con Amita e ad insegnare, e Don cerca risposte su Colby. Durante il trasferimento Colby evade con Carter, e dopo un po' chiama Don dicendogli di fare il triplo gioco e che ha bisogno del suo aiuto. Nella ricerca vengono coinvolti naturalmente sia Charlie che Amita e a sorpresa arriva anche Larry. Colby continua con la copertura ma viene ben presto scoperto e torturato. Don seguendo i consigli e la teoria di Charlie riesce a trovare la nave dove si trova Colby e a salvarlo prima che la vera spia lo uccida.\nIl ricatto.\nTrama.\nUn nastro contenente una donna morta in una vasca da bagno in una villa di una star di Hollywood viene recapitato all'FBI e Don, con l'aiuto di Charlie, si mette al lavoro per trovare la sconosciuta; nel frattempo Colby ritorna in servizio. Si scopre infine che era il manager della star ad aver ucciso la ragazza.\nGuida spericolata.\nTrama.\nDopo un incidente di un'auto truccata, e rifatta con diverse parti di auto rubate, partono le indagini.\nTredici.\nTrama.\nUn serial killer \u00e8 convinto di essere Ges\u00f9 e lascia messaggi numerici sui luoghi dei delitti.\nRobin Hood.\nTrama.\nIl bandito questa volta si ispira direttamente al famoso Robin Hood, il bandito che rubava ai ricchi per sfamare i poveri, e forse Robin sarebbe andato orgoglioso di questo suo plagio! Don e Charlie dovranno catturare questo buon ladrone che devolve in opere di carit\u00e0 l'intero bottino.\nProtezione testimoni.\nTrama.\nDon si sente responsabile per la morte di una persona che era entrata nel programma di protezione testimoni per cui aveva lavorato, ma non era l'unica ad avere dei segreti. Cosa star\u00e0 nascondendo Don?\nChiave primaria.\nTrama.\nViene trovato il cadavere di un uomo mentre giocava con un gioco virtuale \"primacy\". Anche Amita \u00e8 un giocatore di primacy e nonostante Charlie sia contrario si offre come esca per attirare il killer in una trappola.\nTab\u00f9.\nTrama.\nUna giovane ereditiera viene rapita. Ma non \u00e8 come sembra: in realt\u00e0 \u00e8 l'ereditiera stessa che ha organizzato il suo rapimento per vendicarsi di un padre dispotico e sostanzialmente assente. Don e Liz troncano la loro storia mentre Megan e Larry decidono di fare un viaggio a New York insieme.\nUltraworld.\nTrama.\nDurante una fiera di fumetti viene rubata una copia di \"Ultraworld\", edizione ashcan, che si credeva quella originale (anche se mai fatta autenticare dal proprietario). Durante la rapina muore un agente. Poco tempo dopo vengono messi all'asta e comprati un gran numero di falsi del fumetto. Charlie allora indaga per tentare di scoprire se e quale dei fumetti \u00e8 autentico e risulta che le copie siano attribuibili tutte allo stesso falsario.\nLa stanza cinese.\nTrama.\nUn uomo entra nel quartier generale dell'FBI e ferisce il responsabile della sorveglianza sparandogli. L'uomo lavorava per l'FBI e inizialmente sembra in preda a manie persecutorie; crede infatti di essere spiato. David si ritrova allora chiuso nell'ascensore del dipartimento assieme a lui, come se fosse in ostaggio. Si scopre in seguito che l'agente viene veramente tenuto sotto sorveglianza.\nParadosso dell'ascensore, Esperimento della scatola cinese, Teoria del caos, Test di Turing\nFari nella notte.\nTrama.\nA Los Angeles scompare una giornalista. La sua auto viene ritrovata all'interno di un parcheggio e sembra che nessuno l'abbia vista nei paraggi. Charlie, forse emozionato, sicuramente non abituato alle domande incalzanti dei giornalisti, commette un errore nel rilasciare delle dichiarazioni riguardo al caso. La sera, mentre raggiunge l'universit\u00e0 in macchina, un furgone lo segue. Non se la sente per\u00f2 di comunicare niente a Don e la sera seguente ricapita la cosa. Questa volta per\u00f2 il furgone lo insegue e dopo averlo fermato gli occupanti tentano di ucciderlo. Intanto continuano le indagini sul caso e sulle inchieste svolte dalla giornalista. Si scopre essere una persona riservata e che documentava le sue indagini crittografandole tramite un codice numerico. Charlie non riesce per\u00f2 a decifrarlo perch\u00e9 troppo turbato mentalmente dal tentativo di ucciderlo. La giornalista si scopre che indagava su un grosso imprenditore immobiliare. In particolare egli stava cercando di ottenere il nullaosta per la costruzione di una grande area con centri commerciali, ristoranti e alberghi; per riuscire ad ottenere tali terreni intimidiva gli abitanti poveri della zona. Proprio su tali azioni si stava concentrando l'attenzione della giornalista che l'imprenditore ha fatto rapire. Charlie infine riesce a ritrovare negli appunti della giornalista i valori dei terreni e delle propriet\u00e0 della zona su cui l'imprenditore intendeva costruire. Essa si era accorta dell'anomalia di tali valori, troppo bassi rispetto al loro reale valore.\nPotere.\nTrama.\nUna donna viene fermata da un poliziotto all'uscita di un locale dopo esser salita in macchina e aver bevuto un po'. L'agente si offre di accompagnarla a casa e una volta arrivati abusa di lei. Il fatto si ripete nella stessa settimana per un'altra donna a cui si era bloccata l'auto. Si sospetta che possa essere stato un ex vigile del fuoco ed ex poliziotto che possedeva ancora la divisa. Le indagini si spostano verso il distretto di polizia di Colina e si scopre quindi lo stupratore \u00e8 affetto da una rara forma di gonorrea. Charlie riesce ad isolare due persone che presentano questa malattia, una delle quali \u00e8 la moglie dello stupratore che si era macchiato altre volte di questo crimine, le cui segnalazioni da parte delle vittime erano per\u00f2 rimaste inascoltate.\nIl cigno nero.\nTrama.\nIn seguito ad un blitz un laboratorio per la produzione di anfetamine viene fermato un uomo che si trovava nei paraggi e che, stranamente, possedeva un furgone con all'interno armi, nastro isolante e materiale fonoassorbente. Dapprima sembra che l'uomo avesse avuto l'intenzione di derubare il laboratorio, poi si scopre che aveva fatto parte di un'organzizzazione del Montana denominata \"New America Front\" ostile al governo, alle tasse e favorevole all'uso delle armi. L'FBI si apposta nei pressi del covo, a Los Angeles, in cui stanno vivendo i complici dell'uomo arrestato al fine di ottenere qualche informazione utile. Nonostante questa azione non si riesce ad ottenere nulla dalle intercettazioni e dalle tecniche messe in atto, finch\u00e9 Don non \u00e8 portato a pensare che l'uomo avrebbe potuto essere presente vicino al laboratorio non per un furto ma per uno scambio. Infatti il laboratorio era pieno di materiale infiammabile che sarebbe potuto servire per costruire una bomba. Tale infatti risulta essere lo scopo che l'uomo arrestato quasi confessa, e il bersaglio dell'attentato, poi sventato da un astuto gioco psicologico da parte di Don, doveva essere una banca.\nScacco matto.\nTrama.\nDue omicidi compiuti lo stesso giorno a poco tempo l'uno dall'altro. E in pi\u00f9 un terzo sventato all'ultimo momento. Le due persone uccise dovevano prendere parte come testimoni ad un processo contro il capo di una gang cittadina. Non si riesce per\u00f2 a capire come la terza persona sia riuscita a scappare; si iniziano a cercare informazioni su coloro che direttamente o indirettamente avevo accesso alle informazioni sul processo in questione. Risulta che il procuratore distrettuale ha effettuato molte ricerche e ha richiesto molte informazioni riguardo ai testimoni. Si scopre inoltre che una addetta alle revisioni del sistema informatico dell'ufficio era la ex moglie della persona che era riuscita a scappare. La donna forniva infatti informazioni sulle persone coinvolte come testimoni nel processo direttamente al capo che dal carcere riusciva tramite un ragazzino a passare gli ordini all'esterno utilizzando un codice nascosto nelle mosse di varie partite a scacchi che vengono giocate. La donna viene poco dopo la scoperta trovata uccisa in una maniera evidentemente eloquente. Intanto David tenta di convincere il ragazzino affezionato al boss in carcere che si merita di pi\u00f9. Quando stanno per arrivare ad uccidere anche il ragazzino David riesce ad impedirlo.\nLa guerra sporca.\nTrama.\nIl padre e la sorella di un reduce della guerra vengono rapiti, Don e la sua squadra scoprono, con l'aiuto di Charlie, che in realt\u00e0 il gruppo vuole delle informazioni dal reduce, ora fuggito in Messico.\nL'uomo alla fine si consegna permettendo a Don e agli altri di usarlo per trovare i rapitori.\nDurante le indagini Don si riavvicina alla sua ex Robin.\nLa setta.\nTrama.\nAl termine di una cerimonia religiosa di una setta che contesta il Governo, alcune persone si sentono male dopo aver bevuto del caff\u00e8. L'intervento di Don, che taglia la catena che chiude il cancello della propriet\u00e0 della setta, permette di salvare molte persone.\nSi scopre cos\u00ec che il caff\u00e8 era stato avvelenato. Durante le indagini, con l'aiuto di Charlie si studiano i rapporti di importanza all'interno della setta stessa, arrivando cos\u00ec alla possibile colpevole.\nAlla fine si scopre invece che la setta stessa stava per essere vittima di una truffa.\nIntanto il rapporto fra Don e Robin si fa sempre pi\u00f9 profondo.\nAngeli e diavoli.\nQuesta puntata \u00e8 stata trasmessa in Italia da RaiDue come prima della quinta stagione.\nTrama.\nDue giovani pakistani vengono rapiti e trovati morti. Essi fanno parte di un'organizzazione (FIP) che raccoglie fondi per aiutare lo sviluppo dell'agricoltura in Pakistan e in Bangladesh. La FIP \u00e8 per\u00f2 sospettata di finanziare con il denaro ricevuto delle organizzazioni terroristiche. Un collega di Charlie, bioingegnere pakistano, viene quindi arrestato per aver inviato una ricerca secretata riguardo alla modifica dei geni delle piante per renderle pi\u00f9 resistenti alla siccit\u00e0 e agli insetti; tale gesto viene per\u00f2 interpretato come un tentativo di inviare del materiale utile a fabbricare degli agenti patogeni. Si scopre che i due giovani assassinati avevano un legame con un'altra persona all'interno dell'organizzazione. Allora si presume che il denaro possa essere stato speso per l'acquisto di armi, ed indagando si scopre che un membro dell'organizzazione \u00e8 un trafficante d'armi irlandese. Perde sempre pi\u00f9 consistenza, allora, l'ipotesi iniziale che una cellula terroristica stesse preparando degli attentati contro edifici scolastici. Il sequestro e l'omicidio dei due giovani non viene pi\u00f9 interpretato come il segnale di un attacco imminente da parte di una cellula terroristica che li ha uccisi per evitare fughe di notizie riguardo all'attentato, ma sono state delle azioni svolte a fugare definitivamente i sospetti che i due morti avevano avuto riguardo ai commerci dell'organizzazione dopo l'ingresso in essa del nuovo membro, (il trafficante d'armi). Alla fine Charlie stesso invia in Pakistan la restante parte della ricerca del suo amico, consegnandosi poi all'FBI."}
{"id": "1501277", "revid": "268111", "url": "https://it.wikipedia.org/wiki?curid=1501277", "title": "Grindu", "text": "Il toponimo Grindu pu\u00f2 riferirsi a diverse localit\u00e0 della Romania:"}
{"id": "1501278", "revid": "110157", "url": "https://it.wikipedia.org/wiki?curid=1501278", "title": "Masters of Chant Chapter VI", "text": "Masters of Chant Chapter VI (2007) e il nono album dei Gregorian."}
{"id": "1501290", "revid": "268111", "url": "https://it.wikipedia.org/wiki?curid=1501290", "title": "Moldoveni", "text": "Il toponimo Moldoveni (in romeno \"Moldavi\") pu\u00f2 riferirsi a diverse localit\u00e0 della Romania:"}
{"id": "1501292", "revid": "287204", "url": "https://it.wikipedia.org/wiki?curid=1501292", "title": "Movilita", "text": ""}
{"id": "1501295", "revid": "268111", "url": "https://it.wikipedia.org/wiki?curid=1501295", "title": "Movili\u0163a", "text": "Il toponimo Movili\u0163a pu\u00f2 riferirsi a diverse localit\u00e0 della Romania:"}
{"id": "1501296", "revid": "1650990", "url": "https://it.wikipedia.org/wiki?curid=1501296", "title": "Skovorodino", "text": "Skovorodino \u00e8 una cittadina dell'Estremo Oriente Russo, situata nell'Oblast' dell'Amur, sul fiume Bol'\u0161oj Never, 669\u00a0km a nordovest del capoluogo Blagove\u0161\u010densk; \u00e8 capoluogo del distretto omonimo.\nFondata nel 1908, con il nome di \"Zmeinyj\" (russo \u0417\u043c\u0435\u0438\u0301\u043d\u044b\u0439); nel 1909 venne ribattezzata \"Never-1\", dal nome del fiume che la bagna, mentre nel 1911 le venne assegnato il nome di \"Ruchlovo\" (\u0420\u0443\u0445\u043b\u043e\u0432\u043e). Nel 1927 le venne concesso lo \"status\" di citt\u00e0, mentre nel 1938 sub\u00ec l'ultimo cambiamento di nome.\nSkovorodino \u00e8 una fermata sulla ferrovia Transiberiana."}
{"id": "1501299", "revid": "287204", "url": "https://it.wikipedia.org/wiki?curid=1501299", "title": "Perieti", "text": ""}
{"id": "1501304", "revid": "39884", "url": "https://it.wikipedia.org/wiki?curid=1501304", "title": "Sharron Davies", "text": "Specializzata nei misti, ha vinto la medaglia d'argento nei 400m misti alle olimpiadi di Mosca 1980."}
{"id": "1501305", "revid": "115770506", "url": "https://it.wikipedia.org/wiki?curid=1501305", "title": "Stadio Ciudad de Vicente L\u00f3pez", "text": "Lo stadio Ciudad de Vicente Lopez \u00e8 un impianto sportivo di Florida, localit\u00e0 del partido di Vicente L\u00f3pez, nella provincia di Buenos Aires. Fu costruito ed inaugurato il 22 luglio 1979 ed \u00e8 lo stadio in cui l'Atl\u00e9tico Platense disputa le proprie partite casalinghe. Esso \u00e8 inoltre adibito al solo calcio, in quanto non \u00e8 presente una pista di atletica."}
{"id": "1501306", "revid": "287204", "url": "https://it.wikipedia.org/wiki?curid=1501306", "title": "Sarateni", "text": ""}
{"id": "1501315", "revid": "133248", "url": "https://it.wikipedia.org/wiki?curid=1501315", "title": "S\u0103r\u0103\u021beni", "text": "Il toponimo S\u0103r\u0103\u021beni pu\u00f2 riferirsi a diverse localit\u00e0 della Romania:\nIl toponimo S\u0103r\u0103teni \u00e8 invece un comune della Moldavia nel distretto di Leova"}
{"id": "1501317", "revid": "599013", "url": "https://it.wikipedia.org/wiki?curid=1501317", "title": "Carina Ljungdahl", "text": "Specializzata nello stile libero, ha vinto la medaglia d'argento nella staffetta 4x100\u00a0m sl alle olimpiadi di Mosca 1980."}
{"id": "1501319", "revid": "287204", "url": "https://it.wikipedia.org/wiki?curid=1501319", "title": "Scanteia", "text": ""}
{"id": "1501320", "revid": "119496924", "url": "https://it.wikipedia.org/wiki?curid=1501320", "title": "Tina Gustafsson", "text": "Specializzata nello stile libero, ha vinto la medaglia d'argento nella staffetta 4x100\u00a0m sl alle olimpiadi di Mosca 1980."}
{"id": "1501325", "revid": "599013", "url": "https://it.wikipedia.org/wiki?curid=1501325", "title": "Agneta M\u00e5rtensson", "text": "Specializzata nello stile libero, ha vinto la medaglia d'argento nella staffetta 4x100\u00a0m sl alle olimpiadi di Mosca 1980."}
{"id": "1501326", "revid": "916580", "url": "https://it.wikipedia.org/wiki?curid=1501326", "title": "Sc\u00e2nteia", "text": "Il toponimo Sc\u00e2nteia pu\u00f2 riferirsi a diverse localit\u00e0 della Romania:"}
{"id": "1501328", "revid": "436907", "url": "https://it.wikipedia.org/wiki?curid=1501328", "title": "Man on the Edge", "text": "Man on the Edge \u00e8 un singolo del gruppo musicale britannico Iron Maiden, pubblicato il 25 settembre 1995 come primo estratto dal decimo album in studio \"The X Factor\".\nDescrizione.\n\u00c8 la prima apparizione ufficiale di Blaze Bayley in veste di cantante della band. La canzone, ispirata al film con Michael Douglas \"Un giorno di ordinaria follia\", \u00e8 inclusa anche nelle due raccolte \"Best of the Beast\" e \"Edward the Great\", pubblicate rispettivamente nel 1996 e nel 2003.\nGli Iron Maiden l'hanno spesso suonata durante il tour \"Ed Hunter\" del 1999, facendone cos\u00ec una delle 5 canzoni dell\"'era Bayley\" suonate ai concerti anche dopo il suo abbandono. Una versione live della canzone, cantata da Bruce Dickinson, \u00e8 presente nel singolo \"The Wicker Man\"."}
{"id": "1501329", "revid": "287204", "url": "https://it.wikipedia.org/wiki?curid=1501329", "title": "Sinesti", "text": ""}
{"id": "1501333", "revid": "599013", "url": "https://it.wikipedia.org/wiki?curid=1501333", "title": "Agneta Eriksson", "text": "Specializzata nello stile libero, ha vinto la medaglia d'argento nella staffetta 4x100\u00a0m sl alle olimpiadi di Mosca 1980."}
{"id": "1501334", "revid": "599013", "url": "https://it.wikipedia.org/wiki?curid=1501334", "title": "Sine\u0219ti", "text": ""}
{"id": "1501340", "revid": "767487", "url": "https://it.wikipedia.org/wiki?curid=1501340", "title": "Ashes of Time", "text": "Ashes of Time (\"Dung che sai duk\", ) \u00e8 un film del 1994 diretto da Wong Kar-wai.\nLa pellicola, di genere \"wuxia\", \u00e8 parzialmente basata sul romanzo \"The Legend of the Condor Heroes\" di Louis Cha.\nProduzione.\nLungamente desiderato dal regista, la lavorazione si \u00e8 rivelata un'autentica odissea, tra mille difficolt\u00e0 e tempi infiniti. \nDurante la fase di montaggio del film, il regista ha girato anche \"Hong Kong Express\" che, pur avendo un budget decisamente minore si \u00e8 poi dimostrato vincente al botteghino.\nDistribuzione.\nNel 2008 il film \u00e8 stato ridistribuito nella sua edizione \"Redux\", presentata nella sezione Proiezioni speciali al 61\u00ba Festival di Cannes. In questa versione Wong ha tagliato completamente un paio di scene d'azione, ha rimontato lievemente alcuni passaggi, aggiungendo o sostituendo singole inquadrature sparse, ha cambiato e riaggiornato la colonna sonora, ha aggiunto alcune didascalie su fondo nero e ha restaurato digitalmente il girato accentuandone significativamente le tonalit\u00e0 giallo-verdi.\nStando alle dichiarazioni del regista la prima versione del film \u00e8 attualmente reperibile solo tramite le edizioni DVD cinesi e francesi (quest'ultima tagliata in malomodo) in quanto le pellicole originali sono ampiamente rovinate. Proprio l'usura di certe sezioni del negativo originale giustificherebbe la sofferta scelta di accorciare (anzich\u00e9 allungare, come da prassi per i director's cut) certe sequenze, compresa l'eliminazione di un paio di esse.\n La recente riedizione \"Redux\" ripara solo parzialmente a questo errore in quanto \u00e8 priva di certe scene/inquadrature e presenta comunque una fotografia visibilmente alterata in postproduzione."}
{"id": "1501341", "revid": "1670066", "url": "https://it.wikipedia.org/wiki?curid=1501341", "title": "Creolo capoverdiano", "text": "Il creolo capoverdiano (o semplicemente capoverdiano) \u00e8 una lingua creola derivata dal portoghese e parlata nell'arcipelago di Capo Verde. \u00c8 la lingua materna della maggioranza dei capoverdiani, ed \u00e8 parlata come seconda lingua da molti discendenti di capoverdiani che risiedono in altri paesi. Non esiste uno standard della lingua.\nNome.\nIl creolo capoverdiano viene chiamato comunemente \"creolo\" (\"kriolu\", \"kriol\") da coloro che lo parlano. Il nome ufficiale proposto per una futura standardizzazione della lingua \u00e8 \"capoverdiano\" (\"cabuverdi\u00e1nu/c\u00f3bverdion\") o \"lingua capoverdiana\" (\"l\u00edngua cabuverdi\u00e1nu/l\u00ednga kriol\").\nDiffusione e varianti.\nIl capoverdiano \u00e8 una lingua di particolare interesse per gli studiosi delle lingue creole, perch\u00e9 \u00e8 la pi\u00f9 antica delle lingue creole vive, il creolo portoghese con la pi\u00f9 vasta popolazione di madrelingua, e uno dei pochi creoli scelti come lingua ufficiale di uno stato.\nNelle nove isole principali di Capo Verde si parlano altrettanti dialetti (talvolta dette varianti) del capoverdiano. Queste varianti possono essere classificate in due gruppi, corrispondenti alla distinzione geografica fra i due sottoarcipelaghi delle isole Barlavento e Sotavento. Dal punto di vista dello studio linguistico, le varianti pi\u00f9 significative sono quelle delle isole di Fogo, Santiago, S\u00e3o Nicolau e Santo Ant\u00e3o, che sono le quattro isole dove si sono sviluppate le pi\u00f9 antiche comunit\u00e0 di neri (giunti a Capo Verde come schiavi). Dal punto di vista dell'uso, le due varianti principali sono quella di Santiago e quella di S\u00e3o Vicente, poich\u00e9 queste sono le due isole pi\u00f9 popolose dell'arcipelago.\nCaratteristiche linguistiche del creolo capoverdiano.\nIl creolo di Capo Verde \u00e8 una sorta di semplificazione della lingua portoghese alla quale si sono mescolate le numerose lingue degli schiavi deportati da altre regioni africane.\nLe caratteristiche linguistiche sono essenzialmente cinque:\nEsempi in creolo capoverdiano.\nTraduzione del primo articolo della Dichiarazione universale dei diritti dell'uomo, art. 1"}
{"id": "1501349", "revid": "254059", "url": "https://it.wikipedia.org/wiki?curid=1501349", "title": "Pasquale Abate", "text": "Biografia.\nFiglio di un proprietario terriero, fu arrestato il 3 agosto 1837 per aver partecipato ai moti rivoluzionari di Cosenza, iniziati il 22 luglio con tumulti al carcere cittadino, e proseguiti il 31 luglio con un tentativo di insurrezione locale, facilmente sedato dalle truppe regie. I liberali, per far insorgere la popolazione, avevano anche sostenuto che la responsabilit\u00e0 dell'epidemia di colera, che si era diffusa allora, fosse da addossare al governo borbonico: per ritorsione, le autorit\u00e0 accusarono i rivoluzionari di \u00abaver sparso sostanze venefiche onde avvalorare la promulgazione di voci allarmanti e tendenti a sovvertire l'ordine pubblico\u00bb.\nAbate fu sottoposto a processo da parte di una corte marziale creata dall'intendente De Liguori, dopo che il difensore Gaetano Bova aveva infruttuosamente tentato di sottoporre il suo assistito alla giurisdizione di una corte civile. Abate fu condannato a morte il 31 agosto, e fu fucilato due giorni dopo, assieme ad altri patrioti: Luigi Stumpo ufficiale, Luigi Belmonte sacerdote, Carmine Scarpelli e Luigi Clusi."}
{"id": "1501362", "revid": "124123", "url": "https://it.wikipedia.org/wiki?curid=1501362", "title": "Wilma van Velsen", "text": "Specializzata nello stile libero ha vinto due medaglie olimpiche: il bronzo nella staffetta 4x100\u00a0m sl alle olimpiadi di Mosca 1980 e l'argento e quelle di Los Angeles 1984, pur avendo nuotato solamente nelle batterie di qualificazione."}
{"id": "1501363", "revid": "834", "url": "https://it.wikipedia.org/wiki?curid=1501363", "title": "OECS", "text": ""}
{"id": "1501365", "revid": "400694", "url": "https://it.wikipedia.org/wiki?curid=1501365", "title": "Reggie de Jong", "text": "Specializzata nello stile libero ha vinto la medaglia di bronzo nella staffetta 4x100\u00a0m sl alle olimpiadi di ."}
{"id": "1501366", "revid": "155136", "url": "https://it.wikipedia.org/wiki?curid=1501366", "title": "Porto del Lido", "text": ""}
{"id": "1501371", "revid": "287204", "url": "https://it.wikipedia.org/wiki?curid=1501371", "title": "Bellosguardo (Firenze)", "text": "Bellosguardo \u00e8 una zona di Firenze, situata nella parte sud-ovest, collocata su una piccola collina dalla quale si gode un panorama sul centro storico della citt\u00e0.\nLa vista \u00e8 pi\u00f9 ristretta rispetto a quella che si abbraccia da altri luoghi (ad esempio il Piazzale Michelangelo) ma ugualmente suggestiva e pressoch\u00e9 sconosciuta al turismo, almeno a quello \"di massa\". Vi sorgono molte ville alcune delle quali di origine rinascimentale, che hanno ospitato, nel corso dei secoli, svariati personaggi illustri, come testimoniano le targhe appostevi dal Comune (ad esempio Giuseppe Garibaldi, Ugo Foscolo, Alberto Mario, Henry James, Florence Nightingale ed altri).\nIl percorso.\nVi si pu\u00f2 arrivare dalla piazza San Francesco di Paola percorrendo la via di Bellosguardo che inizia all'angolo tra la Villa Pagani e l'omonima chiesa. La via, in salita, giunge prima al Prato dello Strozzino e, dopo una stretta curva sulla sinistra, conduce al primo belvedere, davanti alle ville La Limonaia e Brichieri Colombi. Poco prima del belvedere, sulla destra vi \u00e8 un tabernacolo ottocentesco in stile neogotico con bassorilievo in terracotta invetriata raffigurante la \"Vergine col Bambino\", sotto al quale si legge: \"Per Grazia ricevuta da un padre con due figli\". Questo padre era il Granduca Leopoldo II di Toscana, la cui carrozza ebbe in quel luogo un incidente da quale il \"\"Gran principe\" usc\u00ec illeso. Egli ordin\u00f2 allora l'erezione di quel tabernacolo per ringraziamento alla Vergine.\nContinuando la via si giunge alla piazza di Bellosguardo. A sinistra si pu\u00f2 allora percorrere la via Roti Michelozzi (a fondo chiuso) che costeggia il parco della villa dell'Ombrellino, per giungere all'ingresso della Villa di Bellosguardo dove si trova il secondo belvedere. Nella parte settentrionale della piazza sorge il pozzo del Saracino in quanto vi veniva issato il fantoccio di un saraceno utilizzato durante le giostre; in quella che si estende verso sud, vi \u00e8 villa Borgherini-Castellani, costruita su disegno di Baccio d'Agnolo. Riscendendo per la via San Carlo si arriva invece alla zona di Soffiano; lungo quest'ultima si trovano la torre di Montauto, fatta edificare dalla famiglia Bonciani e caratterizzata da un coronamento merlato, e la Villa Niccolini, fatta costruire dai Cavalcanti.\nIl luogo come ispiratore d'arte.\nSul lato sinistro della piazza, accanto all'ingresso alla villa dell'Ombrellino si trova una lapide sulla quale si legge: \"Qui, dove la grazia del cielo e del colle innalza la qualit\u00e0 dell'arte, vissero ed operarono i seguenti figli di patrie diverse:...\"\" segue una lunga serie di nomi alcuni dei quali gi\u00e0 menzionati all'inizio.\nMa altri ospiti illustri soggiornarono in questo luogo:\nGalileo Galilei visse a Bellosguardo negli anni tra il 1617 ed il 1631 e vi scrisse il \"Dialogo sui Massimi Sistemi\". \nL'Inno a Vesta, il secondo delle \"Grazie\" di Ugo Foscolo, \u00e8 ambientato nella villa di Bellosguardo dove il poeta soggiorn\u00f2 negli anni 1812 e 1813.\nLa terza sezione delle \"Occasioni\" di Eugenio Montale si intitola \"Tempi di Bellosguardo\" Anch'egli, infatti soggiorn\u00f2 in quei luoghi.\nCharles Eliot Norton studioso di arte e architettura visse a Bellosguardo tra la fine del 1870 e la primavera del 1871."}
{"id": "1501374", "revid": "1522738", "url": "https://it.wikipedia.org/wiki?curid=1501374", "title": "Aginor", "text": ""}
{"id": "1501376", "revid": "599013", "url": "https://it.wikipedia.org/wiki?curid=1501376", "title": "Annelies Maas", "text": "Specializzata nello stile libero ha vinto la medaglia di bronzo nella staffetta 4x100\u00a0m sl alle olimpiadi di Mosca 1980."}
{"id": "1501378", "revid": "1363894", "url": "https://it.wikipedia.org/wiki?curid=1501378", "title": "Nicol\u00f2 Corradini", "text": "Tesserato alla FISO dal 1986 nel gruppo Fiamme Oro, \u00e8 stato quattro volte campione mondiali di sci orientamento, quattro volte vincitore di Coppa del Mondo e diciannove volte Campione italiano.\nBiografia.\nNel gennaio 1998 vinse la competizione internazionale di sci-orienteering svoltasi a Nakano in occasione del Festival internazionale della cultura nell'ambito dei Giochi olimpici di . Nel 2006 \u00e8 stato eletto nel Consiglio Nazionale del CONI. Nella vita privata \u00e8 sposato, \u00e8 padre di tre figli e gestisce un agriturismo nella Val di Fiemme, il suo territorio natale."}
{"id": "1501382", "revid": "176809", "url": "https://it.wikipedia.org/wiki?curid=1501382", "title": "Niccol\u00f2 Corradini", "text": ""}
{"id": "1501383", "revid": "599013", "url": "https://it.wikipedia.org/wiki?curid=1501383", "title": "Ann Osgerby", "text": "Specializzata nella farfalla ha vinto la medaglia d'argento nella staffetta 4x100\u00a0m misti alle Olimpiadi di Mosca 1980."}
{"id": "1501406", "revid": "119588901", "url": "https://it.wikipedia.org/wiki?curid=1501406", "title": "Giovanni Battista Pioda", "text": "\u00c8 stato eletto consigliere federale per il Partito Liberale Radicale il 30 luglio 1857 e si \u00e8 dimesso il 26 gennaio 1863. Per tutta la durata del mandato \u00e8 stato a capo del Dipartimento federale dell'interno."}
{"id": "1501409", "revid": "834", "url": "https://it.wikipedia.org/wiki?curid=1501409", "title": "Fanclub", "text": ""}
{"id": "1501418", "revid": "767487", "url": "https://it.wikipedia.org/wiki?curid=1501418", "title": "Camillo Martinoni", "text": "Figlio del conte Luigi e della nobildonna Maria Caleppio. Ebbe come precettore il poeta dialettale Angelo Canossi, che lo accompagn\u00f2 fino alla soglia dell'Universit\u00e0. Si laure\u00f2 in Legge a Torino, dove venne accolto alla corte dei Savoia. Fu sindaco di Cigole (BS) dal 1913 al 1914 e dal 1932 al 1939 fu tra gli uomini pi\u00f9 attivi ad introdurre vari sport a Brescia e Bergamo.\nDopo la laurea torn\u00f2 a Brescia con una delle prime automobili e si rivel\u00f2 sportivo appassionato. Prima del '900 fu un pioniere dell'automobilismo e con la sua Prinetti-Stucchi Vetturette vinse il gran premio Bergamo-Crema-Bergamo nel 1899. Nel 1904 fu presidente del Circuito Aereo di Montichiari. Appassionato viaggiatore ed esploratore, nel marzo del 1904 risal\u00ec la valle del Nilo fino ai grandi Laghi equatoriali e alla costa dell'Oceano Indiano.\nNel 1904 divenne presidente del primo tennis club di Brescia introducendo cos\u00ec lo sport inglese in citt\u00e0; nel settembre del 1908 divenne invece presidente della \"Panathlon International\", unica societ\u00e0 remiera della provincia di Bergamo. Diede impulso al Club Alpino Italiano di cui fu presidente dal gennaio 1910 al febbraio 1912. Appassionato alpinista, comp\u00ec varie ascensioni nel Gruppo del Cevedale e sulle Alpi del Piemonte e nel Gruppo dell'Adamello, con gli amici alpinisti Piero Arici e Pasquale Cauzzi.\nSi interess\u00f2 di calcio portando prima in Italia l'allenatore ungherese Imre Schoffer e quindi rilevando, nel 1918, il Brescia, di cui assunse la presidenza. Sotto la sua presidenza la squadra disput\u00f2 il difficile torneo successivo alla prima guerra mondiale. In seguito si dimise dalla presidenza."}
{"id": "1501419", "revid": "767487", "url": "https://it.wikipedia.org/wiki?curid=1501419", "title": "Mario (cantante)", "text": "Noto principalmente per i singoli di successo \"Let Me Love You\" e \"Just A Friend\", Mario \u00e8 stato posizionato alla numero 98 nella classifica di Billboard degli artisti del decennio '00 degli anni 2000. Nella sua carriera, Mario ha pubblicato 5 album ed \u00e8 apparso in alcuni film e serie TV a tema musicale.\nBiografia.\nInfanzia e adolescenza.\nNato a Baltimora, Mario ha vissuto la propria infanzia con la nonna, per via dei problemi di droga che affliggevano la madre. Mario decise all'et\u00e0 di soli quattro anni che sarebbe diventato un cantante. Per togliere Mario dalla strada, che all'epoca faceva parte di una gang, la madre lo incoraggi\u00f2 in diversi modi, compreso l'acquisto di una macchina per il karaoke. All'et\u00e0 di undici anni venne notato da un produttore, Troy Patterson, dopo aver cantato \"\"I'll Make Love to Yo\" ad un concorso al \"Coppin State College\". Mario frequent\u00f2 la \"Milford Mill Academy\"\" e all'et\u00e0 di quattordici anni gli fu offerto un contratto con la \"J Records\". Le sue influenze musicali comprendono Stevie Wonder, Fernando &amp; Q-Bah, Marvin Gaye, Sam Cooke, Nat King Cole, Brian McKnight, Boyz II Men, e Joe.\nMario, Turning Point (2002 - 2006).\nMario registr\u00f2 il suo primo album \"Mario\" all'et\u00e0 di quindici anni, un anno prima della sua effettiva pubblicazione nel 2002. Il singolo trainante \"Just A Friend 2002\", cover I singoli successivi furono \"Braid my Hair\" e \"C'mon\". In seguito prende parte al tour \"Scream Tour 3\", insieme con Bow Wow, Nick Cannon, B2K e Marques Houston. Nel 2006, il suo album d'esordio ha raggiunto le 700,000 copie vendute.\nDopo il suo album d'esordio, Mario decise di registrare un prodotto pi\u00f9 maturo. vennero arruolati un numero di famosi produttori allo scopo, come Scott Storch e Lil' Jon. Il suo secondo album, \"Turning Point\", venne pubblicato il 7 dicembre 2004, ed ebbe molto pi\u00f9 successo del precedente, soprattutto grazie al singolo \"Let Me Love You\". Il pezzo, che ricorda le sonorit\u00e0 di Michael Jackson, rimase per nove settimane consecutive al primo posto della Billboard Hot 100. I singoli successivi furono \"How Could You\", \"Here I Go Again\" e \"Boom\". Al termine della promozione, l'album arriva a vendere 3 milioni di copie. Nel febbraio, Mario cita in giudizio il suo ex manager, Troy Patterson, per non aver conseguito adeguate provvigioni sugli incassi del precedenti dischi.\nGo, DNA (2007 - 2012).\nIl terzo album di Mario \"Go\" \u00e8 stato pubblicato in Sudafrica per la Gallo Records il 9 ottobre 2007, in USA l'11 dicembre 2007 ed include collaborazioni con Jermaine Dupri, Ne-Yo, Janice Robinson, Eric West, Scott Storch, Jimmy Jam and Terry Lewis, Timbaland, Bryan Michael Cox, Nelly, Alicia Keys, The Neptunes, Jim Jonsin, Akon, Dre &amp; Vidal, Warren Campbell, Sean Garrett, Trey Songz e Mr. Collipark. Mario, ha descritto il suo nuovo lavoro come pi\u00f9 sexy ed appassionato. Il primo singolo estratto dall'album \u00e8 stato \"How Do I Breathe\", mentre il secondo \"Crying Out For Me\", che raggiunger\u00e0 il disco d'oro in patria. Il terzo singolo previsto \"Music for love\". Prima di essere ufficialmente pubblicato, il suo album \u00e8 stato disponibile all'ascolto sullo spazio del cantante su Myspace. A inizio dello stesso anno, Mario ha fondato la sua nuova compagnia d'intrattenimento \"Soul Truth Entertainment\".\nAnticipato ad aprile dal singolo \"Break Up\" con Gucci Mane e Sean Garrett, giunto alla seconda posizione della classifica \"Billboard Hot R&amp;B/Hip-Hop Chart\", il 12 ottobre 2009 \u00e8 stato pubblicato \"D.N.A.\", il quarto album di Mario. Dall'album sono stati estratti altri due singoli: \"Thinkin' About You\" e \"Ooh Baby\". Nel 2011 Mario inizia a lavorare col produttore Rico Love per un album che avrebbe dovuto intitolarsi \"Restoration,\" tuttavia a causa dei problemi della casa discografica di allora il progetto fu messo in stand-by. In questo periodo Mario pubblica diversi mixtape, affermando di apprezzare molto questa modalit\u00e0 in quanto \"lascia maggiore libert\u00e0 creativa agli artisti\". Nell'agosto 2011 venne annunciato il fallimento della J Records e l'annessione dei suoi artisti, Mario incluso, alla RCA Records.\nDancing Shadows, Closer To Mars (2013 - presente).\nNel 2013 Mario ha pubblicato il singolo \"Somebody Else\" con Nicki Minaj e prodotto da Pollow Da Ton, per poi annunciare l'uscita dell'album per il successivo mese di ottobre e che avrebbe incluso anche collaborazioni con Sevyn Streeter e J. Cole. La pubblicazione del disco \u00e8 stata tuttavia cancellata in seguito alla decisione dell'artista di lasciare la RCA Records per \"divergenze creative\". Successivamente, l'artista ha collaborato con Rick Ross nel brano \"Forever\" e ha annunciato la pubblicazione di un altro album intitolato \"Never To Late\" che, tuttavia, non \u00e8 stato mai realmente pubblicato. Lo stesso singolo \u00e8 stato leakato ma mai pubblicato in via ufficiale.\nNel 2016 Mario ha fondato la sua etichetta discografica, la \"New Citizien\" e annunciato un album intitolato \"Paradise Cove\" e pubblicato i singoli \"Paradise Cove\" e \"Let Me Help You.\" Successivamente l'artista ha modificato il titolo dell'album in \"Cosmo 17\". In seguito alla pubblicazione dei singoli \"Pain Is The New Pleasure\" e \"For Love,\" Mario annuncia che il titolo definitivo dell'album sarebbe stato \"Dancing Shadows\". Nel 2018 Mario ha pubblicato il singolo \"Drowning\" per poi lanciare finalmente l'atteso album, che venne pubblicato il 5 ottobre 2018.\nNel 2020 Mario ha pubblicato i singoli \"Closer, Rewrite It\" e \"Pretty Mouth Magic\". Tali singoli saranno inclusi nell'EP Closer To Mars, previsto entro la fine del 2020.\nRecitazione.\nMario ha recitato nei film \"Step Up,\" \"Freedom Writers\" e \"Rent\" e nella serie TV Empire. Nel 2003 ha anche fatto un cameo nella sit-com \"Sabrina Vita Da Strega\"."}
{"id": "1501420", "revid": "110314767", "url": "https://it.wikipedia.org/wiki?curid=1501420", "title": "Desmana moschata", "text": "Il desman russo (Desmana moschata) (russo: \u0432\u044b\u0445\u0443\u0445\u043e\u043b\u044c) \u00e8 un piccolo mammifero semi-acquatico che vive nei bacini del Volga, del Don e dell'Ural in Russia, Ucraina e Kazakistan. \u00c8 la sola specie del genere Desmana.\nDescrizione.\nNonostante la somiglianza esterna con il ratto muschiato (un roditore), il desman russo viene attualmente classificato nella famiglia delle talpe (Talpidae) dell'ordine Soricomorpha. I piedi posteriori sono palmati e la coda \u00e8 appiattita lateralmente, adattamenti, questi, ad un ambiente acquatico. Il corpo \u00e8 lungo 18\u201321\u00a0cm, mentre la coda misura 17\u201320\u00a0cm. Con un peso di 400-520\u00a0g, \u00e8 la specie di talpa pi\u00f9 grande. Come altre talpe, \u00e8 fisiologicamente cieco, e percepisce la maggior parte dei segnali sensoriali dagli organi tattili di Eimer alla fine del suo lungo muso bilobato.\nBiologia.\nCostruisce gallerie negli argini degli stagni e dei corsi d'acqua a flusso lento, ma preferisce i piccoli stagni ricoperti da vegetazione con abbondanza di insetti e anfibi. Il desman russo vive spesso in piccoli gruppi (solitamente non legati da vincoli di parentela) da 2 a 5 animali e sembra avere un complesso (anche se non ancora studiato) sistema di comunicazione sociale.\nConservazione.\nLa pelliccia del desman, decisamente folta e fitta in natura, \u00e8 stata molto ricercata in passato dai commercianti di pellicce. Di conseguenza, il desman russo \u00e8 attualmente una specie protetta dalla legge russa. Sfortunatamente, a causa della perdita dell'habitat (adibito a terreni agricoli), dell'inquinamento, della cattura illegale nelle reti da pesca e dell'introduzione di specie esotiche (per esempio il ratto muschiato), i livelli della popolazione continuano a scendere. A met\u00e0 degli anni '70 erano presenti in natura 70.000 desman; nel 2004 erano ridotti a soli 35,000. Fortunatamente, almeno in alcune regioni russe, il numero dei desman sembra aumentare."}
{"id": "1501424", "revid": "46291", "url": "https://it.wikipedia.org/wiki?curid=1501424", "title": "Cynara", "text": "Cynara \u00e8 un genere di piante angiosperme dicotiledoni della famiglia delle Asteracee, originario del Mediterraneo.\nDescrizione.\nLe specie di questa voce sono piante annuali o perenni con portamenti erbacei spinosi e corpulenti. Le altezze variano tra 50 e 250\u00a0cm. La superficie si presenta pi\u00f9 o meno aracnoide-tomentosa. I fusti sono eretti, semplici o ramificati, (frondosi) e robusti.\nIn genere sono presenti sia foglie basali che cauline; sono picciolate quelle basali e cauline prossimali, mentre sono sessili quelle cauline distali. Le foglie lungo il caule normalmente sono a disposizione alternata. La forma della lamina \u00e8 pennatosetta (1 - 3 lobi), molto spinosa. Quelle cauline sono progressivamente minori e meno divise. In genere le facce abassiali si presentano da pelose a densamente grigio-tomentose, quelle adassiali possono essere glabre o semplicemente tomentose; raramente la superficie \u00e8 ghiandolosa. Le stipole sono assenti.\nLe infiorescenze sono composte da larghi e globosi capolini terminali, o raccolti in formazioni corimbose lasse. I capolini, discoidi e omogamo, sono formati da un involucro a forma da emisferica a ovoide (a volte ristretto distalmente), composto da brattee (o squame) all'interno delle quali un ricettacolo fa da base ai fiori (in genere tubulosi). Le brattee disposte in 5 - 8 serie in modo embricato e scalato sono intere ma disuguali: quelle esterne hanno delle forme da lanceolate a largamente ovate a consistenza coriacea, margini interi e appendici apicali allargate (da acute a largamente ottuse o troncate); quelle interne sono scariose; normalmente sono spinose all'apice. Il ricettacolo, da concavo a piatto o convesso, carnoso, \u00e8 privo di pagliette (\u00e8 nudo) ma densamente setoso (peli lugamente ispidi). Diametro dell'involucro: 5 \u2013 15\u00a0cm.\nI fiori sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori, molti, in genere sono tubulosi (actinomorfi), ermafroditi (bisessuali) e fertili.\nI frutti sono degli acheni con pappo. La forma dell'achenio \u00e8 da pi\u00f9 o meno cilindrica a obpiramidale e debolmente angolosa (4 angoli) con superficie glabra ma finemente nervata. Il pericarpo pu\u00f2 essere di tipo parenchimatico, altrimenti \u00e8 indurito (lignificato) radialmente. Il carpoforo (o carpopodium - il ricettacolo alla base del gineceo) \u00e8 assente. I pappi, formati da 3 - 7 serie di lunghe setole, piumose e connate basalmente in un anello, decidue o persistenti, sono direttamente inseriti nel pericarpo o connati in un anello parenchimatico posto sulla parte apicale dell'achenio.\nDistribuzione e habitat.\nLa distribuzione delle specie di questo genere \u00e8 cosmopolita in zone con climi temperati (soprattutto Mediterraneo).\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie. Cardueae \u00e8 una delle 4 trib\u00f9 della sottofamiglia Carduoideae. La trib\u00f9 Cardueae a sua volta \u00e8 suddivisa in 12 sottotrib\u00f9 (la sottotrib\u00f9 Carduinae \u00e8 una di queste).\nFilogenesi.\nIl genere di questa voce \u00e8 inserito nel gruppo tassonomico della sottotrib\u00f9 Carduinae. In precedenza provvisoriamente era inserito nel gruppo tassonomico informale \"Cynara Group\" (con i generi \"Ptilostemon\" e \"Lamyropsis\"). La posizione filogenetica di questo genere nell'ambito della sottotrib\u00f9, tra i generi \"Ptilostemon\" e \"Galactites\" , \u00e8 abbastanza centrale.\nIl numero cromosomico di base delle specie di questo gruppo \u00e8: 2n = 34.\nSpecie del genere.\nIl genere comprende le seguenti 10 specie:\nIn riferimento all'entit\u00e0 \"Cynara scolymus\", alcuni lavori recenti riducono \"Cynara scolymus\" ad una sottospecie: \"Cynara cardunculus\" subsp. \"scolymus\" .\nIn Italia \u00e8 presente la specie \"Cynara cardunculus\".\nGeneri simili.\nUn genere molto simile \u00e8 \"Carduus\"; ma \"Cynara\" si distingue soprattutto per il ricettacolo spugnoso e il pappo composto da peli piumosi."}
{"id": "1501429", "revid": "92719", "url": "https://it.wikipedia.org/wiki?curid=1501429", "title": "Desmana", "text": ""}
{"id": "1501430", "revid": "92723", "url": "https://it.wikipedia.org/wiki?curid=1501430", "title": "Pushing Daisies", "text": "Pushing Daisies \u00e8 una serie televisiva statunitense ideata da Bryan Fuller, trasmessa sul canale ABC dal 2 ottobre 2007 al 13 giugno 2009. Essa \u00e8 composta da 2 stagioni.\nNonostante sia stata molto apprezzata dalla critica e abbia vinto sette premi Emmy, non ha registrato lo stesso successo nei dati d'ascolto. Nel mese di novembre 2008, la ABC annunci\u00f2 che la seconda sarebbe stata l'ultima stagione, poi sospendendone la trasmissione quando mancavano ancora tre episodi al finale di stagione. Tali episodi, il cui ultimo venne riadattato come finale di serie, vennero poi mandati in onda, pi\u00f9 tardi che in altri paesi, la seguente primavera.\nIn Italia, la serie \u00e8 stata trasmessa in prima visione dall'8 ottobre 2008 all'8 aprile 2009 su Joi. In chiaro, \u00e8 andata in onda dal 24 gennaio al 4 aprile 2011 in prima serata su La 5.\nLa trama.\nLa storia racconta le avventure di Ned, un giovane ragazzo col potere di riportare in vita ogni cosa morta. Il titolo prende spunto dall'espressione inglese \"spingere le margherite\" (sottinteso: dal basso), attivit\u00e0 ovviamente possibile solo per chi si trova sottoterra.\nLa scoperta del dono.\nIl racconto inizia nei prati intorno alla citt\u00e0 di Couer d'Couers, dove il piccolo Ned, di nove anni, stava giocando con il suo cane e migliore amico Digby, che per\u00f2, sfortunatamente, venne investito da un camion e mor\u00ec. Ned, spaventato, si avvicin\u00f2 al suo corpo e lo tocca con la sua mano ed il cane, come se nulla fosse successo, si rialz\u00f2 e continu\u00f2 a correre col suo padrone.\nI poteri del dono: la vita.\nNed era ancora troppo piccolo per capire cosa fosse successo, finch\u00e9 un giorno sua madre mor\u00ec di colpo nella cucina, mentre suo figlio stava mangiando una sua torta: Ned si avvicin\u00f2 e la tocc\u00f2 ed anche lei riprese a vivere senza sapere cosa fosse successo. La persona che veniva riportata in vita tuttavia non poteva restare in vita per pi\u00f9 di 60 secondi, altrimenti qualcun altro avrebbe dovuto pagare con la propria: in quel caso a mor\u00ecre fu il padre di Charlotte \"Chuck\" Charles, la migliore amica di Ned. Il bambino cap\u00ec che era colpa sua, ma non fece nulla per cambiare le cose.\nI poteri del dono: la morte.\nLa sera stessa della morte del genitore di Chuck, Ned and\u00f2 a dormire e come al solito la madre gli dette un bacio sulla fronte, morendo all'istante.\nNed allora cap\u00ec che non avrebbe dovuto pi\u00f9 toccare neanche il suo cane Digby o anche per lui sarebbe stata la fine.\nDopo i fatti di quella giornata Ned comprese i poteri del suo dono: \"Primo tocco di nuovo la vita, secondo tocco la morte, per sempre\"\nL'allontanamento.\nAl funerale dei rispettivi genitori Ned e Chuck si dettero il loro primo bacio. Ned fu poi lasciato in un collegio da suo padre e Chuck fu portata via dalle zie Lily e Vivian, i due non si sarebbero visti per molti anni.\nIl presente.\nLa storia poi riprende quando Ned, 19 anni dopo, \u00e8 diventato \"il fabbricatorte\" e vive solo, col suo cane Digby in un appartamento sopra il suo bar.\nOltre a lavorare l\u00ec, Ned guadagna parecchi soldi lavorando col detective Emerson Cod il quale, a conoscenza del suo dono \u00e8 diventato suo socio, i due trovano le persone morte misteriosamente, Ned le riporta in vita, scoprono chi \u00e8 l'assassino e riscuotono la ricompensa.\nUn giorno per\u00f2 una di queste persone morte misteriosamente si rivela essere Chuck e Ned decide di farla rivivere in modo permanente, intristendo la sua collaboratrice Olive che \u00e8 innamorata di lui senza sapere del suo dono.\nProduzione.\nBryan Fuller paragon\u00f2 la serie a uno spin-off di \"Dead Like Me\", anch'essa da lui creata e cancellata prematuramente. La prima stagione sarebbe dovuta essere composta da 22 episodi, tuttavia a causa dello sciopero degli sceneggiatori statunitensi furono prodotti solo nove episodi, trasmessi dal 3 ottobre al 12 dicembre 2007. La serie fu rinnovata per una seconda stagione, con un ordine di tredici episodi, la cui trasmissione inizi\u00f2 il 1\u00ba ottobre 2008. Il calo degli gi\u00e0 non del tutto soddisfacenti dati d'ascolto spinse la rete ad annunciare, nel seguente mese di novembre, che non sarebbero stati prodotti nuovi episodi, per poi sospendere la trasmissione a dicembre, lasciando inediti gli ultimi tre episodi, poi andati in onda dal 30 maggio 2009. L'ultimo episodio, nel frattempo, venne riadattato per adattarsi a finale di serie, il quale d\u00e0 un finale, seppur improvvisato, ai punti salienti della storia pur lasciando vari aspetti irrisolti.\nL'aspetto visivo \u00e8 uno degli elementi pi\u00f9 caratteristici e apprezzati della serie. Lo scenografo Michael Wylie ebbe occasione di dichiarare: \"Il mio obiettivo era quello di far diventare una fiaba realt\u00e0; volevo che tutto sembrasse quasi come un'illustrazione\"; per le scenografie decise quindi di fare un largo uso di rossi e arancioni, incrociando spesso schemi diversi di colorazione. Il fotografo Michael Weaver spieg\u00f2 che lui e i produttori avevano deciso che la fiction doveva apparire come un misto de \"Il favoloso mondo di Am\u00e9lie\" e un film di Tim Burton, \"qualcosa di grande, luminoso e pi\u00f9 grande della realt\u00e0\". Lo stile fiabesco \u00e8 ricercato anche con l'uso marcato di forme tondeggianti e simmetriche, colori vivaci e brillanti sia per gli edifici che per gli abiti, inquadrature circolari o che accentuano la prospettiva dall'alto in basso.\nElemento distintivo della fiction \u00e8 il largo uso di CGI, con l'ausilio di \"blue screen\", ma anche con l'uso di dipinti che diventano realistici grazie a distorsioni delle lenti delle telecamere e correzioni digitali. Il pi\u00f9 grande circonda il set del Pie Hole, lungo cinquanta metri e alto cinque, per illustrare la citt\u00e0 vista dal locale; i cieli blu ricordano lo stile di Ren\u00e9 Magritte, mentre i dintorni della citt\u00e0 dei protagonisti quello di Edward Hopper. Occasionalmente si omaggiano anche opere cinematografiche del passato; nella premi\u00e8re della seconda stagione, ad esempio, \u00e8 riprodotta la nota scena in cui la protagonisti canta sui prati in \"Tutti insieme appassionatamente\".\nCaratteristiche della serie sono anche i dialoghi bizzarri e il marcato uso di allitterazioni sia per i nomi dei personaggi che dei luoghi. \u00c8 frequente l'uso di veicoli vintage; il protagonista Ned guida una Mercedes-Benz W108, mentre Emerson Cod una Continental degli anni 1960 con portiere incernierate posteriormente.\nLe musiche sono composte da Jim Dooley; la prima parte del pilot \u00e8 musicata da Blake Neely.\nRiconoscimenti.\nSull'agregatore di recensioni Metacritic la serie segna un punteggio di 86 su 100, pari ad \"acclamazione universale\"; di seguito una lista dei maggiori riconoscimenti ottenuti.\nIl fumetto e possibile continuazione.\nGi\u00e0 nel 2007 al Comic-Con di San Diego venne distribuito ai visitatori un primo fumetto con una breve disavventura con protagonisti Ned e l'investigatore Emerson. Quando la serie era prossima alla cancellazione, Bryan Fuller annunci\u00f2 che la storia sarebbe continuata come serie a fumetti, che avrebbe dovuto essere pubblicata dalla Wildstorm della DC Comics. Nel 2010, tuttavia, la Wildstorm chiuse e la produzione del fumetto fu interrotta.\nNegli anni successivi, Bryan Fuller annunci\u00f2 pi\u00f9 volte di star lavorando a possibili reboot della serie, tra cui una possibile miniserie, un film o uno spettacolo teatrale, progetti che si sarebbero dovuti concretizzare se finanziati dalla Warner Bros. o altri produttori."}
{"id": "1501431", "revid": "1833487", "url": "https://it.wikipedia.org/wiki?curid=1501431", "title": "Piero Ricca", "text": "Biografia.\nFiglio dell'avvocato ed ex magistrato Giovanni e fratello dell'avvocato Beniamino, a partire dagli anni del secondo governo Berlusconi organizza iniziative e manifestazioni contro le cosiddette leggi ad personam e la censura che sostiene da esso esercitata, facendo anche parte del comitato referendario \"Salviamo la Costituzione\".\nNoto in particolare per le sue interviste e per gli interventi plateali a comizi e manifestazioni, il primo episodio che ha avuto ampia eco mediatica \u00e8 stato l'incontro con Silvio Berlusconi avvenuto il 5 maggio 2003, all'uscita dall'aula del processo SME, ove Ricca lo accoglie gridando:\n Querelato per ingiuria e processato, \u00e8 infine assolto in Cassazione.\nNel 2005 un gruppo di senatori presenta un'interrogazione parlamentare sul presunto \u00abimproprio fermo di polizia\u00bb a suoi danni del 29 gennaio 2005, su ordine del questore di Milano Paolo Scarpis.\nNell'aprile 2006 apre un proprio blog personale, collaborando inoltre con quello di Beppe Grillo per mezzo di una serie di video-interviste.\nA marzo del 2007 contribuisce a creare \"Qui Milano Libera\", associazione culturale che organizza manifestazioni ed eventi, produce video e ospita in conferenze giornalisti, magistrati, politici e intellettuali, con lo scopo di favorire la partecipazione critica alla politica. Da questa si sviluppano \"Qui Lecco Libera\", \"Qui Bologna Libera\", \"Qui Torino Libera\", \"Qui Matera Libera\" e altre diramazioni volontarie.\nIl 16 aprile 2007 incontra il giornalista Emilio Fede al \"Circolo della Stampa\" di Milano. L'alterco scaturito tra i due \u00e8 trasmesso anche dalla trasmissione \"Striscia la notizia\". Dopo l'accaduto, Fede querela Ricca per diffamazione e la Guardia di Finanza blocca il suo sito internet per quasi un mese, nel luglio 2007. Il sequestro del sito \u00e8 poi revocato perch\u00e9 non legittimo. Tra gli altri diverbi durante la propria attivit\u00e0, quelli con: Vittorio Sgarbi, Giulio Andreotti, Marcello Dell'Utri, Clemente Mastella, Massimo D'Alema, Roberto Formigoni, Bruno Tabacci, Piero Fassino, Luciano Violante, Stefania Craxi, Arturo Parisi, Michela Brambilla, Umberto Veronesi, Marco Pannella, Raffaele Fitto, Mara Carfagna, Giuliano Ferrara, Paolo Mieli, Ferruccio De Bortoli, Bruno Vespa, Maurizio Belpietro, Renato Farina, Paolo Liguori, Vittorio Feltri, Niccol\u00f2 Ghedini.\nNel 2008 collabora con l'emittente Altaitalia TV conducendo il programma televisivo \"Banana Republik\", in onda ogni gioved\u00ec in prima serata. Insieme a Riccardo Farina realizza il lungometraggio \"Qui Milano Libera\", dedicato alla campagna elettorale del 2006, il cortometraggio \"Radio Foppa\" e il documentario \"Vietato respirare\" riguardante la crisi dei rifiuti in Campania, trasmessi da Arcoiris TV.\nNel 2009 \u00e8 autore del libro \"Alza la testa!\", con incluso un DVD e prefazione di Marco Travaglio, edito da Chiarelettere e presentato in numerose citt\u00e0 italiane.\nNel 2010, il cantautore Simone Cristicchi gli dedica la canzone \"Meno Male\". Dallo stesso anno collabora con \"il Fatto Quotidiano\" con un proprio blog sul sito della testata e con la rubrica \"Uomo da marciapiede\".\nNel marzo 2011 partecipa alle attivit\u00e0 dell'iniziativa nazionale \"A difesa della costituzione\", tenendo un convegno a Milano con Dario Fo, Franca Rame, Vincenzo Consolo e Nando Dalla Chiesa. Nel 2012 \u00e8 ospite ricorrente del programma \"L'infedele\" di Gad Lerner, su LA7.\nUna sua biografia \u00e8 contenuta nel libro \"L'Italia che resiste. Storie e ritratti di cittadini controcorrente\", di Francesco Moroni (2010, Effepi). Una sua scheda biografica compare inoltre, dal 2014, in \"Cinquantamila\", di Giorgio Dell'Arti."}
{"id": "1501433", "revid": "287204", "url": "https://it.wikipedia.org/wiki?curid=1501433", "title": "Des Knaben Wunderhorn (Mahler)", "text": "Des Knaben Wunderhorn (in italiano \"Il corno magico del fanciullo\") \u00e8 un ciclo di \"Lieder\" messi in musica da Gustav Mahler. Il compositore music\u00f2 ventiquattro poesie dal ciclo \"Des Knaben Wunderhorn\" curato da Achim von Arnim e Clemens Brentano. Anche i Lieder interamente composti da Mahler (testo e musica) della sua prima raccolta (\"Lieder eines fahrender Gesellen\", \"Canti di un viaggiatore\") sono chiaramente basati sui testi di \"Des Knaben Wunderhorn\". Tuttavia compaiono in \"Lieder und Ges\u00e4nge\" (\"Canti ed arie\"), pubblicato nel 1892 e successivamente reintitolato dall'editore \"Lieder und Ges\u00e4nge aus der Jugendzeit\" (\"Canti e arie del periodo giovanile\"). I nove \"lieder\" su testi tratti da \"Des Knaben Wunderhorn\" furono composti tra il 1887 e il 1890 e costituiscono il secondo e il terzo dei tre volumi di \"Lieder\".\nLieder per voce e orchestra.\nDal 1892 al 1898 Mahler mise in musica, stavolta per solisti e orchestra, altri dodici canti (\"ballate\" e \"lieder\") appartenenti alla medesima raccolta. Originariamente due canti che si trovano rispettivamente nella Seconda e nella Terza Sinfonia facevano parte di questo ciclo: \"Urlicht\" (\"luce primordiale\" oppure \"luce originaria\") si trova nel quarto movimento della Seconda sinfonia; \"Es sungen drei Engel\" (\"Cantarono tre angeli\") nel quinto movimento della Terza Sinfonia. Dopo averli inseriti nelle sinfonie, li sostitu\u00ec nella raccolta originaria con \"Revelge\" (\"Sveglia\") e \"Der Tamboursg'sell\" (\"Il tamburino\"). La prima esecuzione ebbe luogo solo nel 1970.\nEsistono delle trascrizioni originali di questo ciclo anche per voce e pianoforte, . Solo nel 1993 vennero pubblicate le versioni originali composte da Mahler a cura di Renate Hilmar Voit e Thomas Hampson nell'edizione critica dell\"opera omnia\" del compositore."}
{"id": "1501435", "revid": "287204", "url": "https://it.wikipedia.org/wiki?curid=1501435", "title": "Episodi di Pushing Daisies (prima stagione)", "text": "Negli Stati Uniti, la prima stagione \u00e8 stata trasmessa dal 3 ottobre 2007 al 12 dicembre 2007, sul network americano ABC. A causa dello sciopero degli sceneggiatori, la prima stagione conta solamente 9 episodi.\nIn Italia, la prima stagione \u00e8 stata trasmessa in prima visione assoluta dall'8 ottobre 2008 al 5 novembre 2008, ogni mercoled\u00ec alle ore 21:00, su Joi, canale pay della piattaforma Mediaset Premium.\nIn chiaro, la prima stagione viene trasmessa in prima serata dal 24 gennaio 2011 su La5.\nIl ritorno di Chuck.\nNed ha un eccezionale potere: toccando qualsiasi cosa morta riesce a riportarla in vita. Per\u00f2 con un altro qualsiasi tocco la riporta alla morte, e se questo non avviene entro un minuto qualcun altro morir\u00e0 al suo posto.\nCos\u00ec Ned decide di aiutare la polizia a risolvere i casi si omicidio: riporta le vittime in vita per un minuto e gli chiede chi \u00e8 stato ad ucciderle. Si fa aiutare da un \"socio\", un detective di polizia, col quale risolve soprattutto casi di omicidio in cui pu\u00f2 ottenere una ricompense.\nUn giorno per\u00f2 Ned riporta in vita la ragazza che \u00e8 stata il suo primo amore, scopre chi l'ha uccisa ma non ha il coraggio di riportarla alla morte perch\u00e9 i due si amano ancora. Allora inizier\u00e0 una convivenza davvero surreale con i due amanti che non si potranno toccare per nessun motivo: pena la morte di lei.\nIl tarassaco.\nUn uomo \u00e8 stato ucciso investito da un'auto e i tre amici cercheranno di risolvere il caso. Ned, Emerson e Chuck scopriranno che l'uomo \u00e8 stato ucciso per impedirgli di denunciare un difetto di un nuovo modello di automobile, la Dandy Lion SX, che viene alimentata dai fiori del Tarassaco.\nIl dono della vita.\nEmerson indaga sulla morte di un impresario funebre apparentemente morto per un infarto.\nNed si sentir\u00e0 coinvolto perch\u00e9 in realt\u00e0 l'uomo \u00e8 morto al posto di Chuk, quando l'ha \"resuscitata\".\nIl piccione.\nUn aereo per la disinfestazione agricola si schianta nell'appartamento di un palazzo. Ned, Emerson e Chuck cercheranno di capire se si \u00e8 trattato di un incidente, di un sabotaggio o di un suicidio.\nDolcetto o scherzetto?\nUna maledizione si \u00e8 abbattuta sulla citt\u00e0: lo spettro di un cavallo gira per le vie cittadine uccidendo tutti coloro che furono coinvolti nell'incidente di un fantino. Toccher\u00e0 a Ned, Emerson e Chuck risolvere il particolare \"caso\".\nIl super cane.\nUn allevatore di cani viene ritrovato morto: Emerson, Ned e Chuck vogliono incassare la taglia offerta del Club Cinofilo di cui l'allevatore era presidente.\nNed risveglia l'allevatore che gli dice di essere stato avvelenato dalla moglie. La vicenda per\u00f2 non \u00e8 cos\u00ec semplice come sembra: l'allevatore \u00e8 poligamo e in realt\u00e0 ha quattro mogli.\nIl profumo del successo.\nLa collaboratrice di uno scienziato, autore di un libro su come domare il passato e progettare il futuro attraverso il profumo, muore a causa di una mistoriosa esplosione: Emerson, Ned e Chuck indagano sul caso e cercano di risolverlo con i soliti metodi.\nAmare delizie.\nVicino al negozio di torte di Ned viene aperto un nuovo emporio che entra direttamente in concorrenza conl negozio di Ned. Il suo proprietario, Billy Belsam, viene ritrovato morto proprio tra le braccia di Ned: non sar\u00e0 semplice per Emerson scagionarlo e trovare il vero colpevole. Ned dice a Chuck di aver ucciso suo padre.\nCorpo surgelato.\nUn perito assicurativo viene trovato morto all'interno di un pupazzo di neve. I pochi indizi trovati portano da un ragazzino in attesa di un trapianto di cuore, che ancora non ha trovato un donatore."}
{"id": "1501439", "revid": "1543377", "url": "https://it.wikipedia.org/wiki?curid=1501439", "title": "Jean-Jacques Challet-Venel", "text": "Venne eletto consigliere federale per il Partito Liberale Radicale il 12 luglio 1864 e si dimise il 31 dicembre 1872."}
{"id": "1501445", "revid": "3831", "url": "https://it.wikipedia.org/wiki?curid=1501445", "title": "Deplasmolisi", "text": ""}
{"id": "1501455", "revid": "105356263", "url": "https://it.wikipedia.org/wiki?curid=1501455", "title": "Vincenzo Torraca", "text": "Biografia.\nEx combattente della prima guerra mondiale, fonda e dirige il settimanale \"Volont\u00e0\" insieme all'amico Lucangelo Bracci Testasecca. Dal 1937 fino alla morte fu per oltre quarant'anni l'impresario del teatro Eliseo di Roma. Intellettuale antifascista, fu vicino al Partito d'Azione. \nDopo la sua morte, avvenuta nel 1979, la sua biblioteca fu donata all'Istituto italiano per gli studi storici."}
{"id": "1501457", "revid": "1632387", "url": "https://it.wikipedia.org/wiki?curid=1501457", "title": "Elice (Italia)", "text": "Elice (da \"ilex\", \"ilicis\": \"elce\", \"leccio\", riferimento ai lecci che un tempo rivestivano le colline della zona) \u00e8 un comune italiano di abitanti della provincia di Pescara in Abruzzo.\nGeografia fisica.\nLa superficie comunale, situata a nord della provincia di Pescara, confina con i comuni di Citt\u00e0 Sant'Angelo, Collecorvino, Picciano, Penne e con due comuni della provincia di Teramo, Castilenti ed Atri.\nIl paese si trova su di una sommit\u00e0 lungo la valle del Fino, nell'area Vestina.\nStoria.\nElice \u00e8 attestata nelle fonti sin dall'XI secolo. Nel 1051 il monastero benedettino di S. Maria di Picciano aveva, per donazione di Bernardo di Penne, figlio di Bernardo, una cella detta di S. Martino \"nel castello dell'Ilice soggetto\". Nel 1059 i fratelli longobardi Tezzone ed Adelberto figli di Berteramo donano la \"pertinenza dell'Ailice\" al Monastero di Santa Maria di Picciano. Il 10 luglio 1084, nel castello di Loreto, il conte normanno Guglielmo Tassone don\u00f2 il castello di Elice, con uomini, terreni, edifici e pertinenze, all'abbazia di S. Giovanni in Venere. Il castello, che nel 1168 aveva 264 abitanti, quale possesso dell'abbazia di Santa Giovanni, era tenuto dal milite Guillelmo di Camarda; venne confermato il 16 giugno 1176 dal Papa e il 1\u00ba marzo 1195 dall'imperatore Enrico VI.\nNel 1279 era feudatario di Elice Govitosa di Raiano. Nel 1284 erano signori del Castello Bertoldo e Pietro Stefano di Roma che, in tale anno, concessero all'Universit\u00e0 di Elice di tenere il mercato tutti i luned\u00ec purch\u00e9 non fosse di pregiudizio ai vicini e di dispendio allo stato.\nNel marzo del 1292 gli atriani, con milizie francesi condotte da Matteo di Plexiac, assalirono contemporaneamente Elice e Cellino. Nel 1316 Elice era posseduta da Ingardo di Rillana che aveva anche la terza parte di Cellino. Nel 1388 era feudo di Antonio Brunforte che l'aveva ricevuto con l'assenso di Carlo III di Durazzo.\nA Penne pervenne per acquisto fatto dalla Citt\u00e0 nel 1417 o 1418. Finita nelle mani di Giosia Acquaviva, il 31 ottobre 1438 la regina Giovanna II ordin\u00f2 che fosse restituita alla Citt\u00e0 di Penne che l'aveva acquistata da Petruzio de Rigerano.\nNel 1461 il re Ferrante I d'Aragona concesse ai fratelli Baldassarre, Melchiorre, Gaspare ed Agamennone Castiglione, e ai loro eredi e successori, in perpetuum, il mero e misto impero e giurisdizione criminale nei loro feudi di Elice, Vestea e Castiglione.\nI Castiglione tennero in feudo Elice sino al 1806, quando furono emanate le leggi eversive della feudalit\u00e0.\nAnticamente esisteva in Elice una rinomata conceria di pelli, fondata nel 1819 da Tommasantonio Impacciatore, che estendeva il suo commercio sino alla Dalmazia. Successivamente Pietro Baroni, che fu sindaco di Elice sino al 1893, anno della sua morte, impiant\u00f2 nei locali del castello una fabbrica di terrecotte e di ceramiche.\nInfrastrutture e trasporti.\nDall'autostrada Adriatica A14 (da nord: in direzione di Ancona; da sud: in direzione Pescara), uscire a Pescara Nord/Citt\u00e0 Sant'Angelo, continuare sulla SS 16 in direzione Montesilvano/Penne, proseguire seguendo indicazioni per Elice (SP 1).\nElice \u00e8 servita ugualmente dalle autolinee TUA (Trasporto Unico Abruzzese)"}
{"id": "1501459", "revid": "899609", "url": "https://it.wikipedia.org/wiki?curid=1501459", "title": "Capo di Lago", "text": "Capo di Lago (\"C\u00f2 de L\u00e0ch\" in dialetto camuno) \u00e8 una frazione del comune di Darfo Boario Terme, costituita da un borgo di poche decine di abitanti, sorto sulle sponde del lago Moro, tra le colline delle Sorline e di Rodino, alle pendici del Monte Pora, nella Val Camonica.\nStoria.\nPresso Capo di Lago passavano antiche strade di comunicazione, tra cui un troncone della via Valeriana costruita dai Romani, che ricalcava in gran parte antichi sentieri battuti da millenni dalle popolazioni autoctone.\nFino al 1959 ha fatto parte del comune di Angolo Terme.\nMonumenti e luoghi d'interesse.\nArchitetture religiose.\nLa chiesetta di Sant'Apollonia, costruita nel Settecento su una cappella preesistente.\nEconomia.\nIl paese ha un piccolo, ma significativo, indotto dovuto al turismo legato al vicino lago."}
{"id": "1501462", "revid": "110157", "url": "https://it.wikipedia.org/wiki?curid=1501462", "title": "Blood in My Eye", "text": "Blood In My Eye \u00e8 il quinto disco registrato in studio dal rapper di New York Ja Rule pubblicato il 4 novembre del 2003 dalla Def Jam e dalla Murder Inc.. La caratteristica di questo disco \u00e8 della presenza della grande quantit\u00e0 di dissing indirizzati contro: Eminem, G-Unit, 50 Cent, Obie Trice, DMX, Young Buck, Proof, dei D-12 e l'intera Aftermath Records"}
{"id": "1501466", "revid": "767487", "url": "https://it.wikipedia.org/wiki?curid=1501466", "title": "Lo specchio magico (film)", "text": "Lo specchio magico (\"Thru the Mirror\") \u00e8 un film del 1936 diretto da David Hand. \u00c8 un cortometraggio d'animazione della serie \"Mickey Mouse\", distribuito negli Stati Uniti dalla United Artists il 30 maggio 1936. \u00c8 noto per essere uno dei primi lavori presso la Disney di Carl Barks (che si occup\u00f2 dell'animazione nella scena del ballo). A partire dagli anni novanta \u00e8 pi\u00f9 noto col titolo Attraverso lo specchio, mentre in inglese fu pubblicizzato come \"Through the Mirror\".\nIl cortometraggio appare nel videogioco \"Disney's Magical Mirror Starring Mickey Mouse\", e ha ispirato la scena d'apertura di \"Epic Mickey - La leggendaria sfida di Topolino\".\nTrama.\nTopolino si addormenta dopo aver letto \"Attraverso lo specchio e quel che Alice vi trov\u00f2\" di Lewis Carroll, e sogna di passare attraverso il suo specchio ed entrare in una versione alternativa della sua casa dove alcuni dei suoi mobili ed effetti personali hanno preso vita e sono completi di volti e personalit\u00e0. Dopo aver litigato con un poggiapiedi e un ombrello, Topolino mangia una noce e si restringe, quindi si mette a ballare con i vari oggetti della casa al ritmo della musica che la radio riproduce. Quando per\u00f2 inizia a ballare con la regina di cuori di un mazzo di carte, il jolly avvisa il re di cuori, che subito sfida Topolino a un duello di spade. Usando un ago e un bottone come spada di fortuna, Topolino riesce a battere il re. Quest'ultimo per\u00f2 non si d\u00e0 per vinto e chiama a raccolta le altre carte. Topolino cerca di resistere all'assedio usando come armi una penna stilografica e un ventilatore, ma si trova costretto a fuggire riattraversando lo specchio e tornando nel suo letto. Topolino viene quindi risvegliato dalla sua sveglia, ma torna a dormire dopo averla gettata nel cassetto del comodino.\nDistribuzione.\nEdizione italiana.\nIl film fu distribuito in Italia nel 1937 in lingua originale. Il primo doppiaggio italiano conosciuto \u00e8 quello realizzato dalla Royfilm per l'inclusione nella VHS \"Cartoons Disney 4\", uscita nell'ottobre 1985. Nel marzo 1990 il corto fu incluso nella VHS \"Sono io... Topolino\" con un nuovo doppiaggio ad opera della stessa societ\u00e0, poi utilizzato in tutte le successive occasioni. Non essendo stata registrata una colonna internazionale, in entrambi i casi \u00e8 stata alterata la musica presente durante i dialoghi.\nEdizioni home video.\nDVD e Blu-ray Disc.\nUna volta restaurato, \"Lo specchio magico\" fu distribuito in DVD nel primo disco della raccolta \"Topolino star a colori\", facente parte della collana \"Walt Disney Treasures\" e uscita in America del Nord il 4 dicembre 2001 e in Italia il 21 aprile 2004. A partire dal 2002 viene inoltre inserito come extra in tutte le edizioni DVD e Blu-ray Disc del film \"Alice nel Paese delle Meraviglie\" (nel BD \u00e8 presentato in HD con un nuovo restauro eseguito nel 2011 per il programma \"Topolino che risate!\"). In Italia il corto \u00e8 incluso, senza i titoli di testa e di coda, anche nell'antologia VHS e DVD \"Il mio eroe Topolino\" (uscita il 23 marzo 2004), mentre in America del Nord nel DVD \"Mickey and the Beanstalk\" (uscito il 7 aprile 2009 come primo volume della collana \"Walt Disney Animation Collection\")."}
{"id": "1501468", "revid": "167080", "url": "https://it.wikipedia.org/wiki?curid=1501468", "title": "Pastore luterano", "text": ""}
{"id": "1501471", "revid": "599013", "url": "https://it.wikipedia.org/wiki?curid=1501471", "title": "Heini Hemmi", "text": "Uno dei pi\u00f9 forti rivali del fuoriclasse svedese Ingemar Stenmark a met\u00e0 degli anni settanta, ha conquistato la medaglia d'oro nello slalom gigante ai XII Giochi olimpici invernali di e la Coppa del Mondo di slalom gigante nel 1976-1977.\n, a sua volta sciatore alpino di alto livello.\nBiografia.\nIn Coppa del Mondo Hemmi ottenne il primo piazzamento di rilievo l'11 gennaio 1970 a Wengen, classificandosi 5\u00ba in slalom speciale, e il primo podio il 2 marzo 1975 a Garibaldi, quando fu 2\u00ba in slalom gigante; durante la stagione 1974-1975 in Coppa Europa si classific\u00f2 al 3\u00ba posto nella classifica di slalom gigante. L'anno dopo ai XII Giochi olimpici invernali di , sua unica presenza olimpica, conquist\u00f2 la medaglia d'oro nello slalom gigante, valida anche per i Mondiali 1976, e non complet\u00f2 lo slalom speciale; il 18 marzo dello stesso anno a Mont-Sainte-Anne conquist\u00f2 la sua prima vittoria in Coppa del Mondo, in slalom gigante.\nNella stagione 1976-1977 ottenne sei podi in Coppa del Mondo con tre vittorie, tra le quali quella del 24 gennaio sulla Chuenisb\u00e4rgli di Adelboden che fu l'ultima della sua carriera, e si aggiudic\u00f2 la Coppa del Mondo di slalom gigante. Ai Mondiali di Garmisch-Partenkirchen 1978, sua ultima presenza iridata, Hemmi si classific\u00f2 4\u00ba nello slalom gigante; ottenne l'ultimo podio in Coppa del Mondo, nonch\u00e9 ultimo piazzamento della sua carriera, nello slalom gigante disputato a Furano il 19 marzo 1979 (2\u00ba).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "1501472", "revid": "3115", "url": "https://it.wikipedia.org/wiki?curid=1501472", "title": "Guido De Unterrichter", "text": "Biografia.\nGuido de Unterrichter nacque a Fucine d'Ossana e da giovane fu legato all'associazionismo cattolico trentino. Nel 1926 si laure\u00f2 in ingegneria civile all'Universit\u00e0 di Torino.\nDurante la Resistenza fece parte del Comitato di Liberazione Nazionale della provincia di Trento e dopo la guerra fu uno dei fondatori della Democrazia Cristiana locale.\nFu membro del Consiglio della Provincia autonoma di Trento e della regione Trentino-Alto Adige dal 1948 al 1952.\nDal 1951 al 1954 fu presidente dell'Automobile Club Trento.\nFu senatore dal 1958 al 1968 (III e IV Legislatura). \nNel 1961 sub\u00ec un'autorizzazione a procedere per la violazione dell'art. 102 comma 7 del codice della strada (circolazione con targa non chiaramente e integralmente leggibile).\nLa sorella Maria De Unterrichter fu moglie di Angelo Raffaele Jervolino."}
{"id": "1501474", "revid": "167080", "url": "https://it.wikipedia.org/wiki?curid=1501474", "title": "Tariq b. Ziyad", "text": ""}
{"id": "1501475", "revid": "123361516", "url": "https://it.wikipedia.org/wiki?curid=1501475", "title": "Farina di pesce", "text": "La farina di pesce \u00e8 un composto granulare (pi\u00f9 o meno palpabile) ottenuto dalla lavorazione del pesce.\nLavorazione.\nLa farina di pesce \u00e8 ottenuta da pesci di piccola taglia (usati interi, comprese le viscere) o dalle carcasse di grossi pesci (salmoni, trote, storioni, tonni), scarti delle scelte per omogeneizzati per bambini e per la gastronomia. \nSi procede quindi ad uno schiacciamento della massa per estrarre eventuale olio di pesce, in seguito il prodotto viene raffreddato, disidratato e macinato fino ad ottenere una polvere maleodorante.\nCapacit\u00e0 nutritive.\nCos\u00ec come il pesce, anche la farina di pesce \u00e8 ricca di sostanze nutritive: prevalentemente proteine (oltre il 60%), poi grassi e sali.\nImpieghi.\nLe farine di pesce sono importanti alimenti utilizzati in zootecnia (\u00e8 parte integrante del pastone di suini e pollame) e nell'acquacoltura (allevamenti di orate, trote e altri pesci). Sono inoltre l'ingrediente principale del mangime comunemente in commercio per i pesci d'acquario. \nAnche l'alimentazione umana prevede consumo di farina di pesce, ma sono utilizzate solo parti di prima qualit\u00e0 del pescato e il prodotto finito \u00e8 privo di additivi e conservanti che impediscono l'irrancidimento dei grassi (consentiti solo nei mangimi per cani e gatti).\nTipi.\nSono in commercio diverse farine di pesce, dove cambia ovviamente la specie impiegata e la qualit\u00e0 della materia (scarti, filetti, pesce azzurro intero). Le pi\u00f9 comuni sono:"}
{"id": "1501476", "revid": "253269", "url": "https://it.wikipedia.org/wiki?curid=1501476", "title": "Herbert Marshall", "text": "Interpret\u00f2 una vasta ed eterogenea gamma di personaggi, dall'eroe romantico fino al pi\u00f9 spietato e freddo degli anti-eroi.\nBiografia.\nNacque in Inghilterra da Percy F. Marshall e da Ethel May Turnercon. Dopo essersi diplomato al \"St. Mary's College\" di Harlow, lavor\u00f2 per un certo tempo come commesso in un negozio.\nLa guerra.\nDopo il debutto in teatro nel 1911, allo scoppio della Prima guerra mondiale si arruol\u00f2 nel reggimento dei \"London Scottish\", dove prest\u00f2 servizio al fianco di altri celebri commilitoni, grandi attori britannici del calibro di Basil Rathbone, Ronald Colman e Claude Rains. Al fronte fu gravemente ferito ad una gamba durante la battaglia della Somme (1916); l'arto gli venne amputato e sostituito con una protesi in legno che Marshall tenne sempre nascosta durante tutta la sua lunga carriera di attore.\nAl termine del conflitto ritorn\u00f2 a recitare nel circuito teatrale di Londra, dove avrebbe continuato per ben vent'anni; nel frattempo fece il suo esordio nel cinema nel 1927 nella pellicola \"Mumsie\" di Herbert Wilcox, che rimarr\u00e0 l'unico film muto interpretato da Marshall. Nel 1930 recit\u00f2 in \"Omicidio!\", uno dei film girati in Gran Bretagna da Alfred Hitchcock, nella parte di un giurato pentito che, dopo aver contribuito a far condannare a morte una donna, la salva dopo una incalzante indagine.\nA Hollywood.\nOrmai vicino alla quarantina, Marshall si trasfer\u00ec a Hollywood, dove ottenne una piccola parte nella pellicola \"The Letter\" (1929) di Jean de Limur, che avrebbe interpretato nuovamente nel \"remake\" \"Ombre malesi\" (1940), al fianco di Bette Davis, per la regia di William Wyler. Grazie alla sua voce profonda e alle sue ottime doti di dizione, Marshall fu attivo in numerosissime pellicole durante tutti gli anni trenta, recitando al fianco di grandissime star. Nel 1931 si stabil\u00ec definitivamente a Hollywood, raggiungendo in maniera stabile l'attrice statunitense Edna Best, che aveva sposato il 26 febbraio 1928 e dalla quale divorzier\u00e0 il 7 febbraio 1940.\nA questo periodo appartengono le sue interpretazioni pi\u00f9 famose e popolari, in film quali \"Mancia competente\" (1932) di Ernst Lubitsch, \"Venere bionda\" (1932) di Josef Von Sternberg, al fianco di Marlene Dietrich, nella parte di suo marito.\nA partire dagli anni quaranta, Marshall offr\u00ec interpretazioni pi\u00f9 drammatiche in film quali \"Il prigioniero di Amsterdam\" (1940), seconda pellicola hollywoodiana di Hitchcock, in cui imperson\u00f2 un attivista pacifista che in seguito si riveler\u00e0 come un agente segreto a capo di un complotto ordito da una non precisata potenza straniera, identificabile con la Germania nazista. Dopo il citato \"Ombre malesi\", fu nuovamente al fianco di Bette Davis in \"Piccole volpi\" (1941). Altra intensa interpretazione fu quella di \"Scott Chavez\" nel celebre western \"Duello al sole\" (1946) di King Vidor.\nNel 1947, dopo aver divorziato dalla terza moglie Lee Russell, si spos\u00f2 con l'attrice Boots Mallory, al fianco della quale rimase fino alla morte di quest'ultima, avvenuta il 1\u00ba dicembre 1958.\nNegli anni cinquanta le sue apparizioni sul grande schermo furono pi\u00f9 sporadiche, contemplando per\u00f2 alcune importanti pellicole di genere fantascientifico prodotte e sceneggiate da Ivan Tors, fra le quali sono da annoverare \"Esploratori dell'infinito\" (1954) e \"Attacco alla base spaziale U.S.\" (1954) del regista Herbert L. Strock, girato nello stesso anno. Dalla fine degli anni '50, Marshall inizi\u00f2 a comparire nei primi giochi a premio della televisione statunitense, mettendo a frutto la sua lunga esperienza di attore teatrale, e il suo successo televisivo venne coronato con la partecipazione in alcune serie tv, fra le quali \"Indirizzo permanente\", prodotto dalla Warner Bros., una delle prime serie poliziesche.\nNel 1960 si spos\u00f2 per la quinta volta con Dee Anne Kaufmann, che rimase al suo fianco fino alla sua morte, avvenuta per un attacco di cuore, il 22 gennaio 1966."}
{"id": "1501478", "revid": "1745361", "url": "https://it.wikipedia.org/wiki?curid=1501478", "title": "Psicoterapia cognitivo-comportamentale", "text": "La psicoterapia cognitivo-comportamentale, anche chiamata terapia cognitivo-comportamentale (TCC) \u00e8 un termine ombrello con cui si indica una famiglia di psicoterapie ampiamente diffuse, che vengono utilizzate per trattare un'ampia gamma di disturbi psicopatologici. La TCC \u00e8 stata sviluppata originariamente negli anni settanta del XX secolo, a partire dalla confluenza di numerosi sviluppi delle ricerche sulle terapie del comportamento (le \"\"behavior therapies\"), iniziate negli anni '50. Chiamata \"cognitive-behavior modification\"\" ovvero modificazione cognitivo-comportamentale da D. Meichenbaum, ha avuto grande impulso dopo la diffusione del lavoro scientifico di Aaron Beck che, tuttavia, la chiam\u00f2 \"terapia cognitiva\".\nRappresenta lo sviluppo e l'integrazione delle terapie comportamentali e di quelle cognitiviste, ponendosi cio\u00e8 in una posizione di sintesi degli approcci neocomportamentisti, della REBT (\"Rational-Emotive Behavior Therapy\") di Albert Ellis e della terapia cognitiva classica di Aaron Beck, di cui cerca di integrare i principali aspetti funzionali.\nDescrizione.\nCaratteristiche.\n\u00c8 una terapia direttiva, adattata al trattamento individuale, di coppia e in gruppo e di breve durata, dove il terapeuta istruisce il paziente ed assume attivamente il ruolo di \u201cconsigliere esperto\u201d permettendo di evidenziare cambiamenti e miglioramenti.\nEssa \u00e8 finalizzata a modificare quelli che la teoria di riferimento definisce i pensieri negativi, le emozioni disfunzionali e i comportamenti disadattivi del paziente, con lo scopo di facilitare la riduzione e l'eliminazione del sintomo o del disturbo psicologico.\nA differenza di altre psicoterapie, la TCC si focalizza prevalentemente sul presente, orientandosi alla soluzione dei problemi attuali. I pazienti apprendono alcune specifiche abilit\u00e0 (\"coping\"), che possono utilizzare anche in seguito, e che riguardano l'identificazione dei cosiddetti modi distorti di pensare, la modificazione di convinzioni irrazionali e il cambiamento di comportamenti disadattivi. In tal senso, la TCC poggia esclusivamente su una base sperimentale che ricalca il metodo proprio delle scienze naturali. Poich\u00e9 tuttavia la sua presunta efficacia nel trattamento dei disturbi psicopatologici si limita al piano dell'evidenza empirica, \u00e8 stato contestato il suo approccio meccanico e puramente funzionale.\nModello di funzionamento.\nTale psicoterapia si basa sul cosiddetto \"Modello A-B-C\", (\"Antecedence - Belief - Consequence\"). In questo modello:\nIl modello interpretativo prevede che spesso gli individui, nella loro esperienza quotidiana, passino dallo stato \"antecedence\" direttamente a \"consequence\" senza la consapevolezza dei loro \"beliefs\" i quali scatenano una reazione psicofisiologica, emotiva o comportamentale problematica, spesso incomprensibile e inaspettata, che \u00e8 dunque fonte di disturbo o apprensione per il soggetto tale da influire sul suo comportamento.\nL'obiettivo del terapeuta cognitivo-comportamentale \u00e8 dunque di ridurre il comportamento di evitamento, facilitare un \"reframing cognitivo\" (ristrutturazione cognitiva) attraverso una presa di coscienza, ed aiutare il paziente a sviluppare un'abilit\u00e0 di \"coping\" (capacit\u00e0 di fronteggiare certe situazioni).\nPer raggiungere questi obiettivi, una delle tecniche principali consiste nell'esposizione sistematica del paziente alla situazione temuta, per comprenderla ed indagarla meglio ovvero direttamente \"sul campo\". Con questa terapia risulta dunque possibile monitorare l'influenza dell'ambiente a fini correttivi, attuando una sorta di retroazione (\"feedback\").\nQuesto pu\u00f2 comportare:\nL'efficacia della terapia cognitivo-comportamentale, cos\u00ec come accade per altre forme di psicoterapia, dipende da vari fattori soggettivi, come ad esempio la competenza dello psicoterapeuta e il livello di convinzione del soggetto. Oltre alla terapia convenzionale svolta \"in studio\", tale indirizzo di psicoterapia prevede spesso anche dei compiti cognitivo-comportamentali che i pazienti possono svolgere a casa come parte integrante della loro terapia (i cosiddetti \"homeworks\").\nTecniche utilizzate.\nNella TCC vengono impiegate numerose tecniche finalizzate a modificare comportamenti, emozioni e cognizioni non funzionali. Esse derivano dall'integrazione del modello cognitivo con l'orientamento comportamentista.\nEsse includono: il problem solving, il decision making, gli esperimenti comportamentali, il monitoraggio e la programmazione delle attivit\u00e0, la distrazione e la rifocalizzazione, le tecniche di rilassamento, i coping cards, l'esposizione graduale, il role playing e per ultima, ma non di minore importanza, la ristrutturazione cognitiva. Infatti, essa \u00e8 considerata l'intervento cardine per ristabilire la funzionalit\u00e0 dei pensieri automatici negativi che costituiscono il nucleo di diverse psicopatologie e che danno origine al disagio e alla sofferenza della persona.\nLe prime sedute vengono dedicate alla conoscenza dei problemi del paziente e alla costruzione della relazione/alleanza terapeutica. La fase di \"assessment\" \u00e8 fondamentale per questo tipo di terapia. Il terapeuta utilizza contemporaneamente una variet\u00e0 di strumenti per farsi un quadro il pi\u00f9 possibile completo, non solo relativamente all'anamnesi dei sintomi, ma relativamente a tutte le aree di funzionamento della persona. Oltre al colloquio clinico vengono somministrati test standardizzati, per approfondire lo stato emotivo, la gravit\u00e0 dei sintomi, la presenza di eventuali disturbi di personalit\u00e0. Si somministrano sia alcuni test che analizzano un'ampia area di fattori (ad esempio il CBA), sia altri che vengono decisi a seconda dei casi e valutano aspetti pi\u00f9 specifici (ad esempio una scala sull'ansia, quale HAM). Al paziente fin dalle prime sedute viene chiesto di fare dei \"compiti a casa\", altro aspetto tipico di questo tipo di approccio. In particolare dovr\u00e0 compilare un diario nel quale descrivere giornalmente gli avvenimenti, le emozioni e i comportamenti.\nFin dai primi colloqui il terapeuta deve adottare un atteggiamento psicoeducativo, esponendo in modo molto chiaro al paziente i circoli viziosi e i meccanismi che possono rafforzare e mantenere alcuni sintomi. Il terapeuta, analizzando dopo diverse sedute (solitamente 3-4) tutto il materiale e i contenuti emersi, delineer\u00e0 un progetto terapeutico, caratterizzato da obiettivi concreti, utili e raggiungibili, che fin dalla seduta successiva permettano di iniziare a lavorare sui sintomi che maggiormente compromettono il funzionamento e la serenit\u00e0 del paziente. Insieme al paziente verr\u00e0 stilato un contratto terapeutico, in cui sono sempre esplicitati gli obiettivi, i compiti del paziente, le finalit\u00e0 della terapia, le tecniche che verranno utilizzate, nonch\u00e9 i tempi, il costo e le probabilit\u00e0 di successo della terapia. Al termine della terapia, quando il paziente si sentir\u00e0 meglio, le sedute potranno essere diradate nel tempo fino alla conclusione. Potranno poi seguire delle sedute di richiamo (\"follow-up\") a tre, sei e dodici mesi dalla conclusione della terapia."}
{"id": "1501483", "revid": "167080", "url": "https://it.wikipedia.org/wiki?curid=1501483", "title": "Musulmana", "text": ""}
{"id": "1501484", "revid": "83531", "url": "https://it.wikipedia.org/wiki?curid=1501484", "title": "Giorgio Furlan", "text": "Professionista dal 1989 al 1998, conta la vittoria di importanti corse quali Milano-Sanremo, Freccia Vallone, Tour de Suisse e Tirreno-Adriatico oltre a due successi di tappa al Giro d'Italia ed i Campionati italiani del 1990.\nCarriera.\nDa dilettante vinse numerose classiche del Calendario italiano come il Trofeo Gianfranco Bianchin nel 1985 e 1986, il Giro del Medio Brenta sempre nel 1986, il Gran Premio di Poggiana nel 1987, la Milano-Rapallo, la Ruota d'Oro-Festa del Perdono e il Giro dell'Umbria nel 1988.\nProfessionista dal 1989, \u00e8 stato uno dei corridori italiani pi\u00f9 vittoriosi nella prima met\u00e0 degli anni novanta. Vinse infatti classiche come la Milano-Sanremo, nel 1994, e la Freccia Vallone, nel 1992, ma anche corse a tappe come il Tour de Suisse, nel 1992 davanti a Gianni Bugno, la Tirreno-Adriatico e il Crit\u00e9rium International, entrambe nel 1994. Vinse anche due tappe al Giro d'Italia, nel 1992 e 1993 rispettivamente, e si fregi\u00f2 del titolo di campione italiano su strada, nel 1990 a Camaiore.\nSi ritir\u00f2 dalle corse al termine della stagione 1998. Sulla sua carriera pesa per\u00f2 l'ombra del doping. Infatti, relativamente al periodo dei suoi pi\u00f9 importanti successi, ai tempi in cui militava nel team Gewiss-Ballan, rimase invischiato nelle indagini sull'uso di pratiche illecite nel ciclismo. Il 7 gennaio 2000, quando ormai aveva abbandonato l'attivit\u00e0 agonistica, venne deferito dal CONI per doping ematico.\nDopo il ritiro dalle gare \u00e8 stato per alcuni anni direttore sportivo del team dilettantistico GS 93 Promosport; dal 2018 \u00e8 alla guida della General Store, formazione che dal 2020 detiene licenza di Continental Team."}
{"id": "1501491", "revid": "682087", "url": "https://it.wikipedia.org/wiki?curid=1501491", "title": "Codice di Novgorod", "text": ""}
{"id": "1501493", "revid": "167080", "url": "https://it.wikipedia.org/wiki?curid=1501493", "title": "Mussulmane", "text": ""}
{"id": "1501494", "revid": "309289", "url": "https://it.wikipedia.org/wiki?curid=1501494", "title": "Monti dei Coriacchi", "text": "I Monti dei Coriacchi, anche conosciuti come Altopiano dei Coriacchi (russo \u041a\u043e\u0440\u044f\u043a\u0441\u043a\u043e\u0435 \u043d\u0430\u0433\u043e\u0440\u044c\u0435, \"Korjakskoe Nagor'e\") sono una catena montuosa dell'Estremo Oriente Russo. \nQuesta catena si estende lungo la costa del Mare di Bering; si salda a sud con la Catena Centrale della Kam\u010datka, costituendo parte della porzione russa della cosiddetta 'cintura di fuoco' del Pacifico. Sono geologicamente molto attivi; l'orogenesi \u00e8 tuttora in corso, provocata dalla subduzione di parte della placca pacifica al di sotto della placca nordamericana.\nLa catena principale si articola in una serie di catene laterali, tra cui le pi\u00f9 rilevanti sono i monti Vetvejskij, i monti della Pacha\u010da, i monti dell'Oljutor, i monti Pylginskij e, verso nord, i monti Ju\u017eno-Majnskij, i monti Neprochodymyj e i monti Kojv\u0117rlanskij.\nDalla catena hanno origine molti fiumi, i pi\u00f9 importanti dei quali sono: Majn, Velikaja, Vyvenka, Apuka e Pacha\u010da. Tra gli altri: Belaja, \u0116ny\u010davajam, Oklan, Chatyrka e Talovka. \nI Monti dei Coriacchi culminano ai 2.562 metri di quota del monte Ledjanaja; la quota media \u00e8 compresa fra i 600 e i 1.800 metri."}
{"id": "1501496", "revid": "28592", "url": "https://it.wikipedia.org/wiki?curid=1501496", "title": "Principe di Suzdal", "text": ""}
{"id": "1501497", "revid": "80339", "url": "https://it.wikipedia.org/wiki?curid=1501497", "title": "Altopiano dei Coriacchi", "text": ""}
{"id": "1501499", "revid": "167080", "url": "https://it.wikipedia.org/wiki?curid=1501499", "title": "Mussulmana", "text": ""}
{"id": "1501500", "revid": "76963", "url": "https://it.wikipedia.org/wiki?curid=1501500", "title": "Peter Gilmore", "text": "Biografia.\n\u00c8 noto in particolare per il ruolo del capitano James Onedin nella serie televisiva drammatica a sfondo storico \"Capitan Onedin\" (1971-1980). Ha anche ricoperto ruoli in undici film della serie cinematografica a basso costo di \"Carry On\" e interpretato il protagonista eroico nel film di avventura \"I signori della guerra di Atlantide\" (1978). \n\u00c8 stato sposato con le attrici Una Stubbs (1958\u20131969), Jan Waters (1970\u20131976) e Anne Stallybrass (1987\u20132013), co-protagonista di \"Capitan Onedin\"."}
{"id": "1501512", "revid": "47767", "url": "https://it.wikipedia.org/wiki?curid=1501512", "title": "Custodi del bosco", "text": ""}
{"id": "1501514", "revid": "767487", "url": "https://it.wikipedia.org/wiki?curid=1501514", "title": "Soprattutto sotto", "text": "Soprattutto sotto \u00e8 il primo album in studio del gruppo musicale italiano Sottotono, pubblicato nel 1994 dalla Vox Pop e dalla Flying Records.\nIl disco.\nSubito dopo la fuoriuscita di Tormento e DJ Irmu dagli Otierre (gruppo in cui tuttora milita Esa, fratello di Tormento), i due si uniscono al beatmaker Fish e all'MC Nega.\nLe basi dell'album, prodotte da Fish, sono evidentemente ispirate a quelle usate nella West Coast americana, e sono realizzate prevalentemente utilizzando campionamenti di altre canzoni, sistema di produzione limitato nei dischi successivi, dove le basi saranno prevalentemente realizzate con sintetizzatori e altri strumenti. Anche le liriche sono ispirate alla corrente Gangsta rap di quegli anni, in particolare ad artisti come N.W.A, Snoop Dogg e 2Pac.\nIl disco ebbe un discreto successo, soprattutto grazie al primo singolo estratto, \"La mia coccinella\", una canzone d'amore rappata esclusivamente da Tormento.\nNel disco sono presenti anche alcune collaborazioni con alcuni artisti all'epoca associati agli Otierre, come Azza e Polare nel brano \"A.T.P.\" e La Pina in \"L'a morale\".\nNel 1995 Nega abbandona il gruppo, seguito da DJ Irmu che lo lascer\u00e0 dopo la pubblicazione dell'ultimo singolo estratto, \"Silenzio\".\nL'iniziale quartetto si riduce cos\u00ec ad un duo guidato dai soli Tormento e Fish, formazione che rimarr\u00e0 invariata negli anni successivi.\nNel 1999 il disco viene ristampato in CD in versione rimasterizzata da Area Cronica Entertainment e V2 Records con cover e grafiche differenti e con una traccia bonus, \"My Lady Bug ('99 Remix)\", remix della canzone \"La mia coccinella\". Il disco sorpassa le 80.000 copie vendute."}
{"id": "1501516", "revid": "47767", "url": "https://it.wikipedia.org/wiki?curid=1501516", "title": "Feralas", "text": ""}
{"id": "1501524", "revid": "47767", "url": "https://it.wikipedia.org/wiki?curid=1501524", "title": "Valico Ventomorto", "text": ""}
{"id": "1501527", "revid": "125097770", "url": "https://it.wikipedia.org/wiki?curid=1501527", "title": "Spadola", "text": "Spadola (\"Sp\u00e0tula\" in calabrese) \u00e8 un comune italiano di 802 abitanti della provincia di Vibo Valentia in Calabria.\nGeografia fisica.\nTerritorio.\nLa maggior parte del Territorio Spadolese \u00e8 pianeggiante.\nClima.\nIl clima di Spadola pu\u00f2 essere definito \"di bassa montagna con piovosit\u00e0 elevata\"; gli inverni sono infatti umidi e molto piovosi. Non \u00e8 inusuale la neve. Le stagioni intermedie sono fresche e anch'esse molto piovose. In estate si rilevano meno precipitazioni, ed una forte escursione termica tra il giorno e la notte. Non mancano i temporali, specie in giugno e nella seconda met\u00e0 d'agosto.\nStoria.\nTra l'imponente massiccio della Sila e l'Aspromonte si trova l'altopiano delle Serre; un tratto cio\u00e8 dell'Appennino Calabro, perennemente verdeggiante di abeti giganteschi, pini e faggi.\nIl mar Tirreno a Ovest e lo Jonio dalla parte opposta, non mancano di sferzarlo, nel freddo periodo invernale, con tempestose raffiche di vento e grandine; ma nelle altre stagioni, con piacevoli brezze salmastre si fanno perdonare. L'industria boschiva e la relativa lavorazione del legno qui sono ovviamente predominanti sulle altre, e annoverano fin dai tempi antichi molte segherie che hanno dato il nome all'altopiano.\nIn uno dei pianori da esso contenuti, e propriamente in quello settentrionale, giace Spadola; un piccolo paese antico, caratterizzato dalla genuinit\u00e0 del contorno, dalla variet\u00e0 e morbidezza dei colori, dall'azzurro chiaro del cielo e da una collina che era e rimane il faro di religiosit\u00e0 per il paese, le cui case si aggrappano alle sue falde. Visto da lontano, Spadola oggi, se non fosse per le sue due chiese, l'una a ridosso dell'altra sulla sommit\u00e0 della collina, sembrerebbe un grosso agglomerato di case, attaccato com'\u00e8 ai paesi viciniori di Brognaturo e Simbario; ed il suo centro storico, con le viuzze che si insinuano tra vecchi muri muschiati dall'umido, e le nuove costruzioni che si aprono con ampio respiro nella zona pianeggiante del Prato, si mostrano all'occhio del visitatore solo quando \u00e8 nei pressi dell'abitato.\nLe origini del borgo si perdono nel tempo medievale. Il primo documento storico certo tuttora esistente, risale infatti al 1093, anno in cui il Conte Ruggero il normanno, fratello del pi\u00f9 famoso Roberto il Guiscardo, assegn\u00f2 al certosino San Bruno per la sua vita eremitica, un pezzo di territorio nel selvoso pianoro meridionale sopra citato, ampliato con una lega intorno. Nel descrivere i confini della donazione, il Conte cos\u00ec cita: \"Sicut aqua decurrit per Spatulam usque ad flumen Enchinar\u201d.\nSpadola allora era l'unico nucleo abitato dell'intero altopiano ed \u00e8 da credere che esistesse gi\u00e0 da molti secoli prima se si considera il titolo tuttora vigente della sua prima comunit\u00e0 cristiana, appellata \"Santa Maria sopra Minerva\". La sommit\u00e0 della collina infatti, sulla quale venne inalberata intorno al 500d.c., la Croce di Ges\u00f9, protendeva fin dai tempi dei colonizzatori Greci o dei Romani conquistatori, un'ara ed il culto dedicati alla dea Minerva (molti segni di insediamenti greci e romani punteggiano la zona in maniera evidente).\nAnche la sua denominazione ha origine antichissima; ed \u00e8 molto probabile derivi dal latino \"ex palude\", poich\u00e9 il fiume Ancinale, del quale parlano diversi scrittori latini, sfociando allora in questo pianoro con acque pi\u00f9 copiose, andava a sbattere contro la parte rocciosa a Sud della collina, raggirandola quasi completamente; e la corrente cos\u00ec smorzata, rendeva paludose le terre intorno, lasciando isolata e sicura da pericoli la sola collina. In quel 1093, Spadola, che apparteneva alla sfera religiosa di rito greco della roccaforte di Squillace, a sua volta soggetta al Metropolita di Reggio, venne assegnato come \"Casale , alla giurisdizione temporale e spirituale della neocertosa di \"Santa Maria della Torre\" (la torre si chiamava la contrada dove fu fondato l'Eremo); e per otto secoli segu\u00ec le vicissitudini di quest'Ordine.\nSotto i Certosini si svilupp\u00f2 l'artigianato e miglior\u00f2 l'agricoltura; vennero impiantate le prime segherie lungo il corso dei grossi ruscelli, e sull'Ancinale sorse finanche (nei pressi dell'attuale cimitero) una ferriera, gestita dal fratello di Ettore Fieramosca. Aumentando la popolazione, and\u00f2 maturando anche il senso comunitario e la coscienza civica; tanto che nel 1339, ai tempi di Roberto d'Angi\u00f2, e poi nel 1357, sotto Giovanna l\u00b0, reali del Regno di Napoli, gli abitanti, gravati da ingenti tasse, abbandonarono concordemente il casale; e per non dover pagare quanto non potevano, preferirono rifugiarsi nelle foreste, vivendo dei frutti della natura, fino a quando il sovrano per intercessione dell'Abate della Certosa, non condon\u00f2 il loro debito fiscale.\nNel 1806 il Re, Gioacchino Murat, eman\u00f2 lo sciagurato ordine col quale, tra le altre Comunit\u00e0 religiose, venne soppressa anche la \"Prelatura Nullius\" della Certosa di Serra.\nSpadola allora, uscendo da quella giurisdizione concessa otto secoli prima dal Conte Ruggiero, divenne Universit\u00e0 (Comune); e fu annessa per la parte spirituale alla Diocesi di Gerace. Ebbe inizio cos\u00ec la vita di quel mondo contadino che, rubando terra a metro a metro, alla montagna, rese fertile tutto il pianoro. Nello stesso anno anche la Calabria Ulteriore fu divisa in Distretti e Circondari, con capoluogo Monteleone. Spadola venne inclusa nel Circondario di Serra, che dal 1811 passava dal Distretto di Gerace in quello di Monteleone.\nIl concordato dei Borboni infine, nel 1818 mand\u00f2 in rovina la costruzione feudale dei Normanni; nonostante Ferdinando II\u00b0, nel 1856, concedette nuovamente alla comunit\u00e0 certosina l'effettivo possesso dell'Eremo, la Terra di Spadola rest\u00f2 autonoma, e religiosamente soggetta alla Diocesi di Squillace che nel 1852 aveva vinto la causa di rivendicazione contro Gerace.\nOggi Spadola \u00e8 ancora una piccola, tranquilla comunit\u00e0, le cui case anche se pi\u00f9 numerose di allora, continuano ad aggrapparsi alle falde di quella collina che rimane un faro di religiosil\u00e0. Nel decennio 1958/68 ha sofferto pur essa in modo vistoso il fenomeno dell'esodo dalle campagne; e mentre altrove il canto dei contadini venne sostituito dal rumore di moderne macchine agricole, qua invece le terre furono completamente abbandonate! A poco a poco per\u00f2 la psicosi dell'esodo ad ogni costo, come fatto ineluttabile per conquistare spazi di vita pi\u00f9 degni e moderni, si \u00e8 andata esaurendo; e quelli che sono rimasti hanno potuto constatare condizioni di vita non disprezzabili per la ripresa del piccolo commercio dell'artigianato, e soprattutto per l'afflusso delle tante sovvenzioni assistenziali. La campagna tuttavia, anche se non \u00e8 pi\u00f9 l'elemento fondamentale della vita del paese per i beni che produceva, \u00e8 rimasta tale almeno per il verde con cui circonda ancora l'antica collina.\nMonumenti e luoghi d'interesse.\nLe chiese di Spadola sorgono sul colle detto \u201cMinerva\u201d, in cima al quale, in et\u00e0 pagana, sorgeva un luogo di culto forse dedicato a questa dea (la chiesa della Madonna dei Sette Dolori \u00e8 quella sita pi\u00f9 in alto ed \u00e8 chiamata di Santa Maria sopra Minerva, l'altra \u00e8 la chiesa di San Nicola). Infatti, in passato, alcuni scavi nei pressi di Spadola portarono alla luce una statua di pietra calcarea della dea Minerva e altri pezzi antichi. Questo ritrovamento ha dato conferme agli storici sul fatto che, questo centro, fosse abitato gi\u00e0 ai tempi della Magna Grecia. Spadola oggi, se non fosse per le sue due chiese, l'una a ridosso dell'altra sulla sommit\u00e0 della collina, sembrerebbe un grosso agglomerato di case, attaccato com'\u00e8 ai paesi vicini di Brognaturo e Simbario; ed il suo centro storico, con le viuzze che si insinuano tra vecchi muri muschiati dall'umido, e le nuove costruzioni che si aprono con ampio respiro nella zona pianeggiante del prato, si mostrano all'occhio del visitatore solo quando \u00e8 nei pressi dell'abitato. La chiesa di Santa Maria dei sette dolori \u00e8 un piccolo tempio, costruito in et\u00e0 medievale sulle rovine del tempio pagano dedicato alla dea Minerva, venne dedicato in un primo momento a San Nicola di Bari. Dalla congregazione del 1820 prese il titolo di \"Chiesa santissima dei sette dolori\". La storia della chiesa viene influenzata dalla antica Confraternita dei Sette Dolori di Maria Vergine, ancora oggi esistente.\nSociet\u00e0.\nEvoluzione demografica.\nGli 858 spadolesi che oggi vivono nel paese della Minerva superano, infatti, di appena 45 unit\u00e0 quelli rilevati nel 1861 dal primo censimento del neo costituito regno d'Italia. Un dato, seppur, marginale, nel complesso irrilevante rispetto alle altre realt\u00e0 del circondario dove nel corso di un secolo si \u00e8 assistito ad una costante e considerevole diminuzione della popolazione residente. Dopo un iniziale decremento registrato nei censimenti del 1871 e del 1881 che, rispettivamente con \u2013 5,9 ed \u2013 1,6 %, avevano evidenziato un calo di 60 abitanti, la popolazione era iniziata lentamente a risalire all'alba del nuovo secolo. Nonostante l'avvio del processo migratorio in direzione delle Americhe, nel 1901 la popolazione era risalita del 4,9%, toccando quota 788. Ancor pi\u00f9 significativo il balzo in avanti del 1911, che aveva visto il numero dei residenti aumentare di un ulteriore 8,2%. La crescita demografica, a dispetto delle continue partenze, della guerra di Libia e del primo conflitto mondiale, non si arresta neppure negli anni successivi. Gli 853 spadolesi del 1911, dieci anni dopo, sono diventati 892 con un incremento del 4,6 in termini percentuali. Nel 1931, in piena era fascista, con un + 3,1 % la popolazione sale a 920 unit\u00e0. Dopo un quarantennio di ininterrotta crescita, la prima significativa flessione giunge con le rilevazioni demografiche del 1936. Il censimento attuato in ottemperanza del Regio decreto n. 1503 del 6 novembre 1930 con il quale si stabiliva, tra l'altro, la cadenza quinquennale delle rilevazioni demografiche, fotografa un calo del 4,3 % che porta la popolazione nuovamente sotto la soglia delle 900 unit\u00e0. Le ferite prodotte dalla seconda guerra mondiale, l'avvicendamento istituzionale tra monarchia e repubblica ed i problemi connessi con la ricostruzione contribuiscono a rinviare al 1951 il primo censimento dell'era repubblicana. All'appuntamento Spadola si presenza con una crescita contenuta, soprattutto se comparata agli altri centri delle Serre dove, eccetto Fabrizia e Mongiana, l'incremento demografico fa segnare ovunque una doppia cifra. Il + 4,4 % riporta ai valori di vent'anni prima. Il boom economico ed il movimento migratorio sia interno che esterno limitano la crescita ma non l'arrestano. Dieci anni dopo, nel 1961, con 937 residenti viene raggiunto il massimo storico mai raggiunto. Da un record all'altro. Al termine del successivo rilevamento, quello del 1971 viene riscontrata una decrescita senza precedenti. Un significativo \u2013 14,9% riduce il numero degli abitanti a 797. Una contrazione confermata nel 1981 con un \u2013 3,3% e 771 abitanti, la terza peggiore performance dal 1861. Con tutta evidenza, al di l\u00e0 degli scostamenti tutto sommato fisiologici, sull'andamento demografico del paese della Minerva sembra pesare la maledizione della \u201cchieaneda\u201d. E proprio per riparare quel lontano affronto, vecchio di novecento anni, il 5 ottobre 1984, su iniziativa di un membro della locale confraternita \"Dei sette dolori di Maria Vergine\", Proc. Mario Zangari Del Prato, approfittando della visita alla certosa di Serra San Bruno di Giovanni Paolo II, la comunit\u00e0 spadolese si riconcilia con il Romano Pontefice, restituendo simbolicamente, con una pergamena, la pianella sottratta a Callisto II. Un gesto apparentemente simbolico, ripreso peraltro dalle maggiori testate giornalistiche nazionali e regionali, che non tarda per\u00f2 a manifestare i propri effetti pratici. Ritirata la maledizione, dopo due lustri, la popolazione ricomincia a risalire. Il censimento del 1991 con un incremento del 6,5% il numero dei cittadini spadolesi supera nuovamente quota 800. Il nuovo secolo si apre con un'impercettibile scostamento. Si passa, infatti, dagli 821 residenti del 1991 agli 819 del 2001. Oggi con un incremento del 4,7 % la popolazione ha superato quota 850, una cifra analoga a quella del 1911. Una popolazione complessivamente stabile che rispetto al picco massimo del 1961 ha comunque subito una contrazione di 80 unit\u00e0, una cifra considerevole ma neppure lontanamente comparabile con l'emorragia subita da tanti altri piccoli borghi dell'hinterland vibonese. Un dato di cui va forse dato merito ad una maledizione vecchia di mille anni.\nCuriosit\u00e0.\nLa \"Pianella\" del papa.\nNel 1121, il Papa Callisto II, mentre attraversava la Calabria, si trov\u00f2 a passare per Spadola; qui per i disagi del viaggio, fu costretto ad una breve sosta. L'evento eccezionale fece accorrere gli abitanti del borgo, che si apprestarono a baciare, per come era consuetudine, il piede dell'illustre passeggero. Qualcuno per\u00f2, nella confusione si impossess\u00f2, per devozione o forse per venale tentazione, della \"pianella\" da viaggio abbandonata dal sacro piede proteso. L'antica memoria racconta che il Santo Padre allora, indignato per tanta audacia, abbia malaugurato la crescita della popolazione. La Comunit\u00e0 di Spadola infatti, fino agli anni ottanta non fece alcun progresso nella crescita numerica. Per cui, il 5 ottobre 1984, dopo otto secoli di attesa, non si lasci\u00f2 scappare l'occasione per restituire simbolicamente a Sua Santit\u00e0 Giovanni Paolo II, venuto alla Certosa di Serra San Bruno, la famosa pianella; ed avere cos\u00ec, con la benedizione apostolica, la bramata riconciliazione col successore di San Pietro.\nIl paese di Spadola \u00e8 anche molto famoso nel circondario per i suoi ristoranti, per i prodotti tipici e per la eccellente qualit\u00e0 dei prodotti usati nelle cucine.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "1501529", "revid": "287204", "url": "https://it.wikipedia.org/wiki?curid=1501529", "title": "All Through a Life", "text": "All Through a Life \u00e8 il secondo album, delle dimensioni di un EP, della band Rites of Spring. \u00c8 considerato insieme all'album precedente uno dei primi dischi emo della storia. Il lavoro \u00e8 stato prodotto da Ian McKaye dei Fugazi (precedentemente dei Minor Threat).\nDa questo EP e dall'album \"Rites of Spring\" \u00e8 stata ricavata nel 1991 la raccolta \"End on End\".\nTracce.\nTutti brani sono stati scritti dai Rites of Spring."}
{"id": "1501533", "revid": "729019", "url": "https://it.wikipedia.org/wiki?curid=1501533", "title": "Cosimo D'Arrigo", "text": "Biografia.\nHa frequentato l'Accademia militare di Modena e la Scuola di Applicazione di Torino, citt\u00e0 nella quale si \u00e8 anche laureato in Scienze strategiche. \u00c8 stato promosso tenente carrista nel 1967 ed ha comandato il plotone l'82\u00ba reggimento di fanteria Torino, successivamente \u00e8 stato comandante di compagnia presso la Scuola truppe meccanizzate e corazzate e presso il 62\u00ba battaglione corazzato Medaglia d'Oro Jero.\nNegli anni che vanno dal 1975 al 1976 ha frequentato il 100\u00ba corso di Stato Maggiore e nel 1977-1978 il corso superiore di stato maggiore a Civitavecchia. Nel 1997 \u00e8 stato nominato vicecomandante delle forze di difesa di Vittorio Veneto e nel 2000 \u00e8 stato chiamato a guidare il comando di Anzio. Il 10 dicembre 2003 ha assunto il Comando Forze Terrestri Alleate del Sud Europa e quello del Comando Forze Operative Terrestri, a Verona. Dal 20 luglio 2005 al 1\u00ba giugno 2007 \u00e8 stato sottocapo di Stato maggiore della Difesa.\nDal 1\u00ba giugno 2007 al 15 dicembre 2007 viene nominato Comandante Generale della Guardia di Finanza, sostituendo il generale Roberto Speciale che era stato destituito dall'incarico. Roberto Speciale contest\u00f2 la sua destituzione al Consiglio di Stato che accolse la richiesta e lo reintegr\u00f2 al comando della Guardia di Finanza. Il 17 dicembre 2007 viene rinominato Comandante Generale della Guardia di Finanza in seguito alle dimissioni di Roberto Speciale. Copre la carica fino al 22 giugno 2010, quando \u00e8 sostituito da Nino Di Paolo."}
{"id": "1501534", "revid": "20973", "url": "https://it.wikipedia.org/wiki?curid=1501534", "title": "Cosimo Darrigo", "text": ""}
{"id": "1501536", "revid": "1543377", "url": "https://it.wikipedia.org/wiki?curid=1501536", "title": "Nero dei Nebrodi", "text": "Il suino Nero dei Nebrodi, anche chiamato suino Nero Siciliano, suino Nero delle Madonie o suino nero dell'Etna, \u00e8 una razza autoctona italiana di maiale presente nei territori di Caronia, San Fratello e Cesar\u00f2, nel messinese, ma che si \u00e8 diffusa sia sui monti Nebrodi (nel contesto del Parco regionale dei Nebrodi) che sulle Madonie ad altitudine massima di 1\u00a0800 metri sul livello del mare.\nStoria.\nL'allevamento di questo suino ha origini antiche: resti fossili e documenti scritti testimoniano la presenza di questi animali fin dal periodo della colonizzazione greca e cartaginese (VII-VI secolo). \nDurante tutto il Medioevo era diffuso l'allevamento di grandi branchi allo stato brado, che sub\u00ec una diminuzione solamente durante la dominazione araba per motivazioni di ordine religioso. Dai primi anni del Novecento il suino Nero dei Nebrodi era di solito allevato in piccoli gruppi di 10-15 animali; gi\u00e0 allora si era diffuso l'incrocio con altre razze migliorate che avevano provocato una forte riduzione di questa razza e una diffusione di soggetti neri con pezzature bianche o completamente bianchi.\nSecondo il Chicoli, nel 1870 nel testo \"Riproduzione, Allevamento e Miglioramento degli animali domestici in Sicilia\", numerose razze e popolazioni suine derivanti dalla razza napoletana a pelo nero ordinario hanno contribuito a formare questa razza con le sue caratteristiche ormai ben fissate e definite. Tra queste razze, egli cita: la razza di Sant'Agata di Militello, diffusa in tutta la provincia di Messina e sulla costa di Catania e Siracusa; la razza di Castelbuono, originaria dall'incrocio con quella del capo di Buonasperanza; la razza Trapanese, nella provincia di Trapani, Agrigento e Caltanissetta, caratterizzata da maggiore rusticit\u00e0 rispetto alle precedenti; la razza Patornese, diffusa nel versante nord dell'Etna molto vicina al Sus scrofa; ed infine le razze Cesarotana, diffusa nel territorio del comune di Cesar\u00f2, e di Troina. Anche il Romolotti riteneva che in Sicilia esistessero in passato svariate razze suine autoctone (ad esempio a Calascibetta, a Trapani, a Comiso ed a Patern\u00f2), tutte dotate di maggiore precocit\u00e0 e la cui origine era da ricercare in incroci con la razza casertana, ma nel 1929 ormai la razza suina Nero Siciliano si era definitivamente stabilizzata in una sola razza.\nLa razza nei secoli si \u00e8 evoluta in virt\u00f9 della scarsezza dei pascoli e della mancanza di boschi, aspetti tipici del territorio siciliano, diventando alta di gambe, con i diametri trasversali ridotti, gobba, con testa molto allungata, atta quindi al pascolo ed alla ricerca dei tuberi e delle ghiande nel bosco.\nIl fattore principale che ha determinato la riduzione del numero di suini di razza Nero Siciliano allevati sull'isola \u00e8 stato la graduale scomparsa dei boschi che anticamente coprivano buona parte dei rilievi siciliani, insieme alla forte introduzione nel dopoguerra di razze estere pi\u00f9 produttive ed economicamente favorevoli. Negli ultimi anni, per\u00f2, si \u00e8 assistito ad una decisa ripresa dell'allevamento di questa razza, sulla quale sono stati effettuati diversi studi mirati in modo particolare alla valorizzazione delle sue produzioni.\nIl Nero Siciliano \u00e8 attualmente una razza ufficialmente riconosciuta e dotata di registro anagrafico, gestito dall'ANAS - Associazione Nazionale Allevatori Suini. I soggetti iscritti al registro alla fine del 2007 erano 1223, mentre ad oggi si stima la presenza sul territorio siciliano di circa 2000 capi. Di questi capi solo 850 sono scrofe riproduttrici in fase di allevamento, il che ha portato all'inclusione della razza nella lista delle razze autoctone in via di estinzione.\nIl 70% di tutta la popolazione di questa razza si trova principalmente nella zona montuosa dei Nebrodi nella Sicilia nord-orientale.\nCaratteristiche.\nRazza precoce, rustica e longeva, \u00e8 caratterizzata da una buona fertilit\u00e0 e vivinatalit\u00e0 (elevato numero di suinetti portati allo svezzamento), presenta una buona resistenza alle malattie ed \u00e8 molto resistente alle avversit\u00e0 climatiche. Gli esemplari crescono lentamente e producono carne di riconosciuta qualit\u00e0. \nIl suino Nero dei Nebrodi si presenta di taglia medio-piccola rispetto ad altre razze italiane, con altezza al garrese del verro adulto di 60\u201365\u00a0cm in media e si caratterizza per la pelliccia di colore nero uniforme, sebbene non manchino tra i soggetti pure animali fasciati con una cintatura simile a quella della Cinta senese. Anche la cute stessa, spessa fino a 2\u00a0cm negli adulti, \u00e8 di colore nero ardesia, con i lombi che raggiungono la lunghezza di 10\u00a0cm circa, assumendo la forma di una criniera che viene sollevata in caso di agitazione. Essendo un animale molto rustico, dotato di muso allungato e arti lunghi che lo rendono un buon pascolatore e camminatore, viene allevato allo stato brado o semi-brado e lasciato libero di vagare per i boschi, cibandosi dei frutti della natura.\nL'incrocio di questo maiale selvatico con il cinghiale introdotto dal Corpo forestale della Regione siciliana nel parco delle Madonie, ha prodotto un suide ibrido, aggressivo e molto presente nel territorio.\nLa colorazione scura caratteristica dell carni di questa razza sembra essere legata alla alimentazione ricca di melanina contenute nelle ghiande. Ricerche hanno confermato per il suino Nero Siciliano il fenomeno della tesaurismosi, secondo il quale gli enzimi lisosomiali dell'animale agiscono sulle sostanze fenoliche presenti nelle ghiande provocando un accumulo di metaboliti secondari colorati nei tessuti.\nQuesta razza presenta un alto livello di variabilit\u00e0 genetica.\nMorfologia.\nLa razza si caratterizza secondo il disciplinare del registro anagrafico per"}
{"id": "1501539", "revid": "486946", "url": "https://it.wikipedia.org/wiki?curid=1501539", "title": "Stato maggiore della Difesa", "text": ""}
{"id": "1501545", "revid": "74851", "url": "https://it.wikipedia.org/wiki?curid=1501545", "title": "Sandra Colleen Waites", "text": ""}
{"id": "1501547", "revid": "14691", "url": "https://it.wikipedia.org/wiki?curid=1501547", "title": "Creolo di Capo Verde", "text": ""}
{"id": "1501550", "revid": "1543377", "url": "https://it.wikipedia.org/wiki?curid=1501550", "title": "End on End", "text": "End on End \u00e8 la raccolta che unisce i brani pubblicati dalla band Rites of Spring, nei soli tre anni di attivit\u00e0, e gi\u00e0 pubblicati nell'album \"Rites of Spring\" e nell'EP \"All Through a Life\", pi\u00f9 un inedito \u00e8 stata ricavata nel 1991 la raccolta \"End On End\".\nL'album ebbe un discreto successo commerciale, tanto che nel 1991 risult\u00f2 terzo tra le vendite di album punk rock.\nTracce.\nTutti brani sono stati scritti dai Rites of Spring."}
{"id": "1501553", "revid": "834", "url": "https://it.wikipedia.org/wiki?curid=1501553", "title": "Mlle Lenormand", "text": ""}
{"id": "1501554", "revid": "92719", "url": "https://it.wikipedia.org/wiki?curid=1501554", "title": "Galemys", "text": ""}
{"id": "1501555", "revid": "6923", "url": "https://it.wikipedia.org/wiki?curid=1501555", "title": "Humana People to People", "text": "La Federazione Internazionale Humana People to People (\"The Federation for Associations connected to the International Humana People to People Movement\") coordina il lavoro di 29organizzazioni nazionali attive in 45 Paesi nel mondo. La Federazione, costituitasi nel 1994, nasce dall\u2019idea che lo sviluppo sostenibile e la lotta alla povert\u00e0 passino attraverso il coinvolgimento diretto e attivo delle persone, nel Nord cos\u00ec come nel Sud del mondo, e a partire dalle generazioni pi\u00f9 giovani, affinch\u00e9 si rendano promotrici di un cambiamento dal basso fondato sulla rigenerazione dei legami comunitari. \nLa Federazione dal 1998 ha il proprio quartier generale a Shamva, in Zimbabwe, mentre dal 2005 la sede legale a Ginevra, in Svizzera. \nStoria del movimento internazionale Humana People to People.\nLa storia di Humana People to People inizia negli anni Settanta in Danimarca, quando un gruppo di insegnanti fonda a Tvind la Scuola Popolare Itinerante (\"Travelling Folk High School\") che offre ai propri studenti esperienze di viaggio nel Sud del mondo, per comprendere fino in fondo, grazie a una conoscenza diretta, le vere condizioni di vita delle persone.\nViaggiando, studenti e docenti incontrano innumerevoli popolazioni afflitte da guerre, carestie e povert\u00e0. Di fronte a tanta sofferenza, emerge prepotentemente la necessit\u00e0 di intervenire. Infatti, qualche anno pi\u00f9 tardi, nel 1977, un gruppo di insegnanti della scuola, chiamato informalmente \"Teachers\u2019 Group\" (\u201cGruppo degli Insegnanti\u201d) avvia gradualmente progetti di forte impatto ambientale e sociale, tra i quali la costruzione di un impianto eolico (in quel momento, uno dei pi\u00f9 grandi al mondo), per dimostrare al governo danese che l\u2019energia nucleare non era necessaria, e la costituzione in Gran Bretagna, Norvegia e USA, di numerose scuole per futuri insegnanti, per ragazzi vulnerabili e per promuovere la conoscenza diretta delle cose, attraverso il viaggio. Nello stesso periodo, il Gruppo degli Insegnanti, con molti studenti e volontari, decide che \u00e8 giunto il momento di darsi un orizzonte ancora pi\u00f9 ampio, dando vita al \"Development Aid from People to People\", il primo nucleo di Humana. Questo gruppo diviene, nel giro di poco tempo, un vero movimento popolare internazionale, dalle persone alle persone, pronto ad attivarsi per lottare contro le ingiustizie che attanagliano il mondo. I primi aiuti concreti arrivano in Mozambico, dove sono spediti generi di prima necessit\u00e0 per i rifugiati in fuga dal regime dell\u2019apartheid della Rhodesia (oggi Zimbabwe). \u00c8 dalla volont\u00e0 di proseguire in maniera sempre pi\u00f9 concreta e strutturata questi progetti che nasce HumanaPeople to People. Gli anni Ottanta e Novanta vedono crescere significativamente Humanacon l\u2019avvio di numerose associazioni in Europa, Africa, America e Asia. Con lo scopo di coordinare e dare supporto alle associazioni nazionali appartenenti al movimento, nel 1994 si costituisce la Federazione Internazionale HumanaPeople to People.\nHumana People to People Italia.\nNata nel 1998, Humana People to People Italia \u00e8 un\u2019organizzazione umanitaria di cooperazione internazionale che trova le proprie fondamenta nei concetti di solidariet\u00e0 e sostenibilit\u00e0 ambientale. Humana Italia non ha fine di lucro e opera per sostenere le comunit\u00e0 pi\u00f9 povere del Sud del mondo, grazie all\u2019implementazione di progetti di medio-lungo termine e alla mobilitazione diretta delle comunit\u00e0 locali, alle quali vengono forniti strumenti e competenze utili a renderle protagoniste di trasformazioni economiche e sociali. Humana Italia, nel concreto, raccoglie e vende abiti usati per reperire le risorse economiche necessarie a finanziare i progetti solidali nel Sud del mondo; \u00e8 inoltre attiva in Italia con iniziative di sensibilizzazione e di sostegno sociale, a favore di fasce della popolazione vulnerabili e in difficolt\u00e0. \nCon una raccolta di abiti usati che si aggira attorno alle 25.000 tonnellate annue, in grandissima parte avviate a riutilizzo e altre forme di recupero, Humana Italia \u00e8 il primo player della raccolta vestiti usati in Italia e uno dei primi player nella selezione di abiti usati. \nHumana People to People Italia SCARL \u00e8 una cooperativa a responsabilit\u00e0 limitata nata nel 1998, che si dedica alla raccolta, recupero e vendita di vestiti usati e che destina parte dei propri ricavi e parte dei vestiti raccolti all'omonima associazione ONLUS (HumanaPeople to People Italia ONLUS). \nQuest'ultima a sua volta destina le risorse a enti solidali la cui sede \u00e8 ubicata in paesi del Sud del mondo.\nHumana People to People Italia ONLUS e gli enti solidali destinatari delle sue donazioni aderiscono a una Federazione Internazionale i cui scopi sono umanitari e di cooperazione internazionale e che trova le proprie fondamenta nei concetti di solidariet\u00e0 e sostenibilit\u00e0 ambientale.\nLa raccolta di abiti usati si aggira attorno alle 25.000 tonnellate annue, in grandissima parte avviate a riutilizzo e altre forme di recupero.\nStruttura.\nHUMANA People to People Italia \u00e8 da sempre strutturata con due soggetti giuridici distinti, Humana People to People Italia Societ\u00e0 Cooperativa a r.l. e Humana People to People ONLUS. La prima \u00e8 una societ\u00e0 cooperativa di tipo diverso con vincoli statutari che inibiscono l'utilizzo lucrativo degli utili, la seconda \u00e8 un ente senza scopo di lucro. I due enti operano congiuntamente al fine di sostenere interventi di cooperazione internazionale in Paesi svantaggiati.\nHumana People to People Italia ONLUS si occupa, insieme alla Federazione Internazionale, di progettare e definire programmi di solidariet\u00e0 e sviluppo nel Sud del mondo e di inviare alle consorelle in questi Paesi contributi in denaro e indumenti usati. Questi ultimi, in seguito alla rivendita operata dalle consorelle, producono margini economici destinati a progetti solidali in loco. Tra i compiti dell\u2019associazione si annoverano anche la raccolta fondi, la comunicazione, l\u2019informazione nonch\u00e9 la sensibilizzazione sui temi della povert\u00e0, della solidariet\u00e0 e dell\u2019ambiente. La sede di Humana People to People Italia ONLUS \u00e8 a Pregnana Milanese (MI), ma le attivit\u00e0 da questa promosse sono possibili soprattutto grazie alla collaborazione con associazioni consorelle presenti nel Sud del mondo.\nHumanaPeople to People Italia Societ\u00e0 Cooperativa a r.l., invece, pu\u00f2 essere considerata il braccio operativo della ONLUS e si occupa di raccogliere, selezionare e vendere vesti usati; tutti gli utili dell\u2019attivit\u00e0 sono donati alla ONLUS, che li utilizza per i programmi e i progetti umanitari. La Cooperativa, \u00e8 presente sul territorio italiano con 6 filiali operative, nelle province di Milano, Brescia, Rovigo, Torino, Teramo, Roma e Torino, circa 6.000 contenitori stradali in 48 province e 9 negozi Humana Vintage e Second-Hand nelle citt\u00e0 di Milano, Roma, Bologna e Torino.\nHumana e la trasformazione qualitativa dei rapporti economici e sociali.\nUn articolo del 2017 titolato \u201cHumana e la trasformazione qualitativa dei rapporti economici e sociali\u201d analizza origini e caratteristiche generali del programma di solidariet\u00e0 internazionale e trasformazione economica e sociale portato avanti dal movimento Humana People to People. Gli approfondimenti presentati contribuiscono a ubicare motivazioni e finalit\u00e0 ideologiche di questo movimento nel dibattito contemporaneo rispetto all'economia circolare, la filosofia ambientale, la cooperazione internazionale e dottrina politica.\nMetodo di sostegno ai progetti.\nHumana People to People Italia dal 1998 a oggi ha offerto il proprio contributo ai progetti di sviluppo realizzati dai membri della Federazione Internazionale HUMANA People to People sia attuando iniziative di raccolta fondi sia ricevendo donazioni d'indumenti usati in 43 province con 4.947 contenitori presenti in oltre 1.100 Comuni italiani. \nLa raccolta dei vestiti \u00e8 svolta da Humana People to People Italia Soc. Coop a r.l.; gli abiti estivi in buono stato vengono inviati in Africa, quelli invernali sono normalmente venduti in Europa. L'utile netto di questa vendita \u00e8 impiegato per sostenere progetti di sviluppo. Gli indumenti che giungono in Africa, in particolare in Mozambico, sono donati gratuitamente alle popolazioni locali solo in casi d'emergenza; in condizioni normali, sono venduti e l'utile netto va a sostenere i progetti in corso nel paese. Nei suoi bilanci di sostenibilit\u00e0, Humana dichiara una quantit\u00e0 di denaro donato a fini solidali che include l'attribuzione di un valore monetario in relazione prezzo di mercato all'ingrosso agli indumenti donati agli enti africani; da questa filiera il valore effettivamente destinato ad azioni solidali corrisponde all'utile netto (ricavi meno costi) che tali enti destinatari riescono a generare con le loro performance imprenditoriali e di vendita. \nIl sostegno economico dei donatori deriva dalle campagne di solidariet\u00e0, dalla collaborazioni con Istituzioni e Fondazioni, dal Programma di Sostegno a Distanza per ex bambini di strada e orfani dello Zambia e del Mozambico, dalle bomboniere solidali, dalle partnership aziendali e dal 5x1000.\nVolontariato.\nHumana People to People Italia ONLUS coinvolge volontari in Italia per realizzare eventi e iniziative di sensibilizzazione e raccolta fondi.\nOgni anno l'ente italiano propone, a chi desideri vivere una breve esperienza diretta sul campo, le Vacanze Solidali. Si tratta di un viaggio di due settimane nella localit\u00e0 di Muzuane, vicino a Nacala, nel nord del Mozambico. I partecipanti hanno la possibilit\u00e0 di dare un contributo concreto ai progetti che ADPP Mozambique gestisce localmente.\nI progetti di sviluppo implementati in Africa, Asia e America Latina dai membri della Federazione Internazionale Humana People to People possono avvalersi di volontari internazionali (Development Instructors). La formazione di questi volontari \u00e8 stata ed \u00e8 affidata ad alcuni centri gestiti dal DRH Movement in Inghilterra, Danimarca, Norvegia, Stati Uniti e Saint Vincent (Caraibi).\nIl programma D.I., sin dalla sua creazione, offre la possibilit\u00e0 di intervenire sul campo anche a persone senza competenze tecniche ma disposte a farsi formare per affrontare in modo appropriato il proprio intervento presso i programmi umanitari.\nIn passato il programma prevedeva una durata di 14 mesi: sei mesi di formazione, sei mesi di lavoro sul campo e due mesi di nuovo presso l'ente formatore per attivit\u00e0 di rendiconto e sensibilizzazione.\nRecentemente il programma di volontariato internazionale offerto dal DRH Movement \u00e8 stato modificato. La durata \u00e8 stata portata a 24 mesi e l'obiettivo della proposta non prevede pi\u00f9 di preparare i volontari solo per il loro intervento nei progetti di sviluppo nel Sud del mondo. I D.I. che si formano con il nuovo programma trascorrono 1 anno nel centro di formazione. Qui studiano ma al contempo svolgono attivit\u00e0 sociali e solo nella seconda met\u00e0 del programma si recano presso i progetti nel Sud del mondo.\nLe limitazioni imposte ai viaggi internazionali e la prudenza nei confronti dei fragili sistemi sanitari locali ci hanno imposto la sospensione del programma di Vacanze Solidali fino a quando non sar\u00e0 possibile poterle svolgere in sicurezza.\nAmbito operativo.\nHumana People to People opera in differenti ambiti. Nel Sud del mondo i suoi ambiti d'intervento sono:\nNel Nord del mondo le organizzazioni membri di \"The Federation for Associations Connected to the International (F.A.C.I.) Humana People to People Movement\" sono impegnate in azioni di sensibilizzazione verso i temi della povert\u00e0, dello sviluppo e della solidariet\u00e0 internazionale. All'azione di coinvolgimento di persone ed enti si unisce la raccolta fondi. Questa \u00e8 indirizzata ai privati cittadini, agli enti pubblici nazionali e internazionali, alle aziende e alle fondazioni.\nLa realizzazione dei progetti di sviluppo di HUMANA People to People \u00e8 s\u00ec possibile grazie ai contributi economici ma anche grazie alle donazioni di abiti usati. La raccolta dei vestiti \u00e8 infatti lo strumento storico con cui HUMANA assicura continuit\u00e0 e sostenibilit\u00e0 ai propri interventi umanitari.\nTale attivit\u00e0 ha reso concreto lo spirito solidaristico tra le persone che Humana intende promuovere e che ha voluto esplicitare nel proprio nome, People to People.\nRaccolta degli abiti usati.\nLe organizzazioni appartenenti a \"The Federation for Associations connected to the International Humana People to People Movement\" operanti in Europa e Nord America sono impegnate in attivit\u00e0 di sostegno ai progetti di sviluppo. Fra queste la raccolta di abiti usati ricopre un ruolo rilevante. I vestiti donati da milioni di persone vengono riutilizzati in quanto tali nei paesi beneficiari o sono venduti per finanziare i progetti.. Gli abiti sono raccolti attraverso appositi contenitori posizionati nelle citt\u00e0 in sinergia con Comuni e Gestori.\nLe convenzioni siglate con gli enti pubblici rientrano nell'ambito della raccolta differenziata ed il servizio di raccolta indumenti realizzato dagli enti Humana People to People \u00e8 svolto gratuitamente.\nI vestiti raccolti sono conferiti presso i centri di smistamento delle organizzazioni d'Europa e Nord America. Qui sono selezionati e suddivisi in categorie destinate all'invio in Africa, nel caso degli abiti estivi in buono stato, e alla vendita in Europa e Nord America.\nGli abiti spediti in Africa giungono nelle sedi delle organizzazioni Humana People to People attive in loco. I vestiti nel Sud del mondo sono donati gratuitamente alle popolazioni solo nei casi d'emergenza. Normalmente sono venduti a prezzi contenuti sia al dettaglio in negozi gestiti dall'organizzazione locale sia all'ingrosso a piccoli commercianti. La vendita d\u00e0 valore ai vestiti e l'utile della vendita \u00e8 riversato sui progetti di sviluppo attivi nei paesi in cui \"The Federation for Associations connected to the International Humana People to People Movement\" opera.\nI vestiti non destinati alle organizzazioni in Africa sono venduti nel Nord del mondo.\nAnche in questo caso l'utile della vendita \u00e8 utilizzato per finanziare i progetti di sviluppo.\nLa raccolta di abiti usati \u00e8 quindi uno strumento prezioso per il perseguimento degli obiettivi di sviluppo che Humana People to People persegue.\nQuesta attivit\u00e0 assume rilevanza anche dal punto di vista ambientale. Il riutilizzo degli indumenti usati comporta risparmio di risorse e riduzione degli effetti inquinanti della produzione tessile.\nLa raccolta di abiti usati infatti consente il recupero di materiali la cui produzione comporta emissione di CO2, oltre all'utilizzo di pesticidi, fertilizzanti e acqua.\nControllo della filiera degli indumenti usati.\nIl settore della raccolta e avvio a recupero degli indumenti usati \u00e8 particolarmente complesso, sia per quanto riguarda l\u2019articolazione e la gestione dei singoli anelli della filiera, sia per la variet\u00e0 di attori che vi operano. Humana Italia da diversi anni promuove una campagna finalizzata a garantire alle persone che donano i propri abiti massima trasparenza e certezza nella destinazione dei capi. \nHumana possiede le certificazioni UNI EN ISO 9001 per la Qualit\u00e0 e 14001 per l\u2019Ambiente; il Modello Organizzativo 231; l\u2019iscrizione alla cosiddetta White List (ossia al registro della Prefettura di Milano con l\u2019elenco dei fornitori, prestatori di servizi ed esecutori di lavori non soggetti a tentativo di infiltrazione mafiosa, operanti nei settori maggiormente a rischio) e l\u2019attestazione ESET, uno strumento innovativo sviluppato assieme all\u2019ente di certificazione Bureau Veritas per tracciare flussi di merci e di denaro in una filiera internazionale.\nESET: uno strumento concreto per tracciare le filiere internazionali di abiti usati.\nLo strumento che Humana Italia ha scelto di adottare per verificare la propria filiera si chiama ESET, acronimo di filiera Etica, Solidale, Ecologica e Trasparente. Presentato per la prima volta in occasione dell\u2019evento Ecomondo tenutosi a Rimini dal 7 al 10 novembre 2017, si configura come la prima attestazione di verifica della filiera degli indumenti usati da parte di un ente terzo e indipendente grazie a una ricostruzione puntuale dei flussi merceologici (ossia dei vestiti) ed economici.\nESET nasce per rispondere alla necessit\u00e0 di trasparenza e di sicurezza circa la destinazione solidale dei vestiti, posta sia dai cittadini, sia dai comuni che affidano il servizio a Humana ed \u00e8 uno strumento in grado di offrire garanzie concrete in un periodo storico durante il quale le filiere degli abiti usati sono spesso all\u2019attenzione delle cronache giudiziarie a causa di comportamenti illeciti da parte di alcuni operatori. \nLe chiavi qualitative per poter garantire una filiera \u201cESET\u201d sono:\nLa prima verifica della filiera di Humana \u00e8 stata fatta nel 2017 dall\u2019ente di certificazione internazionale Bureau Veritas: in questa fase, i revisori hanno svolto un controllo \u201csul campo\u201d dei principali anelli del processo, visitando gli impianti di stoccaggio e selezione e accertando le attivit\u00e0 di raccolta e contabilit\u00e0 di Humana in Italia e delle consorelle in Bulgaria (a Varna) e in Malawi (a Blantyre); l\u2019attivit\u00e0 di verifica ha riguardato anche i negozi di Humana , in Italia e nei Paesi sopracitati, e gli interventi di cooperazione internazionale implementati sempre in India e Malawi, grazie alla valorizzazione dei vestiti usati. \nBureau Veritas ha condotto una verifica sulla filiera degli abiti dell\u2019organizzazione umanitaria, constatando la corrispondenza dei processi dell\u2019ente con gli impegni presi: la legalit\u00e0 e liceit\u00e0 dei comportamenti in ogni fase operativa e finanziaria; il trattamento dignitoso dei lavoratori diretti e indiretti; l\u2019efficienza operativa finalizzata a massimizzare i margini economici e l\u2019assenza di lucro in tutte le sue forme che consentono di finanziare i progetti di solidariet\u00e0 e sviluppo nel Sud del mondo; il perseguimento di un core business di filiera mirato al riutilizzo e riciclo degli indumenti usati, nel rispetto della gerarchia dei rifiuti e ricercando le opzioni ecologicamente preferibili; l\u2019adeguatezza delle procedure di End of Waste; la realizzazione in Italia di azioni educative su ambiente e mondialit\u00e0.\nNel 2018 \u00e8 stato potenziato e arricchito il processo di certificazione con ulteriori azioni relative ad anelli specifici della filiera di Humana Italia. In particolare, sono stati preparati nuovi format di analisi da utilizzare nei confronti di fornitori e clienti chiave. A inizio 2019 sono state effettuate interviste e visite di monitoraggio di Bureau Veritas presso due dei principali partner di Humana (un cliente esterno al network Humana e un fornitore dei servizi di recupero energetico). \nLo sviluppo di ESET consente di garantire in modo ancora pi\u00f9 integrale la filiera di HUMANA, anche attraverso l\u2019applicazione di parametri specifici (standard di gestione dei capi, di impatto sociale generato, di rispetto dell\u2019ambiente e di scelta delle opzioni ecologicamente preferibili nell\u2019ambito della gerarchia dei rifiuti o, ancora, di tutela dei diritti dei lavoratori) all\u2019esterno degli anelli della nostra filiera. \nL\u2019intento di Humana Italia \u00e8 quello di promuovere una vera e propria \u201ccultura ESET\u201d tra gli operatori attivi in questo ambito, affinch\u00e9 insieme si possa creare un meccanismo virtuoso basato su una sana competizione tra proposte di buon impatto.\nCritiche.\nIl Movimento HUMANA People to People \u00e8 stato oggetto di forti critiche in vari paesi: un servizio di BBC del 2016 afferma che in realt\u00e0 a gestire il movimento sia un \"culto politico\" chiamato Teacher's Group che fa capo a un latitante danese ricercato dall'Interpol e nascosto nel rancho messicano \"San Juan de las Pulgas\". I siti Revealnews e TVINDALERT contengono numerosi articoli e dossier negativi su Humana e Teacher's Group. Nel 2019 la presidente di Humana People to People Italia, Karin Bolin, ha dichiarato di essere un membro del Teacher's Group e ha fornito la propria versione sulle principali polemiche in un'intervista, riportata nell'articolo intitolato \"Abiti usati e progetti sociali, Humana People to People si racconta\", su \"Eco delle Citt\u00e0.\"\nPoul Joergensen, uno dei Leader pi\u00f9 importanti del Teacher Group (TG), \u00e8 stato dichiarato colpevole il 20 gennaio del 2009 per frode fiscale e appropriazione indebita di milioni di corone danesi e condannato a 2 anni e mezzo di reclusione dalla corte danese Vestre Landsret.\nJoergensen, un avvocato, \u00e8 solitamente considerato il \"portavoce\" dell'organizzazione Tvind e del suo leader Amdi Petersen. Lui \u00e8 l'unico tra i diversi leader di Tvind ad essere stato dichiarato colpevole. Il processo riguardava anche altri cinque dei Top Leader del Teacher Group: Mogens Amdi Petersen, Kirsten Larsen, Marlene Gunst, Sten Byrner e Kirsten Fuglsbjerg. Tutti loro per evitare il processo hanno lasciato la Danimarca e di conseguenza \u00e8 rimasto il solo Poul Joergesen ad essere processato.\nMa il verdetto dice anche che Poul Joergensen non \u00e8 l'unico colpevole per frode fiscale e appropriazione indebita. In questo vanno inclusi anche Amdi Petersen e gli altri top leader del Teacher Group. In riferimento al verdetto emesso dalla corte danese \u00e8 stato provato che Poul Joergensen fa parte di un gruppo di persone chiamato Teacher Group, che potrebbero prendere decisioni di natura economica anche se non hanno nessuna competenza a livello formale. Il verdetto di Vestre Landserts comunica l'opposto di quanto detto dalla corte Byretten nell'agosto del 2006. In riferimento ai media danesi, la Polizia e la Procura intensificheranno i loro sforzi con il fine di trovare Amdi Petersen, Kirsten Larsen, Marlene Gunst, Sten Byrner e Kirsten Fuglsbjerg per sottoporli a processo.\nSi suppone che i fuggitivi si trovino attualmente nel quartier generale di Humana People to People a Shamva nello Zimbabwe protetti dal Dittatore Robert Mugabe o nel nuovo quartier generale a San Juan de las Pulgas in Messico dove i membri del Teacher Group hanno a loro disposizione un patrimonio di 10 milioni di dollari.\nPoul Joergensen \u00e8 il fondatore di molte aziende e fondi del TG. In alcune di esse \u00e8 anche CEO oppure socio. Il giudice ha dichiarato che la sentenza \u00e8 stata dura perch\u00e9 per evitare la condanna per frode fiscale Poul Joergensen ha fornito documenti falsi durante il corso dell'investigazioni per cercare di ingannare ancora una volta le autorit\u00e0."}
{"id": "1501557", "revid": "92719", "url": "https://it.wikipedia.org/wiki?curid=1501557", "title": "Ratto muschiato", "text": ""}
{"id": "1501559", "revid": "287204", "url": "https://it.wikipedia.org/wiki?curid=1501559", "title": "Comunit\u00e0 Chemin Neuf", "text": "La Comunit\u00e0 Chemin Neuf \u00e8 una comunit\u00e0 cattolica a vocazione ecumenica.\nNata da un gruppo di preghiera carismatico nel 1973, conta oggi 2000 membri permanenti in 26 paesi, e 12000 persone al servizio delle missioni della Comunit\u00e0. Il suo principale fondatore \u00e8 il padre gesuita Laurent Fabre.\nLa Comunit\u00e0 prende il suo nome dalla strada in cui si trovava la prima casa della Comunit\u00e0 nel 1973, a Lione, la cosiddetta \"Mont\u00e9e du Chemin Neuf\" (Salita del Cammino Nuovo).\nFortemente ispirata dal Rinnovamento Carismatico ed impregnata dalla spiritualit\u00e0 ignaziana, la Comunit\u00e0 orienta la sua azione verso il principio di unit\u00e0: unit\u00e0 dei cristiani, unit\u00e0 degli uomini, unit\u00e0 delle coppie e delle famiglie.\nEssa organizza regolarmente ritiri per coppie (ritiri \u00ab Cana \u00bb), famiglie, giovani e ragazzi e una evangelizzazione a vocazione internazionale (\u00ab Net for God \u00bb).\nStatuto.\nLa comunit\u00e0 comprende e accoglie laici e religiosi di tutte le confessioni cristiane: cattolici, anglicani, riformati, ortodossi.\nRiconosciuta nel 1973 dal cardinale Renard, la comunit\u00e0 \u00e8 stata eretta nel 1984 come Associazione Pubblica di Fedeli dal cardinale Decourtray, arcivescovo di Lione. Questo statuto canonico le permette d'insegnare la dottrina cristiana a nome della Chiesa e di promuovere il culto pubblico.\nDiversi vescovi gli hanno affidato la carica di parrocchie, in Francia e nel mondo.\nSempre il Cardinal Albert Decourtray, ha eretto nel 1992, l'Istituto religioso clericale di diritto diocesano di cui fanno parte i sacerdoti e i fratelli della Comunit\u00e0. Questo Istituto \u00e8 stato riconosciuto di diritto pontificio dal Cardinal Rod\u00e9, Prefetto della Congregazione per gli Istituti di Vita Consacrata e le Societ\u00e0 di Vita Apostolica, il 14 settembre 2009."}
{"id": "1501560", "revid": "120766092", "url": "https://it.wikipedia.org/wiki?curid=1501560", "title": "Giacomo di Savoia-Nemours", "text": "Biografia.\nGiacomo era figlio di Filippo di Savoia-Nemours (1490 \u2013 1533) e di Carlotta d'Orl\u00e9ans-Longueville (1512 \u2013 1549).\nIntrapresa la carriera militare, ebbe modo di distinguersi personalmente negli assedi di Lens e Metz (1552\u20131553), nella battaglia di Renty (1554) e nella campagna in Piemonte (1555).\nEgli fu un sostenitore dei duchi di Guisa, e dovette alla sconfitta di questi lasciare la Francia e ritirarsi in Savoia a seguito di un complotto. Al suo ritorno in Francia egli dovette combattere gli ugonotti e si segnal\u00f2 per i suoi successi nel Delfinato e nel Lyonnais. Nel 1567 indusse la corte reale a ritornare da Meaux a Parigi, prendendo parte alla Battaglia di Saint-Denis, protestando poi contro la Pace di Longjumeau, e respingendo l'invasione di Wolfgang, Conte Palatino di Zweibr\u00fccken. Egli vot\u00f2 gli ultimi suoi anni di vita alle arti ed alle lettere, morendo a Annecy.\nEgli spos\u00f2 Anna d'Este, figlia del Duca di Ferrara Ercole II d'Este e di Renata di Francia, e vedova del Duca Francesco I di Guisa. Sul trono del ducato di Nemours gli succedette il figlio, Carlo Emanuele.\nGiacomo di Savoia Nemours fu il personaggio storico che Madame de La Fayette scelse come protagonista del suo pi\u00f9 famoso romanzo (considerato, tra gli altri da Voltaire, capostipite del romanzo psicologico moderno), \"La principessa di Cl\u00e8ves\" (1678).\nDiscendenza.\nGiacomo di Savoia-Nemours ed Anna ebbero tre figli:"}
{"id": "1501571", "revid": "6923", "url": "https://it.wikipedia.org/wiki?curid=1501571", "title": "Fertimont", "text": "La Fertimont S.p.A., abbreviazione di Montedison Fertilizzanti, \u00e8 stata la controllata del gruppo Montedison operante nel settore della produzione e della commercializzazione dei fertilizzanti per il mondo agricolo.\nStoria.\nOrigini.\nNacque ufficialmente il 31 dicembre 1980 in seguito alla decisione della Montedison di divenire una sorta di holding finanziaria, che comport\u00f2 lo scorporo pressoch\u00e9 totale delle sue attivit\u00e0 industriali; vennero cos\u00ec istituite 6 nuove societ\u00e0 operative specializzate per settore produttivo, tra cui appunto la Fertimont. Gli stabilimenti produttivi si trovavano a Ferrara, Porto Marghera e San Giuseppe di Cairo.\nDa Fertimont ad Agrimont.\nNel 1986 cambi\u00f2 la denominazione societaria in Agrimont."}
{"id": "1501573", "revid": "120930", "url": "https://it.wikipedia.org/wiki?curid=1501573", "title": "Calcolo telai piani", "text": ""}
{"id": "1501582", "revid": "31886", "url": "https://it.wikipedia.org/wiki?curid=1501582", "title": "Claudio Pioli", "text": "Biografia.\nSi laurea in Scienze Economiche e Commerciali nel 1971, e si dedica all'attivit\u00e0 di ricerca presso la facolt\u00e0 di Economia e Commercio dell'Universit\u00e0 degli Studi di Torino, con la carica di assistente incaricato di diritto commerciale. \nSuccessivamente si iscrive alla Facolt\u00e0 di Scienze Politiche dell'Universit\u00e0 degli Studi di Torino, ramo economico politico, ove si laurea nel 1983. Nel frattempo ottiene l'abilitazione all'esercizio dell'attivit\u00e0 di dottore commercialista. Nel 1984 ottiene l'abilitazione all'insegnamento di materie economico-aziendali negli istituti della scuola superiore.\nPartecipa a trasmissioni televisive e radiofoniche, occupandosi di temi legati al federalismo regionale, di cui sostiene la validit\u00e0 economico-politica.\nViene eletto deputato nel 1992, per le circoscrizioni di Torino, Novara e Vercelli (XI Legislatura). Entra a far parte della commissione Finanze e della commissione per la Riforma Tributaria della Camera dei Deputati. Nel febbraio 1993 lascia il gruppo parlamentare leghista per iscriversi al gruppo misto della Camera, ritenendo che il partito con cui venne eletto abbia dimenticato il liberismo economico \nLascia l'Italia nel 1995 per trasferirsi in Costa Azzurra, dove \u00e8 deceduto il 17 aprile 2017 all'et\u00e0 di 71 anni."}
{"id": "1501583", "revid": "121217132", "url": "https://it.wikipedia.org/wiki?curid=1501583", "title": "Isinofret", "text": "I nomi dei suoi genitori non sono trascritti in nessun documento, ci\u00f2 fa ritenere che sia stata probabilmente di umili origini. Secondo alcuni studiosi ella spos\u00f2 Ramesse nel 33\u00ba o 34\u00ba anno di regno e dunque possiamo datare la sua nascita verso gli anni di regno di Ramses I o di Horemheb.\n&lt;-st-t:H8 nfr r:t-&gt;\n\"Isinofret\"\nNei primi anni di regno rimase comunque all'ombra della \"Grande sposa reale\", Nefertari, prediletta da Ramses II. Partor\u00ec al marito circa quattro figli: Ramses, Khaemuaset (che divenne gran sacerdote del dio Ptah), Bintanath (che divenne grande sposa reale verso il 25\u00ba anno di regno del padre) e Merenptah (il futuro faraone).\nNon possediamo molte statue raffiguranti la regina Isinofret, e quelle che possediamo vennero costruite e conservate dal figlio di questa, Khaemuaset. Ricordiamo ad esempio un monumento di famiglia, ritrovato a Gebel Silsila, che rappresenta la Grande Sposa mentre presenta al marito i suoi quattro figli.\nLa regina si ritir\u00f2 nell'harem del Fayyum ma tuttora non sappiamo in quale luogo sia stata sepolta Isinofret, bench\u00e9 un testo pervenuto ci testimoni che venne costruita una grande sepoltura in onore di una regina omonima, non necessariamente l'Isinofret moglie di Ramses II."}
{"id": "1501589", "revid": "1714743", "url": "https://it.wikipedia.org/wiki?curid=1501589", "title": "Filippo di Savoia-Nemours", "text": "Biografia.\nFilippo era figlio del duca Filippo II di Savoia e della sua seconda moglie, Claudina di Brosse, e fratello di Luisa di Savoia, madre di Francesco I di Francia.\nOriginariamente destinato alla carriera ecclesiastica, gli venne affidato il Vescovato di Ginevra all'et\u00e0 di 5 anni, ma vi rinunci\u00f2 nel 1510, quando venne nominato Conte del Genevese. Egli serv\u00ec sotto Luigi XII, col quale fu presente alla Battaglia di Agnadello (1509), sotto l'Imperatore Carlo V nel 1520, ed infine sotto suo nipote, Francesco I. Nel 1528 Francesco gli affid\u00f2 il controllo del ducato di Nemours e lo fece sposare con Carlotta d'Orleans-Longueville (1512 \u2013 1549), figlia di Luigi I d'Orl\u00e9ans-Longueville e di Jeanne de Hochberg.\nDiscendenza.\nDa Carlotta, Filippo ebbe:\nDopo la morte di Carlotta Filippo si rispos\u00f2 e dalla seconda moglie ebbe:"}
{"id": "1501593", "revid": "110157", "url": "https://it.wikipedia.org/wiki?curid=1501593", "title": "Eug\u00e8ne Borel", "text": "\u00c8 stato eletto consigliere federale per il Partito Liberale Radicale il 7 dicembre 1872 e si \u00e8 dimesso il 31 dicembre 1875. Per tutta la durata del mandato \u00e8 stato a capo del Dipartimento federale di poste e telegrafi.\nMassone, fu membro della loggia \"La Bonne Harmonie\" di Neuch\u00e2tel, appartenente alla Grande Loggia svizzera Alpina."}
{"id": "1501596", "revid": "363629", "url": "https://it.wikipedia.org/wiki?curid=1501596", "title": "Total Control of the Epidemic", "text": "TCE-Total Control of the Epidemic (\u201ccontrollo totale dell'epidemia\u201d) \u00e8 una campagna internazionale dell'ONG Humana People to People contro l'HIV/AIDS, in particolare contro l'AIDS in Africa. \u00c8 stata premiata pi\u00f9 volte.\nI successi di TCE in Botswana, Zimbabwe, Mozambico, Sudafrica, Namibia, Angola, Guinea-Bissau, Zambia e India si spiegano con una riuscita mobilizzazione della popolazione attraverso visite di casa in casa e con un'organizzazione severa e assai efficace. Il programma viene diretto dal quartier generale di Humana People to People in Zimbabwe. \u00c8 iniziato nel febbraio 2000 in Bindura/Zimbabwe. Gi\u00e0 a met\u00e0 del 2002 aveva raggiunto 300.000 persone in Zimbabwe, 200.000 in Mozambico, 900.000 in Botswana e 100.000 in Sudafrica; alla fine del 2006 4,8 milioni di persone in tutto in 50 regioni dell'Africa meridionale.\nStruttura organizzativa.\nTCE divide un paese in distretti, zone e regioni secondo geografia e densit\u00e0 di popolazione. Una regione ha 100.000 abitanti e misura mediamente 100 x 100\u00a0km. Cos\u00ec l'Africa meridionale (inclusa la Repubblica Democratica del Congo) consiste di circa 1800 regioni, che si intende man mano annettere all'attivit\u00e0 di TCE. In una regione con 100.000 abitanti vengono impiegati due dirigenti TCE che vengono formati per impiegare a contratto 50 persone della regione, cosiddetti \u201cUfficiali TCE\u201d, effettuarne la formazione in corsi di tre settimane, e organizzare e dirigere le loro attivit\u00e0. 10 \u201cUfficiali TCE\u201d, ognuno responsabile per circa 2000 persone, formano (quasi militarmente) una \u201cpattuglia\u201d.\nAttivit\u00e0.\nCol supporto di un manuale, gli \u201cUfficiali TCE\u201d locali visitano queste 2000 persone di casa in casa, di posto di lavoro in posto di lavoro, almeno due volte in tre anni. Essi le informano a quattr'occhi sull'AIDS aggirando il tab\u00f9, le consigliano e le motivano a effettuare un test HIV, distribuiscono preservativi, fanno propaganda contro l'emarginazione.\nFungono da collegamento con gli spesso assai lontani ospedali e istituzioni sanitarie, registrano orfani (anche solo potenziali) e ricercano nonne sole con bambini. Organizzano mense di soja per il miglioramento dell'apporto proteico al sistema immunitario delle persone infette, tengono corsi sull'HIV/AIDS e fondano club giovanili TCE. Collaborano strettamente con gli altri progetti HUMANA della regione, soprattutto con \u201cHOPE\u201d, un programma di sostegno di HUMANA per persone infette da HIV, cos\u00ec come con locali autorit\u00e0, chiese, scuole, aziende e con le altre ONG di aiuto allo sviluppo. Aiutanti volontari, i cosiddetti \u201cpassionates\u201d, si aggiungono e proseguono il lavoro quando TCE lascia la regione.\nI collaboratori si incontrano settimanalmente per discutere la situazione con il dirigente responsabile, e una volta al mese per un seminario di due giorni, per sviluppare ulteriormente i programmi. Come linea operativa per il lavoro fino a un \u201ccontrollo totale dell'epidemia\u201d nella regione in cui si opera (viene raggiunto l'80% della popolazione) viene formulato un piano triennale. Molti \u201cUfficiali TCE\u201d frequentano in seguito un corso di formazione avanzato di sei mesi e diventano \u201ccounselor\u201d, dirigono corsi di \u201cpositive living\u201d, lavorano come \u201cprogram officers\u201d, \u201cAdvocates for Action against HIV/AIDS\u201d o ricevono una formazione di assistenza al malato. Spesso dirigono poi programmi TCE in nuove regioni del Paese o all'estero.\nTCM.\nTCM (\u201cTotal Community Mobilisation\u201d) \u00e8 la denominazione di TCE in Botswana, dove la campagna contro HIV/AIDS \u00e8 iniziata del 2001. Questa ha potuto concludersi, dopo tre anni e mezzo di lavoro di 450 \u201cTCM Field Officers\u201d, nel marzo 2005. 897.000 persone sono state raggiunte: 651.000 a casa e 246.000 sul luogo di lavoro. 28.000 persone si sono successivamente affiliate al \u201cPassion for People Movement\u201d e partecipano alla battaglia contro l'epidemia in club e gruppi di appoggio, e attraverso la diffusione di informazione.\nCosti.\nI costi del programma TCE ammontano a circa un dollaro USA a persona per anno, per un periodo di tre anni. Per i 13 milioni di abitanti dello Zimbabwe, per esempio, sono circa 39 milioni di dollari. Per l'intera Africa meridionale con i suoi 184 milioni di persone si ha fino alla fine del progetto un totale di 500-600 milioni di dollari."}
{"id": "1501598", "revid": "144796", "url": "https://it.wikipedia.org/wiki?curid=1501598", "title": "Savoia-Branca di Bresse", "text": ""}
{"id": "1501599", "revid": "363629", "url": "https://it.wikipedia.org/wiki?curid=1501599", "title": "Dieta alcalina", "text": "La dieta alcalina, o dieta acido-base \u00e8 una dieta basata sulla convinzione che taluni cibi possano influire sull'acidit\u00e0 e sul pH dei fluidi corporei come il sangue e che questa presunta alcalinizzazione avrebbe effetti benefici nel prevenire e/o curare varie malattie, tra l'altro contraria a quelle che sono le attuali conoscenze sulla fisiologia umana. La dieta alcalina tende a privilegiare le verdure (in particolare crude) evitando per lo pi\u00f9 la carne, i formaggi e i cibi a base di grano. \nData la non plausibilit\u00e0 scientifica di queste convinzioni, e per la mancanza di prove cliniche o scientifiche a loro supporto, tale dieta non \u00e8 proposta n\u00e9 raccomandata dai dietisti e dai professionisti che si occupano di salute.\nSecondo l'Academy of Nutrition and Dietetics statunitense alcuni aspetti di questa dieta, come l'enfasi posta sui vegetali e sull'attivit\u00e0 fisica, sono positivi, tuttavia non si tratta di una dieta valida e salutare per perdere peso.\nStoria.\nLa nascita della teoria viene attribuita a Robert Oldham Young, che scrisse un libro sui presunti benefici della dieta; egli aveva conseguito una laurea on-line in medicina presso la Clayton College of Natural Health, universit\u00e0 priva di riconoscimento. \nNel gennaio 2014 Young \u00e8 stato arrestato per truffa, esercizio abusivo della professione medica e altri 16 capi di imputazione; il suo processo \u00e8 iniziato nel novembre 2015: nel febbraio 2016 \u00e8 stato dichiarato colpevole di esercitare la professione medica senza licenza con una condanna a tre anni di carcere, e nel gennaio 2017 fu imputato nuovamente con sei accuse di frode: per evitare un nuovo processo, Young si \u00e8 dichiarato colpevole di altri due capi di accusa per aver praticato professione medica senza licenza; la condanna a 44 mesi nel patteggiamento includeva una dichiarazione di Young che ammetteva di non avere titoli di studio da nessuna scuola accreditata e di non essere n\u00e9 microbiologo, n\u00e9 ematologo, n\u00e9 medico, n\u00e9 naturopata n\u00e9 uno scienziato qualificato.\nTeoria.\nLa dieta alcalina consente un consumo libero di cibi considerati \"alcalinizzanti\", senza dunque un limite sulle quantit\u00e0. La dieta, secondo i suoi sostenitori, produrrebbe una non provata e non meglio specificata condizione di \"alcalinit\u00e0\" diffusa sui tessuti corporei, rendendo l'individuo pi\u00f9 forte all'attacco di batteri e virus. La non provata riduzione dei batteri nel tratto intestinale dovuta all'alimentazione alcalina garantirebbe, sempre secondo i suoi sostenitori, una maggior \"efficienza\" energetica.\nLa dieta, che consiglia un consumo in percentuale del 80% di alimenti \"alcalinizzanti\" in ragione del 20% di alimenti \"acidificanti\", fornisce delle linee guida sulla scelta di questi ultimi: andrebbero preferiti il pane integrale, la pasta al grano saraceno, vanno assolutamente limitati il consumo di carne e latticini in quanto \"acidificanti\"; il loro consumo andrebbe affiancato da alimenti \"alcanizzanti\" per ridurne l'effetto acidificante. Tra i latticini le preferenze sulla scelta andrebbero verso i prodotti caprini per le presunte propriet\u00e0 antimicotiche del latte di capra. Il pesce andrebbe preferito alla carne.\nImplausibilit\u00e0 scientifica e possibili danni.\nPer l'American Institute for Cancer Research l'affermazione che la dieta possa significativamente cambiare l'acidit\u00e0 del sangue \u00e8 contraria a tutte le nostre conoscenze circa la chimica del corpo umano, ed equiparabile a un fatto mitologico.\nIl sangue umano viene mantenuto tra pH 7,35 e 7,45 mediante meccanismi di equilibrio acido base, per evitare gravi danni all'organismo. Livelli superiori a 7,45 sono indicati come alcalemia e livelli inferiori a 7,35 come acidemia. A differenza dell'urina, il cui grado di acidit\u00e0 pu\u00f2 essere modificato, in quanto essa \u00e8 uno dei mezzi che il corpo usa per regolare i livelli di pH, nessuna dieta pu\u00f2 incidere sul pH del sangue se non in maniera minima e del tutto transitoria. Di fatto, poich\u00e9 il nostro corpo tende a mantenere il pH stabile, ogni alimento che viene introdotto viene immediatamente reso neutro o addirittura acidificato dai succhi gastrici, rendendo quindi impossibile ogni influenza di tale cibo sui nostri fluidi corporei (in particolare il sangue). \nI sostenitori talvolta citano studi scientifici che sembrano mostrare una qualche efficacia, tuttavia in essi si confonde il rapporto causale con la correlazione statistica, cio\u00e8 si attribuisce un effetto ad un elemento senza averne prova; ad esempio, tale effetto benefico potrebbe essere stato prodotto dal fatto di eliminare cibi grassi o particolarmente insalubri introducendo cibi particolarmente salutari (come le verdure), e questo indipendentemente dal loro grado di acidit\u00e0.\nLa dieta alcalina, poich\u00e9 tende a privilegiare taluni alimenti anzich\u00e9 altri, pu\u00f2 risultare poco bilanciata e carente di nutrienti come gli acidi grassi essenziali e i composti fitochimici. Il maggiore pericolo deriva tuttavia dal credere che questo tipo di dieta possa sostituire le tradizionali terapie di comprovata efficacia, esponendo quindi la persona a gravi conseguenze."}
{"id": "1501603", "revid": "438678", "url": "https://it.wikipedia.org/wiki?curid=1501603", "title": "Organo di Eimer", "text": "Gli organi di Eimer sono organi sensoriali la cui epidermide \u00e8 modificata tanto da formare papille bulbose. Isolati per la prima volta da Theodor Eimer nella talpa europea nel 1871, questi organi sono presenti in molte talpe e sono particolarmente comuni nella talpa dal muso stellato, che ne ha ben 30.000 sul suo strano muso tentacolato. Questi organi sono formati da uno strato di cellule epidermiche, innervate nel derma da processi nervosi composti da fibre mieliniche, che formano rigonfiamenti terminali proprio sotto lo strato esterno cheratinizzato dell'epidermide. Nell'epidermide contengono un complesso di neuriti e cellule di Merkel e nel tessuto connettivo dermico \u00e8 presente un corpuscolo lamellato."}
{"id": "1501607", "revid": "1982", "url": "https://it.wikipedia.org/wiki?curid=1501607", "title": "Bintanath", "text": "&lt;-E10-N32-t:ib-N17:Z2-D36:n-U33-i-B1-&gt;\n\"Bintanath\"\nBintanath, o Bent-Anat, nome di origine cananea che significa \"Figlia di Anath\" era figlia della \"Grande sposa reale\" Isinofret e sorella di Ramses (B), Khaemuaset, Merenptah. Venne elevata al rango di sposa reale probabilmente nel secondo decennio di regno del padre, dopo che Nefertari e Isinofret morirono o sparirono dalla scena pubblica.\nEra citata negli antichi documenti anche con il nome di \"Batau'anth\", ebbe anche i titoli di \"Figlia del Re, Sorella del re\" e assolse senza dubbio gli obblighi di corte grazie all'aiuto della sorellastra, Meritamon, anche lei sposa reale.\nBintanath sopravvisse al regno del padre e forse anche al breve governo del fratello Merenptah a cui risale una statua, raffigurante la figlia di Ramses II, che reca il titolo di Grande Sposa Reale. \nAlcuni studiosi pensano per\u00f2 che si tratti di una statua del periodo di Ramses II usurpata da Merenptah, che fece apporre su di essa, non il nome della sorella, ma quello della figlia, chiamata anch'essa Bintanath. \nIn realt\u00e0 le pitture funerarie rivelavano che la regina ebbe una figlia dal padre-marito ma per il pessimo stato delle immagini parietali il nome non ci \u00e8 pervenuto.\nIn una stele ad Assuan, Bintanath \u00e8 raffigurata con il padre Ramesse II, la madre Isinofret ed i fratelli Ramses, Khaemuaset e Merenptah il giovane davanti al dio Khnum mentre in un'altra a Gebel Silsila, le due regine sono rappresentate con il sovrano Ramses II, davanti al quale vi \u00e8 Khaemuaset.\nVenne sepolta nella Valle delle Regine, nell'ipogeo QV71."}
{"id": "1501611", "revid": "154893", "url": "https://it.wikipedia.org/wiki?curid=1501611", "title": "PalaGalermo", "text": "Il PalaGalermo \u00e8 un palazzetto del basket di Catania. Si trova nel quartiere Trappeto, presso via Galermo (dal quale prende il nome), ed \u00e8 stato costruito in occasione delle Universiadi.\nAl suo interno vi sono 500 posti a sedere, nell'unica tribuna. \u00c8 stato il campo della Palmares Catania, societ\u00e0 di pallacanestro femminile di Serie A2, e della Virtus Catania Basket, che ha militato in Serie B di basket maschile. \u00c8 chiuso dal 2015 a causa dei vandalismi che lo hanno reso inservibile.\nStoria.\nCostruito nel 1997 dal Comune di Catania, che ne \u00e8 proprietario. In passato ha ospitato i campionati internazionali PGS che si sono svolti a Catania nel 2002 e le partite di pallavolo dei Mondiali Militari 2003. Ne era stata proposta l'intitolazione a Luciano Abramo.\n\u00c8 stato sede delle partite casalinghe di alcune delle principali societ\u00e0 di pallacanestro di Catania: la Virtus, la Grifone e la Rainbow, oltre che delle giovanili e di molte altre societ\u00e0 locali; si \u00e8 disputata anche la Serie A2 femminile fino al 2004.\nNel 2015, una serie di raid vandalici hanno distrutto l'impianto elettrico e in seguito l'intera struttura \u00e8 stata danneggiata da altri vandalismi. Nell'ottobre 2016, un bando di esternalizzazione del Comune ne ha decretato l'assegnazione decennale all'A.S.D. Blue Angels."}
{"id": "1501616", "revid": "1833487", "url": "https://it.wikipedia.org/wiki?curid=1501616", "title": "Slobozia (Ialomi\u021ba)", "text": "Slobozia (in tedesco \"Freistadt\") \u00e8 un municipio della Romania di 52.313 abitanti, capoluogo del distretto di Ialomi\u021ba, nella regione storica della Muntenia.\nFanno parte dell'area amministrativa anche le localit\u00e0 di Bora e Slobozia Nou\u0103.\nEtimologia.\nIl toponimo trae origine dal termine \"slobozie\", che stava ad indicare un insediamento colonizzato da poco che godeva di un regime di esenzione dalle tasse; il termine a sua volta nasce dalla parola slava \"slobod\" (libero). Poich\u00e9 la localit\u00e0 \u00e8 situata al centro di una vasta pianura (la Pianura di B\u0103r\u0103gan), essa era particolarmente esposta in passato alle incursioni di Tatari e Ottomani; l'esenzione dalle tasse era vista come un incentivo per coloro che, nonostante questi pericoli, intendessero insediarsi nell'area.\nEconomia.\nDal punto di vista economico, la principale attivit\u00e0 della citt\u00e0 consiste nella trasformazione dei prodotti dell'agricoltura, largamente praticata in tutta l'area circostante.\nSono comunque presenti alcune attivit\u00e0 industriali di settori diversi, che mantengono tuttavia un'incidenza limitata.\nCollegamenti esterni.\nFamosa perch\u00e9 ci \u00e8 nato Tirnovanu Enrico Andrei (30 novembre 2002)"}
{"id": "1501624", "revid": "167080", "url": "https://it.wikipedia.org/wiki?curid=1501624", "title": "Plusvalenze", "text": ""}
{"id": "1501625", "revid": "167080", "url": "https://it.wikipedia.org/wiki?curid=1501625", "title": "Status giuridico", "text": ""}
{"id": "1501629", "revid": "135182", "url": "https://it.wikipedia.org/wiki?curid=1501629", "title": "Monumento equestre", "text": ""}
{"id": "1501631", "revid": "124634398", "url": "https://it.wikipedia.org/wiki?curid=1501631", "title": "Tadeusz Reichstein", "text": "Fu insignito del premio Nobel per la Medicina nel 1950 insieme a Edward Calvin Kendall e Philip Showalter Hench per aver scoperto e isolato il cortisone. Fu professore all'Universit\u00e0 di Basilea per pi\u00f9 di 20 anni e fu l'ideatore del Processo Reichstein, metodo industriale per la sintesi dell'acido ascorbico.\nBiografia.\nFamiglia.\nInfanzia.\nTadeusz Reichstein nacque il 20 luglio 1897 a Wloclawek, una citt\u00e0 di grande importanza nella storia medievale, sulle sponde della Vistola. L'area etnicamente e storicamente polacca faceva parte della Russia imperiale.\nIl padre Isydor era tra i pochi ebrei a cui fu data la possibilit\u00e0 di frequentare l\u2019Universit\u00e0 Tecnica di Pietroburgo. Nella prima giovinezza visse in estrema povert\u00e0, ottenendo miseri guadagni con lezioni di fisica e matematica impartite ai figli di cittadini benestanti. Terminati gli studi, Isydor si trasfer\u00ec a Kiev, in Ucraina, dove lavor\u00f2 nell'industria dello zucchero come ingegnere chimico, e dove avvi\u00f2 anche una piccola impresa. Spos\u00f2 Gustawa Brochman, figlia di commercianti di legno.\nTadeusz era il maggiore dei cinque figli. I genitori, di origine ebrea, mantennero per tutta la vita legami con la Polonia, come dimostra il nome dato al primogenito: un nome di origine polacca in ricordo di Tadeusz Kosciuszko, leader dell'insurrezione polacca del XVIII secolo.\nReichstein trascorse l\u2019infanzia a Kiev. Nel 1904, dopo la nascita dell'ultimo fratello, Paul, l'appartamento si rivel\u00f2 troppo piccolo per la famiglia. Cos\u00ec Tadeusz fu mandato a vivere temporaneamente con sua zia, sposata con un farmacista di Lublino. Nonostante la giovane et\u00e0, Reinchstein si interess\u00f2 molto alla farmacologia, grazie allo zio che lo incoraggi\u00f2 a collaborare alla produzione di medicinali. Una volta tornato a casa, trascorse tutto il tempo libero cercando di creare argento dalla limatura di ferro: fu il suo primo vero tentativo di alchimia.Nel frattempo in Russia, i tentativi di propaganda e le provocazioni culminarono nel 1905 in un famigerato pogrom. A causa delle violente esplosioni di antisemitismo, l\u2019intera famiglia decise di lasciare la Russia ed emigrare in Svizzera, per la sicurezza dei bambini: solo il padre tornava regolarmente per gestire l'azienda di famiglia.\nAdolescenza.\nNel corso del viaggio, la famiglia fece tappa a Jena dove Tadeusz fu lasciato in un collegio. Ci\u00f2 contribu\u00ec a risolvere il temporaneo sovraffollamento nel piccolo appartamento zurighese, dovuto alla presenza di numerosi parenti in fuga dai pogrom Russi. Tadeusz descrisse la sua vita in collegio come un periodo atroce: detestava l'atmosfera militare prussiana e le brutali percosse inflitte per la minima disobbedienza. Era basso e magro per la sua et\u00e0; veniva quotidianamente picchiato dal suo maestro. Riteneva tuttavia di non doversi lamentare, per non disturbare i suoi genitori.\nNella primavera del 1907 Isydor pot\u00e9 acquistare una casa nuova e Tadeusz torn\u00f2 dalla sua famiglia. Per i sette anni successivi, egli e i suoi fratelli non frequentarono la scuola locale, ma insieme ad alcuni amici ricevettero lezioni private. Da subito si mostr\u00f2 incline alle attivit\u00e0 scientifiche e in particolare alla chimica. In questo modo Tadeusz sfugg\u00ec all'effetto opprimente dei pedagoghi delle scuole svizzere convenzionali e, di conseguenza, conserv\u00f2 sempre un desiderio fanciullesco per la vita, decisivo per il suo futuro successo in campo scientifico. Lui e i suoi fratelli divennero cittadini svizzeri naturalizzati nel 1914 e, dopo la dichiarazione della prima guerra mondiale, Tadeusz fu chiamato al servizio militare.\nNel frattempo, la crisi finanziaria travolse l'Europa, e con essa anche la famiglia Reichsten. Isydor non poteva pi\u00f9 tornare in Russia, perdendo cos\u00ec capitale e risparmi a Kiev. Allo stesso tempo, si ammal\u00f2 di tifo e di morbo di Basedow, diventando permanentemente costretto a letto dall'et\u00e0 di sessant'anni. La moglie, per evitare il fallimento, trasform\u00f2 la loro abitazione in una pensione utilizzando tutte le stanze a disposizione. Da quel momento Tadeusz e i suoi fratelli dormirono sul balcone e aiutarono la madre nelle faccende domestiche.\nFormazione.\nNel 1916 Tadeusz fu rilasciato dall\u2019esercito, super\u00f2 l'esame di maturit\u00e0 presso l'Oberrealschule di Zurigo (liceo scientifico) e inizi\u00f2 a studiare chimica all'Universit\u00e0 Tecnica di Zurigo (ETH). Si rivel\u00f2 uno studente brillante, diplomandosi con il punteggio massimo nel 1920. Quando lasci\u00f2 l'ETH con un diploma in ingegneria chimica, voleva dare il suo contributo economico alla famiglia. Ottenne come primo incarico un lavoro di sei settimane per 200 franchi che consisteva nell'analisi del vino di un rivenditore locale: nonostante lo stipendio fosse una miseria, Tadeusz accett\u00f2 subito. Ben presto scopr\u00ec che il reddito del suo capo derivava principalmente dalla certificazione di vini di dubbia qualit\u00e0 e persino dalla vendita di certificati agli importatori per vini non testati.\nSuccessivamente lavor\u00f2 presso un abile inventore di lampade tascabili, che mostravano ancora diversi difetti. Tadeusz fu ben ripagato per aver trovato una soluzione a questi problemi e finalmente riusc\u00ec a portare il primo contributo di 1000 franchi a suo padre. Dopo un anno trascorso nell\u2019industria, nel 1921 Reichstein inizi\u00f2 a lavorare su una tesi di dottorato, sotto la supervisione di Hermann Staudinger, descritto da lui come:\"\u201cun bravo insegnante di chimica organica, capace di generare un'atmosfera divertente, persino stimolante, ma anche un atroce istruttore pratico amante di reazioni forti, fulminanti e puzzolenti\u201d.\"Contemporaneamente, Tadeusz pot\u00e9 lavorare in segreto, per circa due o tre settimane, nel laboratorio della cantina di Leopold Ruzicka, un assistente mal pagato di Staudinger. Dal 1922 al 1931, seguendo un piano di Staudinger per isolare i costituenti volatili dell\u2019aroma del caff\u00e8 tostato, Reichstein lavor\u00f2 in un piccolo laboratorio privato ad Albisrieden (un quartiere zurighese) per una ditta tedesca. Lui e il suo assistente personale, Joseph von Euw, si concentrarono su questo progetto per circa nove anni, lavorando dalle sedici alle diciotto ore al giorno. Grazie ai suoi studi fu scoperto che l\u2019aroma del caff\u00e8 \u00e8 composto da sostanze estremamente complesse che includono derivati del furano e del pirrolo e sostanze contenenti zolfo. Tadeusz pubblic\u00f2 in questo periodo una serie di articoli su queste sostanze e sui nuovi metodi per sintetizzarle; studi\u00f2 anche le sostanze aromatiche della cicoria.\nNel 1927 spos\u00f2 Louise van Ufford, una donna olandese che aveva conosciuto da giovane come ospite pagante della madre: da questo matrimonio nacque la sua unica figlia, Ruth.\nChimico e docente universitario.\nNel 1931, divenne assistente del professor Leopold Ruzicka presso l'Istituto di Chimica Organica dell'ETH di Zurigo. Dopo soli due anni Reichstein ottenne il titolo di professore di ruolo. Aveva sempre trovato interessante lavorare con sostanze utili in ambito medico e in quegli anni si dedic\u00f2 alla sintesi della vitamica C.\nVitamina C, 1931-1938.\nNel 1933 Tadeusz pens\u00f2 ad un metodo integrativo per la produzione di acido ascorbico. Utilizz\u00f2 dei batteri (Acetobacter suboxydans) per generare l\u2019enantiomero L del sorbosio, componente fondamentale della vitamina C. Si sapeva che i batteri del sorbosio, considerato la madre dell\u2019aceto, erano degli organismi in grado di trasformare l\u2019L-sorbitolo in L-sorbosio. Tadeusz aveva fatto i primi esperimenti su colture batteriche, ma nessuna aveva prodotto sorbosio. Ispirandosi all'esperimento di C. Bertrant:Riempii sei tazze di sorbitolo acquoso, a cui aggiunsi dell\u2019estratto di lievito, del vino rosso e dell\u2019aceto per produrre un pH 5. Questa \u00e8 l'acidit\u00e0 ideale per la crescita dell\u2019organismo (adesso noto come Acetobacter suboxydans). Il basso pH inibisce la crescita di altri tipi di batteri. Le tazze furono lasciate fuori dalla finestra per una settimana intera e il luned\u00ec contenevano tutte residui solidi. All\u2019interno di tre tazze erano presenti masse appiccicose di sorbitolo solido, mentre le altre contenevano cristalli che si dimostrarono essere sorbosio puro. In una di queste ritrovai una Drosophila melanogaster annegata, dalle cui zampe erano cresciuti lunghi cristalli di sorbosio fino a raggiungere la superficie della tazza.Il successo dell'esperimento fu dovuto al piccolo insetto della Drosophila. La procedura venne effettuata pi\u00f9 volte e in pochi giorni Tadeusz ottenne 100 grammi di cristalli di sorbosio.\nIn seguito un suo allievo, R. Oppenauer, gli propose un nuovo metodo di sintesi: utilizzare gli osoni - un particolare gruppo di zuccheri - e trattarli con acido cianidrico. Inizialmente sintetizzarono un enantiomero dell'acido ascorbico, una sostanza chimica con la sua stessa formula bruta ma con diversa conformazione spaziale. Dopo diversi tentativi, riuscirono finalmente a sintetizzare la vitamina C, pubblicando i risultati nel 1933. Cos\u00ec la vitamina C cominci\u00f2 ad essere prodotta sul mercato.\nMotivato dalla competizione sul campo di ricerca, Reichstein lavor\u00f2 assiduamente in laboratorio per circa sei settimane. Si mostr\u00f2 una persona molto disponibile e collaborativa: aveva persino inviato colture del batterio al professore W. R. Haworth, un concorrente e futuro premio Nobel a Birmingham. Anche se Reichstein non ottenne mai il compenso materiale che meritava per la sua scoperta, ricevette un sostegno finanziario per il suo laboratorio della durata di dodici anni.\nIl sofisticato processo di ossidazione di Reichstein ha resistito cos\u00ec bene al tempo, da essere ancora considerato il metodo migliore in tutto il mondo per la produzione di vitamina C sintetica. Sebbene non gli venne assegnato il premio Nobel per la sintesi della vitamina C, il suo lavoro fece da ponte tra la chimica organica e la medicina moderna.\nI corticosteroidi.\nA causa di complicazioni amministrative, Reichstein dovette abbandonare il laboratorio di Ruzicka nel 1938. Riusc\u00ec ad ottenere la cattedra di Chimica farmaceutica presso l\u2019Universit\u00e0 di Basilea grazie a Fritz Hauser, capo del dipartimento dell\u2019educazione e ardente antinazista. Nessun\u2019altra universit\u00e0 svizzera del tempo avrebbe avuto il coraggio di assegnare la cattedra ad un ebreo di origini polacche. In questi anni Tadeusz inizi\u00f2 il suo studio sulla corteccia surrenale. In particolare, Reichstein condusse il progetto che port\u00f2 all\u2019isolamento di 29 sostanze della corticale surrenale, responsabili di diverse attivit\u00e0 ormonali, che riusc\u00ec a recuperare per la maggior parte in forma cristallina pura.\nQuesti ormoni, denominati corticosteroidi, sono molto simili a livello strutturale ma funzionalmente differenti: includono il famoso composto E, oggi noto come cortisone. Tra le varie funzioni biologiche si annoverano: \nI due scienziati scoprirono che queste sostanze erano degli steroidi e assegnarono ad ogni composto una lettera dell\u2019alfabeto. Kendall not\u00f2 che il composto isolato come lettera E possedeva un elevato potere anti-infiammatorio.\nIl Premio Nobel.\nNel 1941, Kendall e Hench, un medico che analizzava queste stesse sostanze, decisero di provare il composto E nei pazienti che soffrivano di artrite reumatoide. Nel 1944, Lewis Sarett, un chimico della casa farmaceutica Merck, riusc\u00ec a sintetizzare in laboratorio il composto E, a partire da un'altra molecola, l'acido deossicolico, ricavato dalla bile dei bovini macellati. Hench chiese alla casa farmaceutica di sperimentare la nuova sostanza su una ventinovenne affetta da una grave forma di artrite reumatoide. La risposta fu affermativa, e cos\u00ec il 28 settembre 1948 fecero la prima iniezione del farmaco. La risposta del principio attivo fu immediata: dopo soli tre giorni la paziente sembr\u00f2 essere migliorata e continu\u00f2 a stare bene ulteriormente nei giorni successivi. Successivamente la sostanza fu sperimentata con successo su pazienti affetti dal morbo di Addison. In pochissimo la notizia si diffuse in tutto il mondo. Molti fraintesero e pensarono che il composto E e la vitamina E fossero la stessa cosa. Per evitare ogni equivoco, Kendall e Hench decisero di chiamare la sostanza cortisone. La scoperta del cortisone fu paragonata a quella della penicillina. Il cortisone fu poi prodotto nei pi\u00f9 svariati modi, a partire da patate dolci messicane a ormoni femminili. \nQuesta scoperta valse a Kendall, Hench e Reichstein il premio Nobel per la Fisiologia e la Medicina del 1950: il cortisone entr\u00f2 in commercio nel 1952. Nei primi anni, tra gli effetti indesiderati del cortisone, vi furono soprattutto gli edemi e l\u2019ipertensione arteriosa. In una delle primissime iniezioni di cortisone, gli edemi di una giovane collega affetta da sindrome nefrosica, anzich\u00e9 diminuire, come ci si attendeva, aumentarono. Fu presto accertato che l\u2019inserimento di un doppio legame tra gli atomi C1 e C2 dell\u2019anello steroideo potenziava gli effetti glicoattivi (e quelli antireattivi), senza modificare quelli mineraloattivi. Nasceva cos\u00ec il \u201cprednisone\u201d, il primo dei derivati semisintetici del cortisone, che divenne disponibile nel 1955.\nAldosterone e concorrenza.\nLo studio degli ormoni della corteccia surrenale rappresent\u00f2 un fenomeno piuttosto interessante: diversi scienziati scoprirono simultaneamente gli stessi fenomeni in laboratori diversi, con la conseguente nascita di un'aspra concorrenza. Nel suo discorso alla cerimonia del Premio Nobel, Reichstein sottoline\u00f2 la loro reciproca assistenza e ringrazi\u00f2 Kendall e i suoi colleghi, per avergli concesso materiale con cui confrontarsi. Reichstein fu da sempre interessato alla \u2018\u2019frazione amorfa\u2019\u2019 di Kendall, anche nota come aldosterone, credendo nell\u2019attivit\u00e0 biologica dell\u2019ormone. Tadeusz effettu\u00f2 studi sull'aldosterone dal 1952 al 1953. I coniugi Sylvia Agnes Sophia Tait e James Francis Tait nel frattempo portarono avanti le indagini e, nelle loro pubblicazioni del 1950-1953, dimostrarono che l\u2019aldosterone, prima noto come \"elettrocortina\", fosse sia un composto singolo che una secrezione. H. L. Mason, un collega di Kendall e Hench, isol\u00f2 e identific\u00f2 l\u2019aldosterone a poche settimane da Reichstein, anche se la pubblicazione avvenne soltanto un anno dopo. \nIl rapporto con i collaboratori.\nReichstein ebbe ottimi rapporti con i suoi colleghi, assistenti e studenti. Rimase sempre una persona molto umile: fu sempre disponibile alla collaborazione con numerosi scienziati e aperto al confronto dei suoi studi sugli steroidi. \nNel giorno del suo 80\u00ba compleanno, un numero sorprendente di professori e studenti si present\u00f2 nella citt\u00e0 di Basilea per celebrarlo. Reichstein fu uno dei pochi illustri scienziati ad apprezzare l'abilit\u00e0 delle donne in laboratorio: collabor\u00f2 ad esempio con Irene Manton, Mary Gibby, Helga Rasbach, Marguerite Steiger e Sylvia Simpson. Tadeusz era anche uno psicologo intuitivo che sapeva come accontentare, gestire e arruolare personalit\u00e0 diverse in un laboratorio. La sua straordinaria conoscenza e la destrezza manuale suscitava un'ammirazione incondizionata.\nL'istituto di chimica organica.\nNel 1948 Reichstein divenne direttore anche dell'Istituto di Chimica Organica, non abbandonando mai il laboratorio farmaceutico, descritto da lui come:\"intollerabilmente fatiscente da dover essere immediatamente ampliato e modernizzato\".Nel 1950 ottenne dei fondi dal Consiglio di Basilea per ricostruire alcuni locali crollati dopo un bombardamento. Questo suo grande spirito di iniziativa port\u00f2 l\u2019Istituto di Chimica Organica di Basilea ad avere una grande reputazione, anche a livello internazionale.\nLa passione per la botanica.\nReichstein dedic\u00f2 parte della sua vita alla costruzione di due piccoli giardini, uno situato vicino alla sua casa nella Weissenstein stra\u00dfe e l'altro vicino al piccolo borgo di Agarone, tra Bellinzona e Locarno. Progett\u00f2 anche due serre sotterranee appositamente costruite per la coltivazione di felci. Il giardino \u00e8 oggi noto per un raccolto incredibilmente abbondante di ciliegie nere.\nA settantacinque anni, annunci\u00f2 di abbandonare gli studi di Chimica organica per concentrarsi su un campo speciale della botanica, la citogenetica delle felci. Reichstein si specializz\u00f2 nell'esecuzione di esperimenti di ibridazione delle piante nelle sue serre.\nMorte.\nTadeusz, oltre la soglia dei novant'anni, venne ricoverato in ospedale per l\u2019inserimento di un pacemaker. La mattina del secondo giorno dopo l\u2019operazione lasci\u00f2 l'ospedale. Si racconta che un'infermiera, vedendolo per strada, corse da lui imponendogli di tornare subito a letto. Tadeusz esclam\u00f2:\"\u201c Ma cara signorina, non ho abbastanza tempo da passare tre giorni a letto\u201d.\"All'et\u00e0 di 95 anni Reichstein sottoline\u00f2 che aveva vissuto troppo a lungo, ma aggiunse di dover vivere ancora tre anni per completare due articoli botanici a cui stava lavorando. Spesso maneggiava il suo erbario, la sua libreria, la sua collezione di stampe e di quaderni, insieme ai manoscritti non conclusi, sperando di poterli completare e pubblicare. Tadeusz Reichstein mor\u00ec a Basilea l'1 Agosto 1996, all\u2019et\u00e0 di 99 anni."}
{"id": "1501633", "revid": "106908", "url": "https://it.wikipedia.org/wiki?curid=1501633", "title": "Colle Valcavera", "text": "Il Colle Valcavera (2.416\u00a0m s.l.m.) \u00e8 un valico alpino situato nelle Alpi Cozie italiane, in Piemonte.\nGeografia.\nMette in comunicazione la Valle Grana (Colle Fauniera) con il Vallone dell'Arma (laterale della valle Stura di Demonte) e l'altopiano della Meja-Gardetta (raggiungibile anche dalla valle Macra attraverso il Colle del Preit).\nPoco sotto al valico nasce il torrente Cant.\nCiclismo.\nIl Giro d'Italia \u00e8 transitato una sola volta dal colle, esattamente nel 1999 attraverso il Colle Fauniera e successiva discesa verso il Colle Valcavera e Demonte nella tappa Bra - Borgo San Dalmazzo vinta dal bergamasco Paolo Savoldelli."}
{"id": "1501636", "revid": "37401", "url": "https://it.wikipedia.org/wiki?curid=1501636", "title": "Khaemuaset", "text": "Questi era pi\u00f9 grande di Merenptah ma pi\u00f9 piccolo di Bintanath. Partecip\u00f2 con il padre alla battaglia di Kadesh ma decise di prendere la strada religiosa, divenendo cos\u00ec gran sacerdote di Ptah presso la citt\u00e0 di Menfi.\nSappiamo che, nel 16\u00ba anno di regno del padre, egli divenne assistente del sommo sacerdote in carica a Menfi. Possediamo documenti che denotano la sua intensa attivit\u00e0 sacerdotale in questo periodo, come ad esempio la sepoltura di alcune statuette raffiguranti il dio Api (nell'iscrizione del Serapeum).\nDurante questo periodo Khaemwaset svolse il ruolo di architetto, restaurando diverse opere dell'Antico Regno e apponendo cos\u00ec il proprio nome sopra di esse. A 45 anni egli divenne gran sacerdote di Ptah e a 50 anni, dopo la morte del fratello Ramesse, divenne anche principe reggente.\nOrganizz\u00f2 cinque giubilei \"Heb-Sed\" in onore del sovrano, da quello dell'anno 30 a quello dell'anno 42, ma mor\u00ec prima del padre ed il suo posto, quale principe reggente, venne preso dal fratello minore Merenptah che divenne faraone alla morte di Ramesse II.\nSuo figlio era il Gran Sacerdote di Ptah Hori"}
{"id": "1501637", "revid": "767487", "url": "https://it.wikipedia.org/wiki?curid=1501637", "title": "Gojira 2000 - Millennium", "text": " \u00e8 un film del 1999 diretto da Takao Okawara.\nSi tratta del ventitreesimo film dedicato al Re dei Mostri, e si ricollega direttamente al primo film della serie, ignorando le pellicole intermedie. Questo film d\u00e0 il via all'ultimo periodo di Godzilla, detto \"Millennium\".\nIn Italia \u00e8 inedito.\nTrama.\nAll'alba del terzo millennio, dopo quasi cinquant'anni dalla prima apparizione (1954), Godzilla, con un \"look\" rinnovato pi\u00f9 terrificante e realistico e l'alito atomico passato dal blu al rosso, torna a devastare il Giappone.\nIntanto nel fondo dell'oceano viene ritrovata una roccia aliena vecchia quanto i dinosauri, che, portata in superficie, si riveler\u00e0 una specie di UFO della razza extraterrestre dei Millenian, che attaccher\u00e0 Godzilla. Nonostante lo svantaggio iniziale, Godzilla sconfigge i nemici. Le ceneri degli alieni si fondono con le cellule del mostro atomico e muter\u00e0 in una gigantesca creatura di nome Orga, che ingagger\u00e0 battaglia con Godzilla.\nIl Re dei Mostri verr\u00e0 mortalmente colpito e poi Orga tenter\u00e0 di ingoiarlo come un Serpente ma Godzilla con una potente ondata nucleare fa esplodere il nemico e potr\u00e0 finalmente ruggire su Tokyo in fiamme."}
{"id": "1501641", "revid": "1543377", "url": "https://it.wikipedia.org/wiki?curid=1501641", "title": "Real War", "text": "Real War - Air Land Sea \u00e8 un videogioco di strategia in tempo reale (RTS) della serie Real War, ambientato nelle guerre dei giorni nostri in cui si devono guidare le forze americane (U.S. Force) o, viceversa, una forza terroristica, la Independent Liberation Army (I.L.A. Force). Come in ogni buon strategico in tempo reale, si dovranno accumulare risorse utili per le battaglie.\nDirettamente ispirato alle truppe di terra, aria e mare dell'esercito americano e alla loro strategia di battaglia, Real War diventa anche un modo per apprendere le fasi di guerra degli eserciti moderni. \u00c8 stato pubblicato anche un seguito del gioco che \u00e8 \"\"."}
{"id": "1501642", "revid": "167080", "url": "https://it.wikipedia.org/wiki?curid=1501642", "title": "Area altaica", "text": ""}
{"id": "1501643", "revid": "640277", "url": "https://it.wikipedia.org/wiki?curid=1501643", "title": "Jane Francesca Elgee", "text": "Ader\u00ec al movimento nazionalista; spos\u00f2 Sir William Wilde il 12 novembre 1851, e fu la madre di Oscar Wilde.\nJane Francesca Elgee nacque il 27 dicembre 1821 a Wexford in Irlanda da Charles Elgee e Sarah Kingsbury. Lady Wilde, che era nipote di Charles Maturin (aveva sposato la zia di Lady Wilde, Henrietta Kingsbury), scrisse per il \"Young Ireland movement\" del 1840, pubblicando poemi sul \"The Nation\" sotto lo pseudonimo di \"Speranza\". \nLa sua opera comprende per lo pi\u00f9 scritti a favore della causa irlandese di indipendenza e ovviamente contro l'Inghilterra; fu persino soprannominata \u201cSperanza della Nazione\u201d. \nQuando Speranza scrisse un invito agli irlandesi a prendere le armi contro gli inglesi, era suo redattore Charles Gavan Duffy. Quando lo scritto cominci\u00f2 a circolare, le autorit\u00e0 inglesi convocarono l'editore al Castello di Dublino e cercarono di obbligarlo a confessare il vero nome dell'autore del libello; pi\u00f9 volte Lady Wilde si alz\u00f2 in piedi e dichiar\u00f2 la sua colpevolezza, ma fu ignorata.\nInfluenza culturale.\nA Jane Francesca Wilde \u00e8 intitolata la Wilde Patera su Venere."}
{"id": "1501644", "revid": "1318658", "url": "https://it.wikipedia.org/wiki?curid=1501644", "title": "Children's Town Malambanyama", "text": "Children's Town Malambanyama \u00e8 una scuola per ex bambini di strada della ONG Development Aid from People to People in Zambia (DAPP, Aiuto allo sviluppo dal popolo al popolo in Zambia), una organizzazione associata alla federazione Humana People to People.\nPosizione geografica.\nLa scuola si trova 100\u00a0km a nord-ovest del capoluogo Lusaka (per Landless Corner) nel distretto di Chibombo della Provincia Centrale dello Zambia, cinque chilometri a sud del villaggio Malambanyama, sulla strada per Mumbwa.\nScopo.\nIn Zambia ci sono circa un milione di bambini orfani che non possono pi\u00f9 venire assorbiti dalla tradizionale rete parentale africana; vivono per le strade delle grandi citt\u00e0, spesso dedicandosi alla microcriminalit\u00e0, allo spaccio di droga e alla prostituzione. La Children's Town offre riparo, vitto e scolarizzazione circa 330 bambini, per lo pi\u00f9 tra gli 8 e i 14 anni. I bambini da affidare alla struttura vengono identificati dai servizi sociali statali, e il loro stato di bisogno viene verificato da collaboratori del progetto prima dell'ammissione. La scuola \u00e8 allo stesso tempo un centro di sostegno per bambini socialmente svantaggiati, e per le famiglie che li ospitano, nei 348 villaggi della zona.\nNel quarto trimestre del 2006 Children's Town Malambanyama aveva 179 scolari e scolare esterni e 106 scolari e scolare che, divisi in famiglie di 5-15 bambini per ogni educatore, ricevono alloggio, vitto, abiti, materiale scolastico e assistenza individuale. 45 adolescenti hanno frequentato una scuola del grado successivo. Con una quota leggermente maggiore di ragazze, l'istituto persegue l'obbiettivo UNESCO Educazione per tutti.\nAll'inizio del 2007 erano passati per Children's Town Malambanyama 1400 bambini.\nOrdinamento scolastico.\nQuattro insegnanti donne e otto uomini, che hanno espletato un regolare corso di formazione pedagogica e che frequentano periodicamente corsi di aggiornamento, tengono lezione a dieci classi secondo i programmi delle scuole pubbliche dello Zambia. Si d\u00e0 molta importanza all'apprendimento della lingua inglese, che in Zambia sin dall'epoca coloniale \u00e8 la lingua ufficiale ed elemento di connessione tra le otto lingue ufficiali regionali e i 72 dialetti. Inoltre vengono insegnate cinque cosiddette materie pratiche:\nAttivit\u00e0 del tempo libero.\nPer occupare i bambini di strada nel tempo libero, viene assegnato un ruolo importante allo sport e alla cultura. La scuola ha squadre di calcio, pallavolo e netball, con le quali prende parte a tornei locali e sovralocali. Ha inoltre un coro, una banda musicale, un gruppo di percussioni steeldrum, un gruppo di teatro e uno di danza, che partecipano alle frequenti feste e collaborano alla ricerca di sponsor. Attraverso queste attivit\u00e0 la scuola raggiunge mediante un programma esterno altri 7680 bambini orfani o a rischio sociale. Alle prove finali trimestrali accorrono centinaia di parenti e vicini, per mettere alla prova insieme, in cosiddette \"people's examinations\", ci\u00f2 che i bambini hanno appreso.\nGli scolari che non riescono a qualificarsi per le classi 7 e 8 vengono aiutati a rendersi indipendenti in attivit\u00e0 pratiche nelle zone vicine. Gli scolari migliori ricevono una borsa di studio del ministero dell'istruzione, del distretto di Chibombo, del DAPP o di altri enti per poter frequentare scuole di grado superiore fino alla 12.\nStoria.\nLa scuola fu fondata nel 1990 dal DAPP e dall'attuale direttore Moses Zulu. Un capo locale permise l'utilizzo di un latifondo. Si incominci\u00f2 con due bambini in tende. Con pietre tagliate e mattoni fatti a mano furono costruiti man mano sei dormitori, un complesso di edifici adatto per le lezioni e le assemblee, alcune semplici abitazioni per gli insegnanti, una cucina e delle latrine. Dopo undici anni si pot\u00e9 allacciare l'elettricit\u00e0 per le lezioni serali, per la pompa di un serbatoio di acqua potabile, per computer e televisione. Un ospedale ben equipaggiato, l'ufficio postale, il telefono e Internet sono raggiungibili ancora solo a Lusaka, a tre ore di macchina (di pi\u00f9 nella stagione delle piogge). Vi \u00e8 un collegamento quotidiano con Lusaka fornito da un sistema di autobus.\nNel luglio 2005 l'emittente televisiva statunitense PBS incluse Moses Zulu nella sua serie \"I nuovi eroi\"."}
{"id": "1501645", "revid": "111485575", "url": "https://it.wikipedia.org/wiki?curid=1501645", "title": "Bernhard Hammer", "text": "Carriera politica.\n\u00c8 stato eletto consigliere federale per il Partito Liberale Radicale il 10 dicembre 1875 e si \u00e8 dimesso il 31 dicembre 1890. Dal 27 novembre 1888 fino al termine dell'anno, ha sostituito Wilhelm Hertenstein alla presidenza della confederazione in quanto Hertenstein \u00e8 deceduto prima del termine del suo mandato e Hammer era in quel momento il vicepresidente, ha poi continuato la sua presidenza in quanto eletto per l'anno 1889."}
{"id": "1501648", "revid": "409435", "url": "https://it.wikipedia.org/wiki?curid=1501648", "title": "Rotonda della Besana", "text": "La Rotonda della Besana, in origine Foppone dell'ospedale maggiore, \u00e8 un complesso cemeteriale tardobarocco di Milano costituito da un lungo porticato chiuso al centro del quale si erge la ex chiesa di San Michele ai Nuovi Sepolcri, eretta a partire dal 1695 su disegno di Arrisio (o Attilio) Arrigoni.\nFra i 1719 e il 1731 venne eretto il portico sepolcrale loboidale a segmenti d'arco in mattone a vista, a cui lavor\u00f2 l'architetto Francesco Croce (1696-1773).\nSi stima che nel sepolcro abbiano ricevuto sepoltura nel corso della sua storia quasi centocinquantamila persone.\nStoria.\nFin dalla sua nascita nel 1456 l'Ospedale Maggiore era dotato di un cimitero coperto a lato del Naviglio e chiamato popolarmente \"La brugna\"; sul finire del Seicento i deputati dell'Ospedale ricevevano per\u00f2 continue richieste da parte degli abitanti della zona di fare cessare gli insopportabili miasmi che da quel cimitero si propagavano all'intorno. Vista l'impossibilit\u00e0 di risolvere il grave problema igienico, l'Ospedale determin\u00f2 di acquistare dalla famiglia Stella (documento del 28 maggio 1694) un terreno posto fra la chiesa di Santa Maria della Pace e i bastioni spagnoli sul quale, sotto la direzione dell'ingenere collegiato dell'ospedale Arrisio Arrigoni, venne nel 1695 cominciata la costruzione di un sepolcro coperto, dotato di un oratorio, appartato dalle abitazioni e non distante dall'Ospedale. Il nuovo cimitero era collegato all'Ospedale mediante una nuova via retta, la \"Strada di San Barnaba\" (l'attuale Via San Barnaba) che collegava il camposanto con l'Ospedale Maggiore: per rendere possibile il trasporto delle salme dall'ospedale fu utilizzato un nuovo ponte sul naviglio nei pressi dell'ingresso posteriore dell'Ospedale, sull'attuale Via Francesco Sforza. Di quest'opera \u00e8 tuttora visibile la \"Porta della Meraviglia\" sul retro della Ca' Granda. La costruzione del nuovo cimitero termin\u00f2 nel 1697 e le prime tumulazioni avvennero nel luglio di quello stesso anno.\nNell'anno 1700 si pens\u00f2 di convertire l'oratorio in chiesa e, raccolti i fondi necessari, la costruzione ebbe inizio nel 1719 ancora con progetto dell'architetto Francesco Croce con titolo di \"San Michele Arcangelo ai nuovi sepolcri\".\nInnalzata per\u00f2 la chiesa, \u00abcominci\u00f2 ad entrare l'acqua ne' sepolcri, e un puzzo orribile a sortire da' medesimi; oltreche si ritrov\u00f2, che non bastava al numero fatto maggiore de' Morti\u00bb Per porre rimedio nel 1719 si cominci\u00f2 l'erezione del grande porticato, sempre su disegno del Croce, intorno alla nuova chiesa e che potesse contenere nuovi sepolcri; il porticato fu terminato nel 1731 con il generoso aiuto economico del ricco mercante di sete Giambattista Annone. vennero quindi previste nuove sepolture pi\u00f9 alte da terra in modo che non fossero invase dalle acque sorgive. Il complesso era allora noto come \"Foppone dell'Ospedale\", dalla voce milanese \"foppa\" significante appunto \"fossa\", con cui venivano denominati i molti cimiteri di Milano.\nIl progetto fu degli architetti Attilio Arrigoni e di Francesco Croce, autore del porticato e della ristrutturazione della chiesa, con il contributo dell'ingegner Carlo Francesco Raffagno.\nLa dismissione da cimitero.\nDopo il 1792 l'edificio venne dismesso, in seguito alla legislazione sanitaria austriaca che imponeva di spostare i cimiteri fuori dalla cerchia cittadina. Nel 1807, durante la dominazione napoleonica, l'architetto Luigi Cagnola ide\u00f2 un progetto per trasformare il complesso in Pantheon del Regno italico di cui Milano era capitale. Con la caduta di Napoleone e la riannessione all'Austria, il progetto fu accantonato. Fu di volta in volta caserma, fienile, cronicario, lavanderia dell'ospedale fino al 1940; segu\u00ec un periodo di degrado, che ebbe fine con l'acquisto da parte del Comune di Milano e la sua totale ristrutturazione.\nDal dicembre del 1906, ormai priva di ogni originario uso cemeteriale, la \"Rotonda\" vide l'inizio della penosa operazione di svuotamento dei grandi sepolcri che erano stati ricavati, nei secoli, nel terreno sottostante: all'apertura delle camere sotterranee tornarono alla luce circa centomila cadaveri, molti dei quali mummificati o saponificati, che dovettero essere traslati al Cimitero di Musocco con tutte le complicazioni igieniche del caso. Speciali macchine furono installate e operarono ininterrottamente per aerare e disinfettare i locali prima che essi venissero svuotati. Studi anatomici complessi furono condotti su molti crani rinvenuti dal dottor Cesare Staurenghi, docente di anatomia topografica della Regia Universit\u00e0 di Pavia che raccolse alcune conclusioni nel suo studio intitolato \"Variet\u00e0 craniche rinvenute nel sepolcreto della \"Rotonda\" dell'Ospedale Maggiore di Milano\" (1907). Lo stesso Staurenghi nel 1909 don\u00f2 280 di quei crani alla collezione di antropologia al Museo di storia naturale milanese.\nLa Rotonda oggi.\nIl complesso, di propriet\u00e0 comunale dal 1958, \u00e8 usato come spazio verde pubblico e come spazio espositivo per mostre temporanee, proiezioni ed eventi culturali. Il giardino della rotonda, di una superficie di \u00a0m\u00b2, venne realizzato nella sua forma attuale nel 1965 sotto la guida della paesaggista Elena Berrone Balsari.\nDal 2010 al 2012 una importante opera di restauro conservativo \u00e8 stata compiuta. Sono state restaurate le coperture in coppi antichi. Altres\u00ec il restauro ha interessato tutti gli intonaci storici, i materiali lapidei e ha riportato alla luce lacerti di affreschi.\nDa gennaio 2014 \u00e8 sede del \"Museo dei Bambini\" di Milano.\nArchitettura.\nLa chiesa, nucleo originario del complesso, ha una pianta a croce greca, inusuale nel contesto milanese dell'epoca e con bracci di misura uguale. All'incrocio dei bracci si eleva la cupola ottagonale, coronata dalla lanterna slanciata. Ai termini di ciascun braccio vi sono quattro facciate identiche, di estrema sobriet\u00e0. Pi\u00f9 elaborato e scenografico \u00e8 invece l'interno, a tre navate. La copertura a capriate lignee \u00e8 sorretta da pilastri in pietra, scanalati, a base ottagona. I capitelli, di ordine ionico, sono decorati con raffigurazioni di teschi e ossa, allusive alla destinazione del complesso e tipiche dell'iconografia barocca.\nIl porticato mostra un andamento ondulato, ricco di scorci suggestivi. All'interno \u00e8 costituito da un susseguirsi di volte a vela, che coprono le arcate aperte verso la chiesa. Il prospetto esterno in mattoni a vista \u00e8 invece aperto da finestroni e oculi. "}
{"id": "1501649", "revid": "2117329", "url": "https://it.wikipedia.org/wiki?curid=1501649", "title": "El-Tor", "text": "El-Tor o El-Tur, anche conosciuta come \"Tur Sin\u00e0\", \u00e8 una citt\u00e0 egiziana, capoluogo del Governatorato del Sinai del Sud. La citt\u00e0 si trova nella penisola del Sinai, lungo le coste del Mar Rosso, nel golfo di Suez.\nIl nome della citt\u00e0 deriva da \"Tur\" che significa monte e \"Sin\u00e0\" che significa Sinai, quindi in effetti corrisponde al nome arabo della montagna dove, secondo la tradizione ebraica, il profeta Mos\u00e8 avrebbe ricevuto le tavole della legge da Dio; questa montagna \u00e8 chiamata in arabo \"Jabal Al Tor\", o \"Tor Sin\u00e0\" nel Corano.\nEl-Tor \u00e8 dotata di un aeroporto civile (codice Iata ELT) utilizzato dalle principali linee aree che operano nella zona (Air Sinai, EgyptAir, Palestinian Airlines) nonch\u00e9 da voli charter da e per le localit\u00e0 turistiche del Sinai.\nStoria.\nL'antico nome della citt\u00e0 era Raithu che in epoca faraonica era un porto utilizzato per i trasporti dei minerali dal Sinai.\nNel III secolo divenne luogo di rifugio per monaci cristiani in fuga dalle persecuzioni di Diocleziano. Nel VI secolo, vi fu costruito un Monastero per ordine dell'imperatore bizantino Giustiniano."}
{"id": "1501650", "revid": "767487", "url": "https://it.wikipedia.org/wiki?curid=1501650", "title": "Ramses B", "text": "Biografia.\nEra il figlio pi\u00f9 grande che Ramses ebbe da Isinofret. Il suo nome \u00e8 trascritto sui muri dei templi costruiti dal padre insieme a quello dei fratelli, Merenptah, Khaemuaset e Bintanath.\nPartecip\u00f2 alla battaglia di Qade\u0161 e divenne generale delle truppe egiziane. Durante una sosta presso Menfi, dove il fratello Khaemuaset svolgeva la funzione di sacerdote del dio Ptah, partecip\u00f2 alla solenne processione di sepoltura delle statuette del dio Api.\nDopo la morte del fratellastro, Amonherkhepshef, primogenito di Ramses, divenne principe reggente all'et\u00e0 di 25 anni. Mor\u00ec quando ne aveva cinquanta e non riusc\u00ec dunque a sopravvivere al padre, deceduto molto tempo dopo."}
{"id": "1501652", "revid": "287204", "url": "https://it.wikipedia.org/wiki?curid=1501652", "title": "William Wilde", "text": " \u00c8 noto soprattutto per essere stato il padre di Oscar Wilde, che ebbe dal matrimonio con la moglie Jane Francesca Elgee. \nMedico di George Bernard Shaw e oculista della regina Vittoria, William Wilde studi\u00f2 molto materie come medicina, archeologia e storia delle tradizioni nazionali, con una predilezione per la tradizione folkloristica del suo paese natale, l'Irlanda.\nBiografia.\nNato a Kielkeen, nei pressi di Castlerea ,da Thomas Wills Wilde e da sua moglie Amelia Flynne , ha ricevuto la sua prima formazione alla Elphin Diocesan School a Elphin e presso l'ospedale del Dottor Steevens a Dublino. Inoltre William Wilde ebbe come maestri Abraham Colles, James Cusak, Sir Philip Crampton e Sir Henry Marsh.Nel 1837 ha conseguito la laurea al Royal College of Surgeons in Irlanda. Nello stesso anno William Wilde ha intrapreso una crociera di otto mesi per la Terrasanta, visitando molti paesi del Mediterraneo (come l'Egitto in cui ritrov\u00f2 e port\u00f2 in Irlanda un nano imbalsamato, degli ibis imbalsamati e uno degli \"aghi di Cleopatra\". \nSuccessivamente col figlio naturale Henry Wilson (anch'egli medico) si rec\u00f2 in Svezia: ad Uppsala, dove ottenne una laurea ad honorem, e a Stoccolma, dove venne accolto da Anders Retzius e dal re Karl XV di Svezia che gli confer\u00ec il \"Nordstj\u00e4rneorden\" (Ordine della Stella Polare).\nNel 1851 spos\u00f2 la poetessa Jane Francesca Elgee Agnes, da cui ebbe 3 figli: Willie, Oscar e \"Isola Francesca\". A questi vanno aggiunti i figli illegittimi: Henry Wilson, Emily Wilde e Mary Wilde.\nLa passione per le donne sciup\u00f2 la sua fama di medico e scienziato: nel 1862 fu infatti accusato di stupro ai danni di una ragazza diciannovenne, Mary Travers. Il processo che ne segu\u00ec, quasi un preannuncio di quello che in seguito subir\u00e0 il figlio Oscar, che all'epoca dei fatti aveva otto anni, si risolse con una condanna al risarcimento dei danni per una somma di 2000 sterline.\nDa questo momento William Wilde abbandon\u00f2 la carriera medica ritirandosi a Dublino, dove mor\u00ec nel 1876 all'et\u00e0 di 61 anni. \u00c8 sepolto al cimitero di Mount Jerome a Dublino."}
{"id": "1501654", "revid": "767487", "url": "https://it.wikipedia.org/wiki?curid=1501654", "title": "La contessa bianca", "text": "La contessa bianca (\"The White Countess\") \u00e8 un film del 2006 diretto da James Ivory.\nLa sceneggiatura di Kazuo Ishiguro si basava inizialmente sul romanzo \"Diario di un vecchio pazzo\" del giapponese Junichiro Tanizaki, ma durante la lavorazione il soggetto venne radicalmente modificato, al punto che tra il film e il romanzo non vi \u00e8 quasi alcun punto di contatto.\nTrama.\nShanghai 1936. Nella caotica citt\u00e0 cinese, con gli invasori giapponesi alle porte, due destini si incrociano: quello dell'ex-diplomatico americano, divenuto non vedente e senza famiglia per terrorismo, Todd Jackson e quello della rifugiata contessa russa Sofia. Lei costretta dagli eventi a lavorare come \"entraineuse\" in un \"night club\" per sfamare la propria famiglia, lui all'inseguimento del sogno di costruire il Contessa Bianca, un locale elegante e perfetto nel cuore di Shanghai."}
{"id": "1501658", "revid": "181699", "url": "https://it.wikipedia.org/wiki?curid=1501658", "title": "Societ\u00e0 Kaiser Wilhelm", "text": "La Societ\u00e0 Kaiser Wilhelm per l'Avanzamento delle Scienze (in tedesco Kaiser-Wilhelm-Gesellschaft zur F\u00f6rderung der Wissenschaften, l'acronimo KWG) era un'organizzazione scientifica fondata a Berlino nel 1911, con Adolf von Harnack come uno dei maggiori sostenitori, allo scopo di promuovere l'avanzamento scientifico e rendere indipendente la ricerca scientifica dallo stato. La Societ\u00e0 era articolata nel suo insieme in diversi istituti ubicati in citt\u00e0 differenti, anche estere, ciascuno con una attinenza ad un ben preciso campo di ricerca (ad esempio nell'ambito della chimica, fisica, medicina, etc.). Tra coloro che furono i direttori di questi istituti si annoverano luminari quali Walther Bothe, Peter Debye, Albert Einstein, Fritz Haber, Otto Hahn e Werner Heisenberg, inoltre in un clima antisemita, insegn\u00f2 fisica Lise Meitner. Sotto il profilo economico l'Istituto si avvaleva di fondi elargiti da singoli cittadini, associazioni, industrie e dal governo.\nNel 1948 Otto Hahn fond\u00f2 a Gottinga la Societ\u00e0 Max Planck, che succedette alla Societ\u00e0 Kaiser Wilhelm continuando le attivit\u00e0 portate avanti dai vari istituti specialistici e curando tutti gli aspetti amministrativi."}
{"id": "1501659", "revid": "767487", "url": "https://it.wikipedia.org/wiki?curid=1501659", "title": "Diane Hegarty", "text": "Biografia.\nMaga illusionista, fu la principale collaboratrice di Anton LaVey e con lui fond\u00f2 nel 1966 la Chiesa di Satana, di cui fu la prima Gran Sacerdotessa. All'interno del movimento, ebbe anche altri incarichi: amministratrice della Chiesa, responsabile delle pubbliche relazioni e della stampa, fu lei a decidere l'arredamento e lo stile architettonico delle chiese locali; aiut\u00f2 LaVey nella stesura delle sue opere tra cui \"The Satanic Bible\" (1969), \"The Satanic Rituals\", \"The Compleat Witch\" (conosciuto anche come \"The Satanic Witch\") e \"The Devil's Notebook\".\nIl rapporto tra la Hegarty e LaVey si fece sempre pi\u00f9 stretto, tant'\u00e8 che il fondatore del movimento satanista ripudi\u00f2 la sua prima moglie Carole per sposarla con rito satanico; i due ebbero una figlia, Zeena Schreck (nata Zeena LaVey), che fu battezzata col rito satanico all'et\u00e0 di tre anni. Nel 1984 i due divorziarono, ovviamente con rito satanico: pare che l'uomo fosse stato influenzato in questa decisione della figlia Karla LaVey, avuta da Carole, che chiese il divorzio del padre dalla seconda moglie e l'incarico di Gran Sacerdotessa per s\u00e9. Alla fine si arriv\u00f2 a un compromesso: la Hegarty venne esautorata dal suo incarico di Gran Sacerdotessa, ma a succedergli sarebbe stata la propria figlia Zeena. Ritiratasi a vita privata, la Hegarty vive a New York dove si dedica alle sue passioni; non ha mai rinnegato il suo passato satanista e, almeno ufficialmente, rimane un'affiliata della Chiesa."}
{"id": "1501660", "revid": "484362", "url": "https://it.wikipedia.org/wiki?curid=1501660", "title": "F\u00e9lix Le Dantec", "text": "\u00abLe teorie dualistiche sono vecchie come il mondo; il monismo \u00e8 al contrario molto recente ed \u00e8 stato attaccato dalla nascita per ragioni che attengono alla pigrizia intellettuale tanto quanto l'abuso della logica sentimentale. Sostengo che il monismo \u00e8 recente, sebbene gli avversari lo confondano volentieri in una stessa riprovazione con i materialismo degli antichi, e, in realt\u00e0, il monismo d'alcuni monisti attuali non si lascia facilmente separare dal materialismo, di cui ha ripreso le affermazioni metafisiche, inaccessibili all'esperienza\u00bb .\n\u00c8 con queste parole che Felix Le Dantec apre il \u00a7 30, il secondo della Terza Parte del suo \"L'atheisme\", intitolata \"L'ateismo scientifico o monismo\", nella quale egli, dopo le analisi svolte nelle prime due Parti, passa ad enunciare la sua proposta filosofica.\nBiografia.\nFiglio di un medico, il giovane Felix nasce nel 1869 in una paesino della Bretagna. Studia a Brest, quindi a Parigi, al liceo Janson de Sailly, e a 16 anni entra alla \u00c9cole Normale Sup\u00e9rieur laureandosi poi in medicina. \nInsegna per un certo tempo a Brest, quindi emigra in Brasile dove fonda un Institut Pasteur locale. \nRientrato in Francia, insegna dapprima a Lione poi a Parigi dove viene creata per lui una cattedra di embriologia generale, raggiungendo fama e successo con i suoi libri di carattere scientifico e filosofico. \nMuore nel giugno del 1917 al colmo della fama di docente, scrittore e pubblicista brillante. \nPoco dopo il suo allievo Jacques Moreau ne celebra la figura di scienziato e filosofo, illustrandone le tesi con il saggio \"L'\u0153uvre de F\u00e9lix Le Dantec, La m\u00e9thode scientifique, les lois biologiques, les horizons phlilosophiques\" (edito da Larousse).\nPensiero.\nAteismo radicale.\nUn ateismo radicale quello di Le Dantec, che egli ricava da Claude-Adrien Helv\u00e9tius, d'Holbach e Laplace (ma senza mai citarli) nei suoi fondamenti deterministici e monistici. \nUn ateismo che, per altro, trova le sue basi nell'anticlericalismo della cultura positivistica francese dell'800, che cerca di colpire la credenza in Dio nel suo fondamento irrazionalistico, come avevano gi\u00e0 fatto gli Illuministi. \nLe Dantec \u00e8 anche biologo di un certo rilievo, con spiccate simpatie verso l'evoluzionismo di Lamarck e non per quello di Darwin (in quanto considerato troppo indeterministica) \nOggi quasi unicamente ricordato per il citato saggio \"L'atheisme\", gi\u00e0 in \"Le conflit, Entretiens philosphiques\" (del 1901) aveva posto le premesse per il suo ateismo monistico e deterministico su base biologica.\nLa filosofia atea di Le Dantec \u00e8 l'espressione di un materialismo monistico e deterministico assoluto, che affonda le sue radici nel materialismo meccanicistico del Settecento.\nPrima parte.\nTutta la parte prima de \"L'atheisme\" \u00e8 dedicata alla confutazione della credenza in Dio, considerata il retaggio di stratificazioni culturali superstiziose, cos\u00ec concludendo: \n\u00ab Ecco ancora un'opinione d'ateo, sapere che il pensiero scaturisce da un meccanismo determinato; non credo alla libert\u00e0, e ci\u00f2 \u00e8 fondamentale in me; come potrei dunque farmi comprendere da un credente dotato di libert\u00e0 assoluta per il fatto stesso d'essere credente? \u00bb \nLa negazione del libero arbitrio e il necessitarismo assoluto su base biologica sono il risultato della ritraduzione dello stesso atteggiamento che gi\u00e0 fu di D'Holbach, ma con una serie di considerazioni relative alle nozioni sul vivente proprie della fine del XIX secolo. \nEgli ribadisce: \u00ab La presenza di atei dimostra semplicemente che le prove dell'esistenza di Dio non valgono nulla. Sono valide per quelli che credono, e che, di conseguenza, non ne hanno bisogno, ma senza effetto per coloro che non credono; \u00e8 addirittura molto imprudente fornire prove, poich\u00e9 un ateo, ritenendole insufficienti, si sentir\u00e0, proprio per questo, maggiormente autorizzato a proclamarsi ateo.\u00bb \nNegato ogni valore alle prove dell'esistenza di Dio sia su base morale , storica e fisico-cosmologica Le Dantec passa a confutare il concetto di \"caso\", considerato irreale ed inesistente, ribadendo il dominio assoluto della necessit\u00e0 nei termini gi\u00e0 posti anche da Laplace, negando ogni finalismo provvidenzialistico. \nFavorevole al lamarckismo e diffidente verso il darwinismo egli scrive: \n\u00abArrivo infine al Dio Caso dei darwinisti. Basta riflettere un attimo per vedere che la selezione naturale agisce come il tubo di acido malico dell'esperienza di Pfeffer, con questa differenza che \u00e8 una propriet\u00e0 della vita stessa che \u00e8 la causa della selezione degli esseri viventi. Questa propriet\u00e0, questa legge, \u00e8 la legge della continuit\u00e0 necessaria delle stirpi o eliminazione definitiva di quelli che sono morti senza posterit\u00e0: bisogna d'altra parte, checch\u00e9 ne pensino i neodarwinisti, aggiungere a questa legge quella dell'ereditariet\u00e0 dei caratteri acquisiti per spiegare la formazione delle specie.\u00bb \nSeconda parte.\nLa seconda parte (Conseguenze umane dell'ateismo) dell'opera affronta la posizione di Voltaire e il suo anti-ateismo contestandone le tesi, vedendo invece in Maupertuis e Diderot i precursori di un evoluzionismo che per\u00f2 egli, come si \u00e8 visto, indirizza (contro Darwin) in deterministico e dove l'ereditariet\u00e0 \u00e8 sovrana. Scrive infatti: \n\u00abOggi, dotati per via ereditaria di una coscienza morale di cui non conosciamo esattamente l'origine, concepiamo agevolmente una societ\u00e0 senza Dio; ma siamo lontani dal concludere che, prima dell'esistenza della coscienza morale, si sarebbe potuta formare una societ\u00e0 senza sfruttare l'idea religiosa.\u00bb \nVedendo nella paura l'origine della fede religiosa, a conclusione del capitolo IV, egli scrive: \n\u00abSbarazzato dal terrore vano per quanto riguarda l'avvenire, l'ateo logico deve attingere dalla sua coscienza morale un'immensa piet\u00e0 per quelli dei suoi simili che tremano incessantemente davanti alla scadenza prossima. L'ateo logico non pu\u00f2 avere n\u00e9 ambizioni, n\u00e9 odio, n\u00e9 fine remoto; la vita perde per lui molto del suo valore, poich\u00e9 non crede al merito, ma non teme la morte;\u00bb \nL'insegnamento delle scienze naturali costituisce per Le Dantec il miglior mezzo per sviluppare anche la cultura filosofica: \n\u00abStudiare scientificamente la vita, \u00e8 fare filosofia; \u00e8 fare la sola filosofia che merita questo nome; e se si comincia con l'apprendere una filosofia gi\u00e0 pronta, per occuparsi in seguito di Scienze naturali, se si comincia col definire sulla buona fede di autori preferiti, tutto ci\u00f2 che \u00e8 relativo alla vita, si mette il carro davanti ai buoi, pratica condannata dalla saggezza popolare.\u00bb \nPer quanto assertore della validit\u00e0 della concezione evoluzionistica Le Dantec non perdona a Darwin il fatto di ammettere mutazioni genetiche casuali e non necessitate, ribadendo: \n\u00ab E non sar\u00e0 senza interesse dimostrare che Darwin, il fondatore o almeno il restauratore ed il volgarizzatore dell'evoluzionismo, ha adottato, tra i primi, il metodo difettoso che avrebbe impedito a questa dottrina di dare tutti i suoi frutti.\u00bb \nAllo scienziato inglese viene con ci\u00f2 rimproverato l'errore di non inserire il suo concetto in un rigore scientifico che ammetta la conoscibilit\u00e0 rigorosamente deduttiva e non probabilistica dei fatti biologici.\nTerza parte.\nLa Parte Terza de \"L'atheisme\" \u00e8 quella in cui viene teorizzato l'ateismo scientifico su base monistica e necessitaristica. \nCi\u00f2 significa anche che per Le Dantec le parti hanno senso soltanto in quanto riferite a un tutto costituente la Natura nel suo insieme. Ma ci\u00f2 che pi\u00f9 gli preme \u00e8 in ogni caso negare ogni dualismo materia-spirito. \nLa sua concezione privilegia quindi una materialistica e scientifica logica pura da contrapporre alla logica di sentimento, responsabile di una non-scienza che spinge immancabilmente verso la religione.\nNel \u00a7 33 viene cos\u00ec espressa l'essenza dell'ateismo scientifico: \n\u00ab La scienza umana \u00e8 basata sulla constatazione, vecchia come la vita, del determinismo universale; \u00e8 grazie a questo, che l'uomo pu\u00f2 prospettare di scoprire le leggi dei fenomeni naturali, vale a dire di fissare delle formule che, nelle stesse condizioni, si verifichino sempre in tutti i fenomeni misurabili.\u00bb . \nL'inevitabile conclusione \u00e8: \u00abLe cose sono come sono e non altrimenti.\u00bb confermando un radicalismo proprio di un positivismo ottocentesco che vedeva nella necessit\u00e0 il principio dell'essere. \nPer l'ambiente culturale e sociale italiano il F\u00e9lix Le Dantec pensatore \u00e8 stato trascurato dalla storiografia filosofica. Una riproposizione del suo pensiero e una nuova esegesi dei suoi testi sarebbero utili alla sua conoscenza, fatti salvi tutti i limiti di un radicalismo monistico-necessitaristico oggi non pi\u00f9 compatibile con la biologia pi\u00f9 avanzata. La quale, non solo conferma Darwin, ma evidenzia elementi indeterministici che il Positivismo considerava inammissibili."}
{"id": "1501661", "revid": "1504506", "url": "https://it.wikipedia.org/wiki?curid=1501661", "title": "Duca di Provenza", "text": ""}
{"id": "1501663", "revid": "183976", "url": "https://it.wikipedia.org/wiki?curid=1501663", "title": "Youporn", "text": ""}
{"id": "1501665", "revid": "181699", "url": "https://it.wikipedia.org/wiki?curid=1501665", "title": "Juvenilia Reggio Emilia", "text": "L'Associazione Sportiva Dilettantistica Juvenilia era la principale societ\u00e0 di pallacanestro femminile di Reggio Emilia.\nFondata nel 1963, ha chiuso la sua attivit\u00e0 con la stagione 2012-13.\nStoria.\nLa societ\u00e0 fu fondata nel 1963 con il nome di Arbor Reggio Emilia. Inizialmente disput\u00f2 la Serie B e fu sponsorizzata dalla VB Conf.\nNegli anni '80 l'Arbor disputa la Serie C e torna in Serie B solo nel 1985. Al primo anno di terza serie, la Fotorama Reggio Emilia disputa i play-off per la promozione in Serie A2. Nel 1987, allenata da Giovanni Iori, l'Isiplast Reggio viene promossa per la prima volta nella serie cadetta.\nNel 1987-88 retrocede subito. Nel 1989 giunge quinta in Serie B e la stagione successiva disputa i play-off. Dopo alcuni anni di anonimato, l'Arbor lascia l'attivit\u00e0 nel settore di pallacanestro femminile. Nel 1997 la Juvenilia, nata proprio dall'Arbor, si fonde con l'Ahena Cesena e viene cos\u00ec ammessa alla Serie A1.\nNel 1997-98 si classifica seconda e disputa i play-off per lo scudetto. Nel 1998-99 torna in Serie A2, in seguito ad una retrocessione dovuta a problemi economici.\nNel 2000-01 si classifica al secondo posto, dietro la Cras Taranto, ma non riesce a conquistare la promozione; nella stagione successiva \u00e8 la Virtus Viterbo a conquistare la promozione a spese della Juvenilia. Nel 2002-03 la Memar Reggio Emilia viene promossa in A1, in occasione del quarantesimo anniversario dalla fondazione. Anche in questo caso, la permanenza nella massima serie dura solo un anno. Dal 2004-05 la Memar disputa la Serie A2 ad alto livello."}
{"id": "1501673", "revid": "287204", "url": "https://it.wikipedia.org/wiki?curid=1501673", "title": "Maathorneferura", "text": "Sua madre era una giovane sacerdotessa, figlia a propria volta di un sacerdote della dea Ishtar, conosciuta da Hattu\u0161ili III sulla via del ritorno da Kadesh dopo la storica battaglia con gli Egizi. Ebbe numerose sorelle e almeno tre fratelli: il maggiore, Nerikkaili, fu inizialmente \"Tuhkanti\" (principe reggente) di suo padre, prima di essere sostituito in tale ruolo dal minore, asceso infine al trono col titolo di Tudhaliya IV alla morte del padre.\nNon si conosce il suo nome ittita: Maathorneferura \u00e8 il nome egizio aggiunto dopo il matrimonio con il faraone Ramesse II avvenuto nell'autunno del 1246 a.C., matrimonio che segue il trattato storico di pace tra i due imperi fino ad allora rivali acerrimi e le venne dato subito il titolo di Grande sposa reale.\nIl matrimonio avvenne nell'anno 34 del regno di Ramesse II e da Maat-hor Neferura il sovrano ebbe una figlia, Neferure.\n&lt;-ra-D4-U2-t-G5-nfr-nfr-nfr-&gt;\n\"Maat-Hor-Neferura\" che significa \"La verit\u00e0 \u00e8 la bellezza di Ra\"\nVisse principalmente a Pi-Ramses, molto amata dal consorte che immortal\u00f2 le loro nozze nel tempio di Abusir e negli ultimi anni di regno di Ramesse II govern\u00f2 l'Egitto unitamente alle regine Bintanath e Meritamon.\nIn seguito si trasfer\u00ec nell'harem di Mi-wer situato nel Fayyum. \nEsiste una scultura, raffigurante la regina, posta vicino alle ginocchia di una statua di Ramesse, ma gravemente deturpata e una stele, detta stele di Bentresh oggi conservata al Museo del Louvre, che narra la sua storia chiamandola Bekhten.\nIn un papiro, scoperto da Flinders Petrie, vi \u00e8 elencato il corredo della regina."}
{"id": "1501679", "revid": "466539", "url": "https://it.wikipedia.org/wiki?curid=1501679", "title": "G\u0259nc\u0259", "text": "G\u0259nc\u0259 (IPA: ; ; ), nota anche come Ganja, \u00e8 una citt\u00e0 dell'Azerbaigian, la pi\u00f9 popolosa del Paese dopo la capitale Baku.\nFino al 1804 la citt\u00e0 fu capitale del Khanato di Ganja, dopodich\u00e9 divenne il centro del Governatorato di Elizavetpol' dell'Impero russo.\nEtimologia.\nAnche se alcune fonti dell'epoca islamica medievale attribuiscono la costruzione della citt\u00e0 a un sovrano arabo musulmano di nome Muhammad ibn Khalid al-Shaybani, gli storici moderni ritengono che nome Ganja derivi dal neo-persiano \"ganj\" (\"tesoro\") e in una fonte araba il nome registrato come \"Janza\" (dal medio persiano \"ganza\") suggerisce che la citt\u00e0 esistesse in epoca preislamica e che fu probabilmente fondata nel V secolo. Secondo alcune fonti, pass\u00f2 di mano tra persiani, khazari e arabi anche nel VII secolo. L'area in cui si trova Ganja era conosciuta come Arran dal IX al XII secolo; la sua popolazione urbana parlava principalmente in lingua persiana.\nLa citt\u00e0 fu ribattezzata \"Elizavetpol\"' (; AFI: ) durante il periodo dell'Impero russo. Dopo l'incorporazione nell'Unione Sovietica il suo nome fu cambiato di nuovo nel 1935 in \"Kirovabad\" (; ) e mantenne tale denominazione per la maggior parte del resto del periodo sovietico. Nel 1989, durante la perestrojka, la citt\u00e0 riacquist\u00f2 il nome originale di G\u0259nc\u0259.\nGeografia fisica.\nLa citt\u00e0 sorge all'interno dell'Azerbaigian, a met\u00e0 strada fra Tbilisi e Baku, a 400-450 metri sopra il livello del mare, sulla pianura del Kur-Araz nell'ovest dell'Azerbaigian. Si trova alle pendici nord-orientali delle catene montuose del Piccolo Caucaso sul fiume G\u0259nc\u0259\u00e7ay.\nLa citt\u00e0 confina con i rayon amministrativi di G\u00f6yg\u00f6l a sud, ovest e nord-ovest e Samukh a nord-est.\nStoria.\nFondazione della citt\u00e0.\nSecondo alcune fonti arabe medievali, la citt\u00e0 di G\u0259nc\u0259 fu fondata nell'859-860 da Mu\u1e25ammad b. Kh\u0101lid b. Yaz\u012bd b. Mazyad, il governatore arabo della regione sotto il regno del califfo al-Mutawakkil e fu cos\u00ec chiamata, perch\u00e9 vi fu trovato un tesoro. La leggenda racconta che il governatore arabo ebbe un sogno, durante il quale una voce gli disse di scavare sotto una delle tre colline dove aveva posto il campo: avrebbe trovato un grande tesoro. La voce disse, inoltre, di usare il tesoro per fondare una nuova citt\u00e0. Il governatore cos\u00ec fece e inform\u00f2 il califfo sia del tesoro che della nuova citt\u00e0. Il califfo nomin\u00f2 Mu\u1e25ammad governatore della citt\u00e0 a patto che consegnasse le monete del tesoro.\nEt\u00e0 feudale.\nImportante citt\u00e0 storica del Caucaso meridionale, Ganja ha fatto parte dell'Impero sasanide, del grande Impero selgiuchide, del Regno di Georgia, dell'Atabeg dell'Azerbaigian, dell'Impero corasmio, dell'Ilkhanato, dell'Impero timuride, del Kara Koyunlu, dell'Ak Koyunlu, e degli imperi persiani (safavide, afsharide, zand e qajar).\nXVI-XIX secolo.\nPer un breve periodo, G\u0259nc\u0259 fu ribattezzata Abbasabad da Shah Abbas dopo la guerra contro gli ottomani. Egli costru\u00ec una nuova citt\u00e0 a 8 chilometri a sud-ovest di quella vecchia, ma il nome in quel tempo il nome cambi\u00f2 nuovamente in G\u0259nc\u0259. Durante il governo safavide, era la capitale della provincia del Karabakh. Nel 1747, G\u0259nc\u0259 divenne il centro del Khanato di Ganja per alcuni decenni dopo la morte di Nader Shah, fino all'avvento delle dinastie iraniane Zand e Qajar. I khan / duchi che de facto hanno auto-governato il khanato, erano subordinati al governo centrale nell'Iran continentale e provenivano da un ramo della famiglia iraniana Qajar. G\u0259nc\u0259 \u00e8 anche il luogo di nascita del famoso poeta persiano Nizami Ganjavi.\nNel 1813 alla fine della guerra russo-persiana, con il Trattato di Golestan, il Khanato di G\u0259nc\u0259 fu ceduto dalla Persia alla vincente Russia. Gli iraniani riuscirono brevemente a cacciare i russi da G\u0259nc\u0259 durante l'offensiva del 1826 durante la guerra russo-persiana del 1826-1828, ma il trattato di Turkmenchay risultante rese definitiva la sua inclusione nell'Impero russo.\nRinominata Elizavetpol' (\u0415\u043b\u0438\u0437\u0430\u0432\u0435\u0442\u043f\u043e\u043b\u044c) dal nome della moglie di Alessandro I di Russia, Elisabetta Aleksejevna, nel 1868 divenne capitale del Governatorato di Elizavetpol. Il nome russo non fu accettato dagli azeri che continuarono a chiamare la citt\u00e0 Ganja.\nXX secolo.\nElizavetpol' (G\u0259nc\u0259) \u00e8 stata uno dei principali siti dei massacri armeno-tartari del 1905-1907. Nel 1918, G\u0259nc\u0259 divenne la capitale temporanea della Repubblica Democratica dell'Azerbaigian, a quel punto fu ribattezzata di nuovo G\u0259nc\u0259, fino a quando Baku fu riconquistata dalla dittatura centrocaspiana sostenuta dai britannici. Nell'aprile 1920, l'Armata Rossa occup\u00f2 l'Azerbaigian. Nel maggio 1920, G\u0259nc\u0259 fu teatro di una ribellione antisovietica repressa, durante la quale la citt\u00e0 fu pesantemente danneggiata dai combattimenti tra gli insorti e l'Armata Rossa. Nel 1935, Stalin ribattezz\u00f2 la citt\u00e0 in \"Kirovabad\" in onore di Sergej Kirov. Nel 1991 l'Azerbaigian ha ristabilito la sua indipendenza e l'antico nome della citt\u00e0 \u00e8 stato restituito.\nNel novembre 1988, il pogrom di Kirovabad costrinse la popolazione armena locale a lasciare la citt\u00e0.\nXXI secolo.\nLa ricostruzione nel XXI secolo ha portato a cambiamenti radicali nello sviluppo urbano della citt\u00e0, trasformando la vecchia citt\u00e0 sovietica in un fulcro di grattacieli ad uso misto.\nNel 2020, durante la guerra nell'Artsakh, G\u00e4nc\u00e4 \u00e8 stata pi\u00f9 volte bombardata.\nSport.\nCalcio.\nLa squadra principale della citt\u00e0 \u00e8 il K\u0259p\u0259z Professional Futbol Klubu."}
{"id": "1501682", "revid": "34222", "url": "https://it.wikipedia.org/wiki?curid=1501682", "title": "Colle dei Morti", "text": ""}
