{"id": "1421384", "revid": "1876595", "url": "https://it.wikipedia.org/wiki?curid=1421384", "title": "Episodi di L'incredibile Hulk (prima stagione)", "text": " \nLa prima stagione della serie televisiva \"L'incredibile Hulk\" \u00e8 stata trasmessa dal canale Universal Pictures.\nIl cast regolare di questa stagione \u00e8 composto da: \nL'incredibile Hulk.\nTrama.\nUn sovradosaggio accidentale di radiazioni gamma crea una mutazione nel DNA di David Banner, e, ogni volta che si arrabbia, si trasforma in una gigante creatura verde di di altezza e . Il giornalista, Jack McGee inizia una ricerca e la sua indagine conduce al laboratorio che Banner stava usando. Un'esplosione in laboratorio uccide l'amica dott.ssa El\u00e8na Marks. McGee, che ribattezza la creatura \"Hulk\", crede che quest'ultimo abbia ucciso David e la sua collega. Non in grado di spiegare la verit\u00e0, n\u00e9 controllare le sue trasformazioni, David fugge e cerca di trovare una cura per s\u00e9 stesso, e sperando di avere una vita normale un giorno.\nIl ritorno dell'incredibile Hulk.\nTrasmesso su Fox Retro nel 2012 in lingua originale e sottotitoli in italiano\nTrama.\nDavid continua la fuga da Jack McGee e dalla polizia, facendo credere che sia stato ucciso insieme a Elaina. Cercando di trovare una cura, David si ritrova accidentalmente nel mezzo di un complotto per uccidere una ragazza storpia, cos\u00ec la sua famiglia senza scrupoli pu\u00f2 ereditare la fortuna.\nL'ultimo round.\nTrama.\nDavid viene aggredito da due rapinatori di strada, ma si salva grazie all'intervento di un pugile dilettante che si fa chiamare Rocky, quest'ultimo lo ospita a casa sua trovandogli lavoro come fisioterapista nella sua palestra.\nPer guadagnare Rocky fa delle consegne per Sariego, il suo allenatore.\nUna sera, mentre Rocky e David tornano a casa, la banda di rapinatori li aggredisce ma David si trasforma in Hulk, Rocky scopre con terrore che ci\u00f2 che consegna \u00e8 eroina,ne parla con Sariego che si schiera dalla sua parte e gli concede la possibilit\u00e0 di combattere, David non la pensa come Rocky e scopre che Sariego vuole sbarazzarsi di Rocky dandogli una medicina che lui, pur essendo normale, non pu\u00f2 prendere, poich\u00e9 ha la pressione alta; mentre cerca di impadronirsi della medicina David viene scoperto, stordito e portato dentro una gabbia che viene nascosta.\nDurante l'incontro Rocky viene quasi sconfitto. David si risveglia trasformandosi in Hulk e salva la situazione, tra il pubblico c'\u00e8 anche McGee.\nIl giorno dopo David decide di andarsene poich\u00e9 il giornalista sta venendo ad intervistare Rocky.\nOperazione A.G.D.4.\nTrama.\nDavid lavora come custode in uno zoo con il falso nome di David Bradburg, qui conosce la dottoressa Claudia Baxter che conduce studi sulla A.G.D.4. Interessato, David scopre che lei ha cercato di portare a termine le sue teorie dopo la sua (di David) morte, Claudia spiega che l'A.G.D.4 scatena la forza negli animali, David la aiuta nelle sue ricerche.\nPi\u00f9 tardi scopre che la nuova scimmia arrivata allo zoo \u00e8 creduta morta, David scopre che non \u00e8 morta, ma solo in coma. Intanto il Dottor Malone che teme che David possa ostacolarlo nel suo piano chiede al suo assistente Carl di farlo rinchiudere nella gabbia di Idiot, il gorilla di Claudia, e farlo uccidere da quest'ultimo, Carl ci riesce ma David si trasforma in Hulk, sconfiggendo Idiot, mentre Claudia rientra, Hulk scappa sfondando il muro, tutti devono abbandonare lo zoo.\nVerso sera David ritorna umano e scopre insieme a Claudia che il Dottor Malone e i suoi uomini hanno organizzato un contrabbando di diamanti in denaro; i due vengono scoperti David viene legato ma riesce, trasformandosi in Hulk, a scappare e a salvare Claudia.\nIl giorno dopo David se ne va perch\u00e9 \u00e8 arrivato Jack McGee. \nMorte di un'indossatrice.\nTrama.\nUna modella viene assassinata ed il suo capo, James Joslin, dichiara che \u00e8 stato Hulk; cos\u00ec David decide di indagare e scopre che la ragazza \u00e8 stata uccisa da una sua collega, con la complicit\u00e0 di Joslin, e che Hulk in realt\u00e0 era solo intervenuto per difenderla. I due decidono quindi di eliminare anche David che si salva trasformandosi in Hulk.\nOre 17: appuntamento con la morte.\nTrama.\nDavid lavora in una sala giochi di New York e scopre che i commercianti della zona, compreso il suo datore di lavoro Norman Adrams, subiscono estorsioni da Jason Laird. Jason Laird obbliga Norman, come prova di fedelt\u00e0 ad uccidere il suo vecchio amico Leo Kahn. Norman per\u00f2 non ci riesce, e d'accordo con Leo, decide di uccidere Jason, all'appuntamento alle ore 17 in un garage a Park Avenue. David scopre che Jason Laird traffica in droga, chiede a Carol di avvertire la polizia e di mandarla all'appuntamento. David prende un taxi e rimane intrappolato nel traffico, perde la pazienza a trasformato in Hulk corre per le strade di New York. McGee avvisato di Hulk lo vede e cerca di seguirlo. Hulk blocca Norman che stava per sparare a Jason. Arriva la polizia. David bacia affettuosamente la dottoressa Carol e si rimette in viaggio.\nIn una scena in esterni con il protagonista trasformato in Hulk, si scorge un cinema che ha in programmazione \"La febbre del sabato sera\".\n747.\nDoppiaggio parziale per la trasmissione insieme al pilot su Italia 1 e non risulta ritrasmesso nelle repliche, eccetto su Fox Retro nel 2012 in lingua originale e sottotitoli in italiano.\nTrama.\nDavid va Chicago per incontrare un dottore che potrebbe aiutarlo, ma il suo aereo viene dirottato per rubare dei preziosi manufatti egizi trasportati su quel volo.\nSolo l'intervento di Hulk permette ai passeggeri di atterrare sani e salvi.\nS.O.S. reporter.\nTrama.\nLas Vegas. Il reporter Ed Campion e Wanda hanno delle prove dettagliate contro Tom Edler, che hanno depositato dentro una cassetta postale all'aeroporto. David lavora alla casa da gioco di propriet\u00e0 di Tom Edler, e casualmente assiste all'investimanto (tentato omicidio) di Ed Campion. Gli presta le prime cure e lo accompagna sull'ambulanza e Ed d\u00e0 a David un registratore, gli chiede di consegnarlo a Jack McGee al Sahara Hotel, a cui lui aveva gi\u00e0 telefonato. Ed \u00e8 in coma. David va al Sahara Hotel, chiama McGee dall'atrio per avvertirlo di aver lasciato una cosa per lui alla reception, gli riferisce il messaggio di Ed, che Wanda gli deve dare una chiave. La voce di David risulta familiare a McGee, che corre gi\u00f9 a vedere chi \u00e8 la persona al telefono. David si accerta che McGee abbia il pacchetto e va via. McGee va da Wanda, e insieme vanno a casa di Ed la trovano sottosopra, infatti gli uomini di Edler non sono riusciti a trovare la chiave, Wanda la trova e la da a Jack McGee, che si reca subito all'aeroporto, per prendere i documenti dentro la cassetta. Gli uomini di Edler riconoscono nella sala da gioco David, colui che ha soccorso Ed, lo minacciano e lo picchiano, la reazione di Hulk \u00e8 immediata nel distruggere e scappare. David telefona a Wanda, perch\u00e9 avvisi McGee di non andare all'aeroporto, perch\u00e9 lo stanno aspettando gli uomini di Elder. Ma Wanda non riesce n\u00e9 ad avvisare Jack, n\u00e9 la polizia, viene bloccata da Edler. David corre all'aeroporto, ma McGee viene rapito, e anche lui stesso viene bloccato. David viene fatto salire sulla stessa automobile con McGee (stordito). Vengono portati alla cava di sabbia per essere uccisi. Vengono messi dentro ad una fossa e ricoperti di sabbia. Hulk salva la vita a McGee, che trovandosi di fronte a lui, comincia a fargli delle domande: \"David Banner ti dice qualcosa?\". Hulk si sta trasformando in David, sotto i suoi occhi, quando Edler gli spara, blocca la trasformazione e fugge via. David lascia Las Vegas, perdendo una moneta alla slot machine e una croupier gli augura che un giorno o l'altro vincer\u00e0.\nLa tigre dell'autostrada.\nTrama.\nDavid si trova suo malgrado coinvolto nella vendetta di una donna contro alcuni ladri che hanno rubato il camion di suo padre per contrabbandare dei componenti elettronici.\nCome al solito Hulk rimette le cose a posto.\nCuriosit\u00e0.\nStesso modello di camion del thriller \"Duel\", film d'esordio di Steven Spielberg, ed utilizzo di alcune scene di azione.\nVita e morte.\nTrama.\nMarysville, Oregon ospedale Blanchard. David si reca da un medico, il dott. Rhodes che sta eseguendo degli esperimenti sul DNA che potrebbero aiutarlo a liberarsi di Hulk. Durante il viaggio fa amicizia con una donna incinta (Carrie), grazie alla quale viene a conoscenza di un commercio clandestino di neonati, nel quale \u00e8 coinvolto lo stesso dottore. Carrie \u00e8 ricoverata alla clinica Matrix, gestita da Ellen, ed \u00e8 vicino all'ospedale dove sta David. Il dott. Rhodes spiega a David che i suoi esperimenti sul DNA, non sono approvati dal governo, e che quindi firmer\u00e0 un consenso all'intervento, come se fosse di ordinaria amministrazione, con i soliti rischi. Invece le cellule che inietter\u00e0 nel suo cervello potrebbero essere letali, ma David gli spiega che accetta i rischi, per eliminare il problema genetico e la sua tendenza all'iperagressivit\u00e0. All'ospedale, David incontra una paziente della clinica Matrix, raccolta per strada, con un'emorragia, che chiedeva del suo bambino e del dott. Rhodes che l'aveva assistita. David corre subito da Carrie, la vede di nascosto nel giardino, ha le doglie vuole abbandonare il bambino dopo la nascita, perch\u00e9 \u00e8 da sola e senza soldi. David cerca di convincerla che pu\u00f2 chiedere degli aiuti statali. Ellen e il dott. Rhodes vedono parlare Carrie e David, e gli viene il dubbio che i due possano essere d'accordo o con la polizia o per ricattarli. Ellen ordina al dott. Rhodes di uccidere David. Durante l'intervento David guarda il monitor, e si accorge che l'iniezione non \u00e8 nel punto giusto della testa, e che il dott. Rhodes gli sta iniettando una dose letale di solfato di morfina. Questi gli anticipa anche che Carrie dopo il parto morir\u00e0. David si trasforma in Hulk, un Hulk drogato, debole, la vista appannata. David ritorna in s\u00e9, arriva a fatica a Matrix barcollando. Carrie ci ha ripensato, vuole tenersi il bambino. L'altra paziente che il dott. Rhodes teneva sedata, finalmente spiega che ha venduto il suo bambino a Matrix. Viene avvisata la polizia. Il parto \u00e8 iniziato con il dott. Rhodes ed Ellen che assistono Carrie. David si trasforma in Hulk e arriva in sala parto giusto in tempo per consegnare la bambina tra le braccia di Carrie. Arriva la polizia, Hulk sfonda il muro e fugge. David va a trovare Carrie in ospedale che gli dice che se fosse stato un maschio, l'avrebbe chiamato come lui, poi alla notizia dell'arrivo di McGee fa appena in tempo ad andare via.\nIl terremoto.\nTrama.\nDavid riesce ad entrare in un importante centro di ricerche nucleari, fingendosi un esperto di sicurezza, per avere accesso ad un laboratorio dove sperimentare su di s\u00e9 radiazioni in grado di arrestare la sua metamorfosi. Durante l'esperimento per\u00f2 avviene un terremoto, che mette a rischio di radiazioni l'intera citt\u00e0. Sar\u00e0 ovviamente lui, trasformatosi in Hulk, a scongiurare il cataclisma, con l'aiuto di un'\u00e9quipe di persone rimaste intrappolate.\nLa storia del porto.\nTrama.\nDavid lavora come barman nel locale di Josie, la vedova di un sindacalista morto in circostanze misteriose.\nI due candidati alla presidenza del sindacato portuale si contendono l'appoggio di Josie, considerato decisivo ai fini della vittoria elettorale. A tal fine verranno usati mezzi pi\u00f9 o meno illeciti e David dovr\u00e0 proteggere Josie contro coloro che cercheranno di approfittarsi della sua buona fede."}
{"id": "1421385", "revid": "1632387", "url": "https://it.wikipedia.org/wiki?curid=1421385", "title": "How Far to Asgaard", "text": "How Far to Asgaard \u00e8 il primo album del gruppo faroese T\u00fdr pubblicato nel gennaio 2002 dalla casa discografica Tutl. La traccia \"Hail to the Hammer\" era gi\u00e0 apparsa nel demo datato 2000 ed \u00e8 riapparsa nell'album del 2008 \"Land\".\nL'album \u00e8 stato ripubblicato dalla Napalm Records, con un nuovo artwork e tracce bonus, il 4 novembre 2008."}
{"id": "1421396", "revid": "436907", "url": "https://it.wikipedia.org/wiki?curid=1421396", "title": "Roger Meddows Taylor", "text": ""}
{"id": "1421402", "revid": "610351", "url": "https://it.wikipedia.org/wiki?curid=1421402", "title": "Mercenaria mercenaria", "text": "La vongola atlantica (Mercenaria mercenaria, Linnaeus 1758), conosciuta anche come quahog o vongola americana o tartufo atlantico, \u00e8 un mollusco che si trova principalmente sulle coste nordamericane dell'est, dall'Isola del Principe Edoardo fino alla penisola dello Yucat\u00e1n.\nDescrizione.\n\u00c8 un genere di molluschi bivalvi della famiglia Veneridae, dotato di conchiglia molto robusta di forma tondeggiante, alquanto ovale. I due gusci presentano numerose e sottili striature di accrescimento che talvolta sono meno marcate sulla parte centrale. Il colore esterno \u00e8 bianco-giallastro con sfumature bruno chiaro; all\u2019interno il mollusco si presenta di un colore bianco pallido con sfumature violacee, pi\u00f9 o meno marcate, sul margine posteriore vicino al muscolo adduttore. Come tutti i molluschi bivalve si nutre filtrando l\u2019acqua marina.\nDiffusione.\n\u00c8 diffusa nel Mediterraneo, nel Mar Adriatico, dove \u00e8 presente a seguito di alcuni tentativi di introduzione, e nell\u2019Atlantico orientale, dalle isole britanniche fino al Marocco, ma il suo habitat tipico \u00e8 sicuramente l\u2019Atlantico occidentale (dal Quebec alla Florida), ha un buon valore commerciale su entrambe le coste dell\u2019Atlantico, in alcune zone viene addirittura allevata. \u00c8 commercializzata viva ed \u00e8 presente frequentemente sui mercati europei."}
{"id": "1421403", "revid": "640277", "url": "https://it.wikipedia.org/wiki?curid=1421403", "title": "Babbo Lupo", "text": ""}
{"id": "1421406", "revid": "26751", "url": "https://it.wikipedia.org/wiki?curid=1421406", "title": "Quahog (Mercenaria mercenaria)", "text": ""}
{"id": "1421407", "revid": "1305772", "url": "https://it.wikipedia.org/wiki?curid=1421407", "title": "Ossidi di cloro", "text": "Ossido di cloro pu\u00f2 riferirsi ai seguenti composti dell'ossigeno col cloro:"}
{"id": "1421412", "revid": "123344733", "url": "https://it.wikipedia.org/wiki?curid=1421412", "title": "Secure copy", "text": "In informatica Secure Copy (copia sicura) o SCP \u00e8 un protocollo di comunicazione utilizzato per trasferire in modo sicuro un file tra un computer locale ed un host remoto o tra due host remoti, usando il protocollo Secure Shell (SSH). In particolare il termine SCP pu\u00f2 riferirsi ad una delle due seguenti cose tra loro correlate: il \"protocollo SCP\" o il \"programma SCP\" che implementa il suddetto protocollo.\nProtocollo SCP.\nIl \"protocollo SCP\" \u00e8 simile al protocollo rcp di BSD, comunque diversamente da rcp, i dati sono criptati durante i trasferimenti, per evitare che a causa di sniffing vengano estratte informazioni utilizzabili dai pacchetti di dati. Il protocollo in s\u00e9 non fornisce autenticazione e sicurezza, ma si affida al sottostante protocollo, SSH, per fornire queste caratteristiche. Nella stragrande maggioranza dei diversi utilizzi, il protocollo SCP \u00e8 sostituibile dal pi\u00f9 esteso protocollo SFTP, che \u00e8 anch'esso basato su SSH.\nIl protocollo SCP implementa solo il trasferimento del file. Esso ci riesce connettendosi all'host usando SSH e l\u00e0 esegue un SCP del server (scp). Il programma SCP del server \u00e8 tipicamente lo stesso programma SCP del client. SCP pu\u00f2 interattivamente chiedere password o passphrase richieste per stabilire una connessione remota ad un host remoto, differentemente da rcp che fallisce in questa situazione.\nPer effettuare un upload, il client fornisce al server i file da inviare, opzionalmente includendo i loro attributi di base (permessi, timestamp). Questo \u00e8 un vantaggio rispetto al comune protocollo FTP, che non fornisce al file finale sul server gli attributi del file originario \"data originaria/timestamp\". Per i download, il client manda una richiesta per i file o directory da scaricare. Quando si scarica una directory, il server fornisce al client le sue sotto-directory e i file. Lo scaricamento \u00e8 quindi server-driven, che implica un rischio di sicurezza quando ci si connette ad un \"malicious server\" (server che si sostituisce in modo fraudolento a quello desiderato).\nProgramma SCP.\nIl \"programma SCP\" \u00e8 un'applicazione client che implementa il protocollo SCP; \u00e8 quindi un programma per eseguire copie sicure.\nIl client SCP pi\u00f9 ampiamente usato \u00e8 il programma a riga di comando scp, che \u00e8 fornito nella maggior parte delle implementazioni di SSH. Il programma scp \u00e8 l'analogo \"sicuro\" del comando rcp. Il programma scp deve essere parte di tutti i server SSH che vogliono fornire il servizio SCP, tanto le funzioni scp quant'anche il server SCP.\nAlcune implementazioni di SSH forniscono il programma scp2, che usa il protocollo SFTP invece di SCP, ma fornisce la stessa identica interfaccia a riga di comando di scp. scp \u00e8 quindi tipicamente un link simbolico a scp2.\nTipicamente, la sintassi del programma scp \u00e8 come la sintassi di cp:\n scp \"FileSorgente\" \"nomeUtente\"@\"host\":\"directory\"/\"FileDestinazione\"\n scp \"nomeUtente\"@\"host\":\"directory\"/\"FileSorgente\" \"FileDestinazione\"\nDal momento che il protocollo SCP implementa solo il trasferimento di file, i client grafici (GUI) SCP sono rari, dal momento che per implementarli sono richieste funzionalit\u00e0 aggiuntive(almeno il listing delle directory). Per esempio, WinSCP di default utilizza il protocollo SFTP. Perfino quando operano in modalit\u00e0 SCP, i client come WinSCP non sono dei puri client SCP, dal momento che essi devono usare altri mezzi per implementare le funzionalit\u00e0 aggiuntive (come il comando ls). Questo a sua volta porta a dei problemi di \"dipendenza dalla piattaforma\". Per questo pu\u00f2 non essere possibile lavorare con un particolare server SCP usando un client SCP GUI, perfino se \u00e8 possibile lavorare con lo stesso server usando un tradizionale client a riga di comando.\nTool pi\u00f9 completi per controllare file con SSH sono i client SFTP."}
{"id": "1421414", "revid": "486946", "url": "https://it.wikipedia.org/wiki?curid=1421414", "title": "Babbo lupo", "text": ""}
{"id": "1421417", "revid": "767487", "url": "https://it.wikipedia.org/wiki?curid=1421417", "title": "P\u00e4rsti", "text": "P\u00e4rsti \u00e8 un ex comune dell'Estonia situato nella contea di Viljandimaa, nell'Estonia meridionale; classificato come comune rurale, il centro amministrativo era la localit\u00e0 (in estone \"k\u00fcla\") di J\u00e4mejala.\nNel 2013 \u00e8 confluito, insieme a Paistu, Saarepeedi e Viiratsi, nel nuovo comune rurale di Viljandi.\nLocalit\u00e0.\nOltre al capoluogo, il centro abitato comprende un borgo (in estone \"alevik\"), Ramsi, e altre 25 localit\u00e0.\nBorghi.\nRamsi\nVillaggi.\nAlustre - Heimtali - J\u00e4mejala - Kiini - Kiisa - Kingu - Kookla - Laanekuru - Leemeti - Marna - Matapera - Mustivere - P\u00e4ri - P\u00e4rsti - Pinska - Puiatu - Raudna - Rihkama - Savikoti - Sinialliku - Tohvri - T\u00f5rrek\u00fcla - Turva - V\u00e4ike-K\u00f5pu - Vanam\u00f5isa - Vardi"}
{"id": "1421420", "revid": "64525", "url": "https://it.wikipedia.org/wiki?curid=1421420", "title": "Pentossido di dicloro", "text": ""}
{"id": "1421422", "revid": "767487", "url": "https://it.wikipedia.org/wiki?curid=1421422", "title": "Saarepeedi", "text": "Saarepeedi \u00e8 un ex comune dell'Estonia situato nella contea di Viljandimaa, nell'Estonia meridionale; classificato come comune rurale, il centro amministrativo era l'omonima localit\u00e0 (in estone \"k\u00fcla\").\nNel 2013 \u00e8 confluito, insieme a Paistu, P\u00e4rsti e Viiratsi, nel nuovo comune rurale di Viljandi.\nLocalit\u00e0.\nOltre al capoluogo, il centro abitato comprende altre 11 localit\u00e0.\nAindu - Auksi - Karula - Kokaviidika - Moori - Peetrim\u00f5isa - Taari - Tobraselja - T\u00f5nissaare - V\u00e4lgita - V\u00f5istre"}
{"id": "1421424", "revid": "1543377", "url": "https://it.wikipedia.org/wiki?curid=1421424", "title": "Lingua nabatea", "text": "La lingua nabatea \u00e8 stata una lingua semitica e fu impiegata dal popolo dei Nabatei.\nStoria.\nIl linguaggio delle iscrizioni epigrafiche nabatee, attestato fin dal II secolo a.C., mostra uno sviluppo locale della lingua aramaica, che aveva esaurito la sua importanza di lingua sovra-regionale dopo il collasso dell'Impero persiano achemenide (330 a.C.) che la impiegava come lingua amministrativa e di comunicazione, riservando alla lingua persiana vera e propria funzioni cerimoniali e religiose. L'alfabeto nabateo costituisce un'evoluzione dell'alfabeto aramaico.\nL'uso di questo dialetto aramaico fu sempre pi\u00f9 contrastato dal dialetto arabo settentrionale, impiegato dalle popolazioni circostanti e sempre pi\u00f9 come seconda lingua da quelle locali. Dal IV secolo d.C., l'influenza dell'arabo parlato divenne massiccia a tal punto che si pu\u00f2 dire che la lingua nabatea lentamente fu assorbita dalla lingua araba. L'alfabeto arabo \u00e8 stato generalmente considerato come una variante corsiva dell'alfabeto nabateo nel IV secolo. Di recente alcuni studiosi hanno contestato questa diffusa teoria."}
{"id": "1421428", "revid": "1543377", "url": "https://it.wikipedia.org/wiki?curid=1421428", "title": "Suure-Jaani (comune rurale)", "text": "Suure-Jaani \u00e8 un ex comune dell'Estonia situato nella contea di Viljandimaa, nell'Estonia meridionale; il centro amministrativo \u00e8 la citt\u00e0 (in estone \"linn\") di Suure-Jaani.\nIl 21 ottobre 2017 \u00e8 confluito, insieme a K\u00f5o, K\u00f5pu e V\u00f5hma, nel nuovo comune di P\u00f5hja-Sakala.\nLocalit\u00e0.\nOltre al capoluogo, il centro abitato comprende un borgo (in estone \"alevik\"), Olustvere, e 46 localit\u00e0 (in estone \"k\u00fcla\").\nAimla - \u00c4ngi - Arjadi - Epra - Ilbaku - Ivaski - J\u00e4levere - Jaska - Kabila - K\u00e4revere - Karjasoo - Kerita - Kibaru - Kildu - Kobruvere - K\u00f5idama - Kootsi - Kuhjavere - Kuiavere - Kurnuvere - Lahmuse - Lemmak\u00f5nnu - L\u00f5havere - M\u00e4ek\u00fcla - Metsk\u00fcla - Mudiste - Munsi - Navesti - Nuutre - Paelama - P\u00e4rak\u00fcla - P\u00f5hjaka - R\u00e4\u00e4ka - Reegoldi - Riiassaare - Sandra - S\u00fcrgavere - T\u00e4\u00e4ksi - Taevere - T\u00e4llevere - \u00dclde - Vastem\u00f5isa - Vihi - V\u00f5hmassaare - V\u00f5ivaku - V\u00f5lli"}
{"id": "1421433", "revid": "287204", "url": "https://it.wikipedia.org/wiki?curid=1421433", "title": "Rhythm of Love (Scorpions)", "text": "Rhythm of Love \u00e8 una canzone della band Hard rock/Heavy metal Scorpions inserita nell'album \"Savage Amusement\", pubblicato nel 1988.\n\u00c8 stata scritta dal chitarrista Rudolf Schenker e dal cantante Klaus Meine.\nIn USA la canzone si \u00e8 posizionata #6 nel Mainstream Rock Chart e al #75 in Billboard Hot 100.\n\"Rhythm of Love\" \u00e8 presente anche nelle seguenti raccolte: \"Best of Rockers 'n' Ballads\", ', ', \"Gold\", \"Box of Scorpions\", \"\", \"Master Series\".\nNel video musicale del brano compare la modella Joan Severance."}
{"id": "1421437", "revid": "125857432", "url": "https://it.wikipedia.org/wiki?curid=1421437", "title": "Hamza", "text": "La hamza () \u00e8 una lettera utilizzata nella lingua araba, di uso comune ma che non fa parte delle 28 lettere \"canoniche\" dell'alfabeto arabo.\nOrigine.\nNegli alfabeti fenicio e aramaico il colpo di glottide era rappresentato dalla lettera aleph, da cui \u00e8 discesa direttamente la lettera dell'alfabeto arabo alif. Tuttavia questa lettera, oltre a rappresentare questo fono, rappresentava anche la vocale lunga . Al fine di evitare fraintendimenti nella scrittura, si incominc\u00f2 ad aggiungere una hamza al di sopra dell'alif quando doveva rappresentare il colpo di glottide.\nPer quanto solitamente necessiti dell'appoggio di una alif, nella scrittura moderna a volte la hamza pu\u00f2 trovarsi sulla linea di scrittura, come se fosse una normale lettera, e quindi non legata a nessun'altra lettera.\nFonetica.\nFoneticamente rappresenta il \"colpo di glottide\" (occlusiva glottidale sorda ).\nScrittura e traslitterazione.\nLa hamza viene scritta in varie forme in funzione della lettera a cui si appoggia:\nOrtografia.\nIn posizione iniziale la hamza \u00e8 sempre posta sopra o sotto una alif. Negli altri casi pu\u00f2 essere sorretta da vocali. Se \u00e8 preceduta da vocali lunghe o dittonghi, tuttavia, viene ignorata. Se ci sono due o pi\u00f9 vocali che sono in conflitto per accompagnare la hamza, si segue la seguente scala: \"/i/ /u/ /a/\". Se non ci sono vocali viene scritta sulla linea.\nLa hamza, specialmente se all'interno della parola, \u00e8 scritta su una consonante che si sceglie in base a pattern precisi ma estremamente complessi, ragion per cui l'uso si pu\u00f2 imparare in parte a memoria tramite esempi concreti e in parte con l'intuito. Ad ogni modo, si espongono in breve i pattern per non commettere errori ortografici, fermo restando che la consultazione di un dizionario o di un buon traduttore online sbroglia i dubbi di scrittura e che esiste qualche eccezione usata pure da grandi letterati:\nNella scrittura possono verificarsi tre casi in funzione della sua posizione nella parola:\nEsempi di vocaboli con la hamza.\nSi offrono alcuni esempi di questa tipologia di parole, siccome la scrittura della hamza specialmente dentro la parola \u00e8 soggetta a regole complesse. Degli esempi concreti danno una vaga idea di come funzioni, a meno che si impari la grafia a memoria caso per caso o si faccia una via di mezzo: \u0633\u0623\u0644 sa'ala (chiedere), \u0627\u0644\u0641\u0623\u0631 'al-fa'r (il topo), \u0627\u0644\u0641\u0626\u0631\u0627\u0646 'al-fi'raan (i topi), \u0627\u0644\u0631\u0623\u0633 'ar-ra's (la testa), \u0627\u0644\u0631\u0626\u064a\u0633 'ar-ra'iis (il capo/boss), \u0631\u0624\u0633\u0627\u0621 ru'asaa' (teste/i boss), \u0642\u0631\u0623 qara'a (leggere), \u0627\u0644\u0631\u0623\u064a 'ar-ra'y (l'opinione), \u0627\u0644\u0645\u0631\u0623\u0629 'al-mar'a(t) (la donna), \u0628\u062f\u0623 bada'a (iniziare), \u0627\u0644\u0645\u0628\u062f\u0623 'al-mabda' (il principio), \u0627\u0644\u0645\u0633\u0627\u0621 'al-masaa' (la sera/le sere), \u0627\u0644\u0642\u0631\u0622\u0646 (il Corano), \u062b\u0623\u0631 tha'r (vendetta), \u0627\u0644\u0645\u0633\u062a\u0623\u062c\u0631 'al-musta'jir (il prestatore), \u0632\u0623\u0631 zahara (ruggire), \u0627\u0644\u0645\u0644\u062c\u0623 'al-malja' (il riparo), \u0645\u062a\u0623\u0646\u0642 muta'anniq (elegante, \"abbastanza raro\"), \u0628\u0624\u0633 bu's (misera), \u0645\u0633\u0624\u0648\u0644 mas'uul (responsabile), \u0645\u0627\u0626\u0629 mi'a(t) (cento), \u0647\u064a\u0626\u0629 hay'a(t) (organizzazione), \u0634\u064a\u0621 shay' (cosa/roba), \u0623\u0635\u062f\u0642\u0627\u0621 'asdiqaa' (amici), \u0644\u0642\u0627\u0621 liqaa' (incontro), \u062c\u0631\u0624 jaru'a (osare), \u0646\u0628\u0627\u0621 naba' (notizia/news), \u0646\u0628\u0648\u0621\u0629 tanabbu' (profezia), \u0636\u0648\u0621 daw' (luce), \u062c\u0632\u0621 juz' (parte), \u0644\u0627\u0646 li-'anna (poich\u00e9/perch\u00e9...), \u0623\u0633\u0631 'asara (catturare), \u0623\u0645\u0644 'amala (sperare), \u064a\u0623\u0645\u0644 ya'mulu (lui spera), \u0623\u062e\u0630 'akhadha (prendere), \u064a\u0623\u062e\u0630 ya'khudhu (lui prende), \u0623\u0643\u0644 'akala (mangiare), \u064a\u0623\u0643\u0644 ya'kulu (lui mangia).\nNei dizionari e grammatiche sono reperibili molte altre parole simili, che permettono di capire come funziona la grafia della hamza in questi casi. Le eccezioni ai pattern sono sporadiche e possono essere trovate pure nella letteratura di grandi autori."}
{"id": "1421440", "revid": "256896", "url": "https://it.wikipedia.org/wiki?curid=1421440", "title": "American Academy of Dramatic Arts", "text": ""}
{"id": "1421441", "revid": "339392", "url": "https://it.wikipedia.org/wiki?curid=1421441", "title": "Nazionale di calcio di Reunion", "text": ""}
{"id": "1421443", "revid": "123728468", "url": "https://it.wikipedia.org/wiki?curid=1421443", "title": "Lophodytes cucullatus", "text": "Lo smergo dal ciuffo, smergo monaco o smergo dal cappuccio (\"Lophodytes cucullatus\", Linnaeus 1758) \u00e8 una piccola anatra, unico membro del genere \"Lophodytes\" (Reichenbach, 1853).\nDescrizione.\nGli smerghi dal ciuffo hanno una cresta sul retro della testa, che pu\u00f2 essere espansa o contratta. Nei maschi adulti, questa cresta ha una grande macchia bianca, la testa \u00e8 nera e i fianchi sono bruno rossastri. La femmina adulta ha una cresta rossastra e la maggior parte del resto della testa e del corpo \u00e8 bruno-grigiastra. Lo smergo crestato ha il becco a sega, ma non viene classificato tra gli smerghi veri e propri.\nHabitat e diffusione.\nIl loro habitat di nidificazione sono le paludi e gli stagni forestali della met\u00e0 settentrionale degli Stati Uniti o del Canada meridionale. Preferiscono nidificare nelle cavit\u00e0 degli alberi vicini all'acqua, ma, se disponibili e non occupate, possono usare anche le scatole di nidificazione per le anatre di bosco. Agli inizi dell'inverno formano delle coppie.\nGli smerghi crestati sono migratori sulle brevi distanze e svernano negli Stati Uniti in tutti quei luoghi in cui le temperature invernali permettono di mantenere liberi dal ghiaccio stagni, laghi e fiumi. Sebbene siano apparsi in Europa come visitatori occasionali, questa specie appariscente \u00e8 cos\u00ec comune nelle collezioni che solamente un uccello inanellato potrebbe essere accettato come un vero visitatore e non come un uccello fuggito da uno di queste.\nAlimentazione.\nSi nutrono immergendosi e nuotando sott'acqua alla ricerca di piccoli pesci, crostacei e insetti acquatici.\nSpecie fossili.\nUna specie di anatra fossile proveniente dal Pleistocene superiore di Vero Beach, Florida, venne descritta come \"Querquedula floridana\" (un genere incluso attualmente in \"Anas\"), ma quando venne riesaminata con maggior attenzione si scopr\u00ec che era una specie strettamente imparentata con lo smergo dal ciuffo; attualmente \u00e8 chiamata \"Lophodytes floridanus\", ma l'esatta relazione tra questo uccello e la specie moderna \u00e8 sconosciuta."}
{"id": "1421444", "revid": "486946", "url": "https://it.wikipedia.org/wiki?curid=1421444", "title": "Padre Lupo", "text": ""}
{"id": "1421445", "revid": "767487", "url": "https://it.wikipedia.org/wiki?curid=1421445", "title": "Suure-Jaani", "text": "Suure-Jaani \u00e8 una citt\u00e0 dell'Estonia meridionale, nella contea di Viljandimaa, capoluogo del rispettivo comune rurale. Amministrativamente non esistono distinzioni tra la citt\u00e0 e il suo contado."}
{"id": "1421446", "revid": "486946", "url": "https://it.wikipedia.org/wiki?curid=1421446", "title": "Padre lupo", "text": ""}
{"id": "1421447", "revid": "767487", "url": "https://it.wikipedia.org/wiki?curid=1421447", "title": "Wie Weit", "text": "Wie Weit \u00e8 un singolo degli Apocalyptica pubblicato nel 2005. Contiene \"Quutamo\", versione strumentale delle altre 3 canzoni del singolo, \"Wie Weit\" (in lingua tedesca), \"How Far\" (in lingua inglese) e \"En Vie\" (in lingua francese)."}
{"id": "1421448", "revid": "46291", "url": "https://it.wikipedia.org/wiki?curid=1421448", "title": "Lophodytes", "text": ""}
{"id": "1421449", "revid": "1610933", "url": "https://it.wikipedia.org/wiki?curid=1421449", "title": "Smergo crestato", "text": ""}
{"id": "1421450", "revid": "767487", "url": "https://it.wikipedia.org/wiki?curid=1421450", "title": "Alfabeto nabateo", "text": "L'alfabeto nabateo \u00e8 un alfabeto consonantico (abjad) che fu usato dai Nabatei a partire dal II secolo a.C. Importanti iscrizioni epigrafiche sono state rinvenute a Petra. L'alfabeto deriva da quello aramaico attraverso l'alfabeto siriaco. Influenz\u00f2, secondo molti studiosi, l'alfabeto arabo a partire dal IV secolo, ed \u00e8 questo il motivo per cui la forma dei suoi grafemi costituisce una via di mezzo fra le scritture semitiche pi\u00f9 settentrionali (come l'ebraico) e l'arabo. "}
{"id": "1421451", "revid": "5695", "url": "https://it.wikipedia.org/wiki?curid=1421451", "title": "Morte di Pilato", "text": "La Morte di Pilato \u00e8 un apocrifo del Nuovo Testamento facente parte del Ciclo di Pilato, riferito a Ponzio Pilato, prefetto della Giudea (26-36) implicato nel processo di Ges\u00f9. \u00c8 composto in latino e risale al medioevo. In particolare il principale manoscritto di riferimento (Biblioteca Ambrosiana L58) \u00e8 del XIV secolo.\nHa in comune molti temi presenti negli apocrifi Vendetta del Salvatore e Guarigione di Tiberio, probabilmente derivando questi tre i racconti da un testo precedente, forse del VI secolo.\nIl testo racconta che l'imperatore Tiberio Cesare \u00e8 affetto da una grave malattia e, avendo sentito parlare di un medico di nome Ges\u00f9, lo fa chiamare. Un suo dipendente di nome Volusiano si reca da Pilato che gli dice di averlo crocifisso, essendo un malfattore. Volusiano incontra poi la Veronica che gli parla di un panno da lei dato a Ges\u00f9 mentre stava predicando e sul quale era rimasto impresso miracolosamente il suo volto. Veronica va a Roma e mostra a Tiberio il panno che guarisce istantaneamente. Tiberio ordina l'arresto e la condanna a morte di Pilato che si uccide accoltellandosi. Il suo corpo \u00e8 gettato nel Tevere, poi nel Rodano a Vienne e quindi \u00e8 portato a Losanna."}
{"id": "1421452", "revid": "123482053", "url": "https://it.wikipedia.org/wiki?curid=1421452", "title": "Sambugh\u00e8", "text": "Sambugh\u00e8 \u00e8 una frazione del comune di Preganziol, in provincia di Treviso. Al suo interno \u00e8 compresa la localit\u00e0 Boschetta.\nGeografia fisica.\nIl centro di Sambugh\u00e8 si trova a sudovest del capoluogo comunale, in prossimit\u00e0 del confine con Campocroce di Mogliano Veneto e Zero Branco. Si sviluppa lungo le arterie di via Sambugh\u00e8 e via Luisello che per un tratto \u00e8 classificata come strada provinciale (n. 106 \"Ovest Terraglio\").\nL'abitato \u00e8 compreso tra il Zermanson a sud e il Serva a nord, due modesti corsi d'acqua di origine risorgiva.\nStoria.\nIl toponimo, forma contratta del termine veneto \"sambugh\u00e9do\" (bosco di sambuchi), indica un'area piena di sambuchi, disboscata e messa a coltura con la successiva nascita di un villaggio rurale. Toponimi di questo genere sono frequenti nel trevigiano, come nel caso di Codogn\u00e8 (dal veneto \"codogn\u00e9do\", \"melo cotogno\") o Fagar\u00e8 (ossia \"fagar\u00e9do\" da \"fagh\u00e8r\" \"faggio\").\nIl paese fu menzionato per la prima volta in un \"quaternus\" del 1307, dove si parla di una \"regula de Sambughedo\".\nLuoghi di interesse.\nArchitetture religiose.\nParrocchiale.\nLa chiesa parrocchiale, intitolata a San Martino, \u00e8 di origini antiche, ma assunto l'attuale aspetto con la ricostruzione del XVII secolo conclusa nel 1640 con la consacrazione del vescovo di Treviso Marco Morosini.\nSi tratta di un edificio a tre navate che non segue un preciso ordine architettonico. L'altare maggiore \u00e8 del 1652, \u00e8 di fattura veneta ed in esso si trova una tela raffigurante \"San Martino che dona parte del suo mantello al povero\", eseguita dal pittore Michele Desubleo. Da ricordare all'esterno una delle entrate del sagrato, costituita da una piccola loggia con sedili ai lati, sotto la quale una lapide indica la sepoltura dei sacerdoti.\nArchitetture civili.\nVilla Marcello.\nVilla veneta localizzata in localit\u00e0 Boschetta ed affacciata al Terraglio. Fu costruita tra il XVII e il XVIII secolo e in origine apparteneva ai Lin, passando poi agli Andrighetti, alla marchesa Carlotti Zon e agli attuali proprietari Marcello del Majno.\nIl corpo centrale, a tre piani e a pianta quadrata, \u00e8 affiancato da due ali pi\u00f9 basse. La facciata rivolta sul Terraglio \u00e8 sormontata da un timpano ed \u00e8 ornata da un balcone con ringhiera di ferro battuto. A destra, un fabbricato pi\u00f9 recente con portico si allunga sino alle dipendenze, conferendo al complesso una pianta a L.\nIl salone centrale della villa \u00e8 decorato da stucchi e da quattro affreschi rappresentanti \"le Stagioni\", forse di Giuseppe Bernardino Bison oppure di Pietro Antonio Novelli o, ancora, di Costantino Cedini.\nIl parco, rimasto nella configurazione originaria, \u00e8 di notevole interesse. Vi si trova un piccolo oratorio e un pozzo con vera in stile bizantino. Di origine bizantina \u00e8 anche un sarcofago posto nelle vicinanze.\nVilla \"Il Palazzon\".\nSi trova a est del centro, alla fine di via Caduti nei Lager 1940-45 e in prossimit\u00e0 della ferrovia Venezia-Udine.\nRisalente al Sei-Settecento, alcune imprecise notizie la dicono ricavata da un pi\u00f9 vasto complesso monastico. Perfino la storia recente non \u00e8 molto chiara: secondo qualcuno l'edificio sarebbe stato restaurato nel 1955, ma la documentazione del 1961 ne attesta ancora le pessime condizioni. Probabilmente fu recuperata con un intervento successivo al decreto di vincolo del 1960, ma lo stato attuale, molto buono, \u00e8 il risultato dei lavori degli anni 1980.\nL'edificio padronale presenta un aspetto molto sobrio, dalle linee ben proporzionate. A ponente gli si salda un rustico, con un porticato ad archi sormontato da una serie di aperture rettangolari in continuit\u00e0 con quelle del secondo livello della villa.\nCasa Luisello, Bandarin, Stocco.\nEdificio a due piani pi\u00f9 sottotetto sito subito appena a nord del centro abitato, lungo una laterale di via G. Rossa. Attualmente di propriet\u00e0 Stocco, \u00e8 difficile ricostruirne la storia perch\u00e9 gli scarsi documenti testimoniano solo gli ultimi passaggi di propriet\u00e0 (fu dei Luisello e dei Bandarin). Non si esclude che possa rappresentare uno dei tanti palazzi attestati in passato a Sambugh\u00e8 e dei quali si \u00e8 persa traccia: il Boschini, per esempio, cita il \u00abdelicioso Palazzo del Serenissimo Pesaro\u00bb il \u00abPalazzino di architettura Palladiana ora del Sig. Gio. Sebastiano Pfauz\u00bb e \u00abquello dell'Aldrighetti\u00bb. Potrebbe altres\u00ec derivare dal recupero di materiale architettonico proveniente da una villa demolita.\nQuest'ultima ipotesi sarebbe confermata dalla presenza di elementi di pregevole fattura assemblati in modo un po' incerto su quello che in origine era un rustico (si notino, sul fronte principale, le due arcate a sesto ribassato contrapposte alla parete piena sulla sinistra). Al piano superiore spiccano una trifora ad arco a tutto sesto con una coppia di monofore per lato, tutte in pietra d'Istria finemente lavorata.\nAltre ville venete.\nA Sambugh\u00e8 sorgono inoltre casa Marcello (XVIII secolo, affacciata alla piazza), villa Bianchini-Morpurgo-Dal Bo-Brotto (XVI secolo, in via Casarin).\nAltro.\nDi recente realizzazione \u00e8 degno di nota il percorso naturalistico denominato \"il Sambuco\", itinerario cicloturistico che percorre 13\u00a0km di strade di Preganziol offrendo scorci interessanti della campagna ad ovest del capoluogo.\nInfrastrutture e trasporti.\nIl centro di Sambugh\u00e8 \u00e8 servito dagli autobus dell'azienda di trasporti MOM, mentre lungo il Terraglio, nei pressi della Boschetta, vi sono fermate gestite dall'ACTV.\nSino ai primi del Novecento, sempre lungo il Terraglio, esisteva una linea tramviaria che collegava Venezia e Treviso (ne resiste ancora qualche traliccio). Nello stesso periodo era attiva anche una fermata lungo la ferrovia Venezia-Udine, che lambisce la Boschetta.\nIn tempi recenti sono state realizzate alcune piste ciclabili per favorire i collegamenti con Preganziol e Mogliano Veneto.."}
{"id": "1421454", "revid": "1362589", "url": "https://it.wikipedia.org/wiki?curid=1421454", "title": "Honda RC212V", "text": "La RC212V \u00e8 una moto da competizione costruita dalla Honda per il motomondiale classe MotoGP dal 2007 al 2011.\nIl nome di questa moto \u00e8 formato dall'unione di pi\u00f9 lettere e numeri \"\"RC\", \"212\" e \"V\", dove \"RC\" sta per il prefisso sportivo di Honda, \"212\" sta per seconda moto da mondiale del XXI secolo, \"V\" sta per motore a V.\nDistinzione dal modello precedente.\nSostituisce la precedente RC211V dalla quale differisce principalmente per l'utilizzo di un propulsore di cilindrata diminuita per regolamento a 800 cm\u00b3. In conseguenza del fatto che la cilindrata precedente ammessa (di 990\u00a0cm\u00b3) era frazionata per scelta della HRC in 5 cilindri, questo nuovo modello ha essenzialmente eliminato uno dei cilindri, il che ha consentito di mantenere validi gli studi fatti sulla termodinamica e sui sistemi di alimentazione.\nUn'altra differenza rispetto al vecchio propulsore \u00e8 quella di avere un angolo fra le due bancate di cilindri molto pi\u00f9 stretto, il che ha permesso una riduzione dell'ingombro e la possibilit\u00e0 di realizzare la testata unica. Esteticamente si distingue per il codino corto e rastremato, la carenatura ridotta ed un aspetto molto compatto. L'interasse \u00e8 lo stesso della RC211V (1440 mm), tuttavia lo spostamento in avanti del motore ha permesso di ottenere un forcellone molto pi\u00f9 lungo, e quindi maggiore trazione, e, per via della distribuzione dei pesi, una guidabilit\u00e0 teoricamente eccellente.\nStoria.\nLa teoria dei nuovi accorgimenti non ha per\u00f2 avuto conferma nella pratica: dopo i primi test invernali molti piloti si sono accorti dei numerosi problemi che affliggevano la neonata RC212V.\nUn commento esauriente pu\u00f2 essere quello di Nicky Hayden, campione del mondo 2006:\n\"Non ha accelerazione, va piano come velocit\u00e0 di punta, non c'\u00e8 equilibrio e nemmeno una degna protezione aerodinamica, in sella si \u00e8 in balia del vento!\"\".\nIn seguito sono state fatte molte modifiche volte a migliorare la stabilit\u00e0 della moto, l'erogazione e la potenza del motore, con risultati notevoli.\nDopo la gara di Valencia 2007 la Honda ha previsto una serie di test su una versione completamente rivista della RC212V, con l'intento di correggere quello che a molti appare tuttora come un progetto migliorabile.\nPer la versione 2008 la Honda ha preparato un propulsore con la distribuzione a comando pneumatico che \u00e8 stata utilizzata dal team HRC solo nelle ultime gare della stagione.\nSuccessi.\n1 Campionati Mondiali Piloti: \n1 Campionati Costruttori (2011)\n24 vittorie:"}
{"id": "1421460", "revid": "544909", "url": "https://it.wikipedia.org/wiki?curid=1421460", "title": "Casolet", "text": "Il Casol\u00e9t (termine in dialetto solandro che significa \"piccolo formaggio\") \u00e8 un formaggio prodotto in Val di Sole, in provincia di Trento. Una sua variante tipicamente di forma triangolare \u00e8 prodotta anche in Val Camonica, provincia di Brescia.\nNotizie generali.\n\u00c8 un formaggio a forma cilindrica prodotto con il latte intero dei pascoli locali.\nHa una crosta sottile e leggermente rugosa, mentre la pasta ha un colore bianco crema, paragonabile al latino \"caseolus\".\nSi pu\u00f2 consumare dopo 30 giorni di stagionatura.\nEsprime sentori di erbe e aromi naturali.\nIl nome proviene presumibilmente dall'assonanza con il termine dialettale significante \"casa\", fatto coerente con il luogo di produzione, che spesso \u00e8 quello della casa della famiglia del pastore.\nCasolet della Val Camonica.\nLa variante prodotta in Val Camonica \u00e8 prodotta nella classica forma triangolare, con pezzature abbastanza piccole. Il latte viene portato a temperatura di 30\u00ba - 34\u00ba quindi si aggiunge caglio di vitello e la coagulazione richiede circa 30\u00a0minuti, dopo di che la cagliata viene \"rotta\" in zollette e la temperatura elevata a circa 47\u00ba. Essa viene poi posta a \"riposare\" per facilitare la separazione del siero, infine posta sotto presse per fare assumere al formaggio la forma desiderata. La stagionatura va da 60 giorni a fino ad un anno. Le forme finali hanno un peso mediamente di 2\u00a0kg. caduna."}
{"id": "1421463", "revid": "767487", "url": "https://it.wikipedia.org/wiki?curid=1421463", "title": "Tarvastu", "text": "Tarvastu \u00e8 un ex comune dell'Estonia situato nella contea di Viljandimaa, nell'Estonia meridionale; il centro amministrativo \u00e8 il borgo (in estone \"alevik\") di Mustla.\nIl 24 ottobre 2017 \u00e8 stato accorpato, insieme a Kolga-Jaani, nel comune rurale di Viljandi.\nLocalit\u00e0.\nOltre al capoluogo, il centro abitato comprende 36 localit\u00e0 (in estone \"k\u00fcla\").\n\u00c4mmuste - Anikatsi - Arakum\u00e4e - Jakobim\u00f5isa - J\u00e4rvek\u00fcla - Kalbuse - Kannuk\u00fcla - K\u00e4rstna - Kivil\u00f5ppe - Koidu - Kuressaare - Maltsa - Marjam\u00e4e - Metsla - M\u00f5nnaste - Muksi - Pahuvere - Pikru - P\u00f5rga - Porsa - Raassilla - Riuma - Roosilla - Soe - Sooviku - Suislepa - Tagam\u00f5isa - Tarvastu - Tinnikuru - \u00dclensi - Unametsa - V\u00e4luste - Vanausse - Veisj\u00e4rve - Vilimeeste - Villa - Vooru"}
{"id": "1421464", "revid": "767487", "url": "https://it.wikipedia.org/wiki?curid=1421464", "title": "Viiratsi", "text": "Viiratsi \u00e8 un ex comune dell'Estonia situato nella contea di Viljandimaa, nell'Estonia meridionale; classificato come comune rurale, il centro amministrativo era l'omonimo borgo (in estone \"alevik\").\nNel 2013 \u00e8 confluito, insieme a Paistu, P\u00e4rsti e Saarepeedi, nel nuovo comune rurale di Viljandi.\nLocalit\u00e0.\nOltre al capoluogo, il centro abitato comprende 21 localit\u00e0 (in estone \"k\u00fcla\").\nJ\u00f5ek\u00fcla - Kibek\u00fcla - Kuudek\u00fcla - Loime - M\u00e4eltk\u00fcla - M\u00e4hma - Rebaste - Ridak\u00fcla - Ruudik\u00fcla - Saarek\u00fcla - Surva - T\u00e4nassilma - Tusti - T\u00f5nuk\u00fcla - Uusna - Valma - Vana-V\u00f5idu - Vanav\u00e4lja - Vardja - Vasara - Verilaske"}
{"id": "1421465", "revid": "125636027", "url": "https://it.wikipedia.org/wiki?curid=1421465", "title": "Le meraviglie del possibile", "text": "Le meraviglie del possibile \u00e8 una celebre antologia che raccoglie 29 racconti di fantascienza di 20 autori diversi, edita per la prima volta da Einaudi nel 1959 e curata da Sergio Solmi (autore dell'introduzione) e Carlo Fruttero, quest'ultimo presente con un proprio racconto sotto lo pseudonimo di Charles F. Obstbaum.\nL'antologia \u00e8 stata riedita nel 1973, sempre da Einaudi, in forma ridotta (16 racconti) nella collana \"Gli struzzi\". In occasione della riedizione integrale nella collana \"Einaudi Tascabili\" del 1992 \u00e8 stata aggiunta una \"Nota all'edizione tascabile\" di Carlo Fruttero.\nRacconti.\nL'antologia inizia con il racconto di un precursore - \"L'uovo di cristallo\" di H. G. Wells del 1897 - mentre tutti gli altri (prevalentemente degli anni cinquanta) appartengono alla fantascienza moderna, compresi alcuni considerati classici del genere.\nL'autore pi\u00f9 rappresentato \u00e8 Fredric Brown, presente con quattro racconti. Seguono Ray Bradbury con tre racconti, quindi con due racconti ciascuno Isaac Asimov, Richard Matheson, Robert Sheckley e William Tenn.\nSuccesso editoriale e seguiti.\nLa pubblicazione di questa antologia da parte di un editore come Einaudi, certo non incline a certa letteratura allora considerata \"popolare\", costituiva una sorta di scommessa.\nIl suo grande, e per alcuni versi inaspettato successo, sia critico sia, soprattutto, di vendite, spinse l'editore a pubblicare negli anni seguenti altre raccolte analoghe: "}
{"id": "1421466", "revid": "767487", "url": "https://it.wikipedia.org/wiki?curid=1421466", "title": "Louis Dumont", "text": "Insegn\u00f2 alla Oxford University negli anni 1950 e fu professore (directeur de recherche) presso l\"'\u00c9cole des Hautes \u00c9tudes en Sciences Sociales\" (EHESS) a Parigi. \nAllievo di Marcel Mauss, si specializz\u00f2 nello studio della cultura dell'India e si interess\u00f2 anche alle filosofie sociali ed ideologie occidentali. \nLe sue opere pi\u00f9 famose sono \"Homo Hierarchicus: Essai sur le syst\u00e8me des castes\" (1966), \"From Mandeville to Marx: The Genesis and Triumph of Economic Ideology\" (1977) e \"Essais sur l'individualisme: Une perspective anthropologique sur l'id\u00e9ologie moderne\" (1983), nel quale contrappone l'olismo all'individualismo."}
{"id": "1421470", "revid": "1543377", "url": "https://it.wikipedia.org/wiki?curid=1421470", "title": "Casatta di Corteno Golgi", "text": "La Casatta di Corteno Golgi \u00e8 un formaggio prodotto in Val Camonica\nDescrizione.\n\u00c8 un formaggio dalla forma cilindrica dalla lunga stagionatura (fino a 60 giorni).\nLa crosta \u00e8 di colore giallo, mentre la pasta assume un colore paglierino."}
{"id": "1421472", "revid": "287204", "url": "https://it.wikipedia.org/wiki?curid=1421472", "title": "Under the Same Sun", "text": "Under the Same Sun \u00e8 una canzone del gruppo di Hard rock/Heavy metal Scorpions presente nell'album del 1993 Face the Heat scritta dal chitarrista Rudolf Schenker e dal cantante Klaus Meine.\nLa canzone parla dell'umanit\u00e0 e dei suoi problemi. Fa parte della colonna sonora del film \"Sfida tra i ghiacci\" uscito quello stesso anno."}
{"id": "1421478", "revid": "729019", "url": "https://it.wikipedia.org/wiki?curid=1421478", "title": "Ion plating", "text": "Ion plating, conosciuto anche come IP plating, \u00e8 una tecnica usata per formare una ricopertura sui metalli e le leghe, ottenuta tramite la deposizione fisica del vapore. Essa consiste pi\u00f9 specificatamente nel bombardamento periodico della superficie da trattare con un flusso di particelle ionizzate. \nTale superficie \u00e8 immersa in un gas inerte (spesso argon), insieme ad altri materiali ricoprenti. Successivamente, viene innalzata la temperatura ed applicato un arco elettrico in modo tale da far evaporare la componente metallica del materiale coprente. Le particelle ionizzate sono accelerate ad un'alta energia e quando tali particelle arrivano ad alta energia sulla superficie da placcare, viene a formarsi una pellicola. \nLa maggior differenza tra la ion plating e la sputter deposition \u00e8 il modo in cui vengono create la particelle ionizzate. In particolare, mentre nel primo caso l'evaporazione avviene tramite un arco voltaico, nel processo dello sputtering gli ioni sono creati tramite il bombardamento con ioni di argon.\nIl concetto e le applicazioni dello ion plating sono state esplicitate da Donald M. Mattox nel 1964."}
{"id": "1421479", "revid": "1543377", "url": "https://it.wikipedia.org/wiki?curid=1421479", "title": "Ludwig Reichenbach", "text": "Biografia.\nEra figlio di Johann Friedrich Jakob Reichenbach, l'autore del primo dizionario greco-tedesco del 1818. Lui stesso fu padre di Heinrich Gustav Reichenbach, come lui botanico ed eminente specialista di orchidee.\nReichenbach nacque a Lipsia. A partire dal 1810 studi\u00f2 medicina e scienze naturali all'universit\u00e0 di Lipsia. Nel 1818 divenne professore. Nel 1820 venne nominato direttore del Museo di storia naturale di Dresda e professore all'accademia medico-chirurgica di Dresda, dove rimase fino al 1862. Pi\u00f9 tardi fu il fondatore dei giardini botanici di Dresda e anche dello zoo della medesima citt\u00e0. La collezione zoologica del museo venne distrutta quasi completamente dalle fiamme nel palazzo Zwinger durante la crisi costituzionale del 1849, ma Reichenbach fu in grado di rimpiazzarla nel giro di pochi anni. Questa collezione \u00e8 la base di quella che vediamo attualmente nel museo.\nNel 1863 commission\u00f2 a Leopold e Rudolf Blaschka dodici modelli di anemoni di mare da esporre al museo, modelli a colori a tre dimensioni, riproduzioni fedeli di quelli reali, in grado di restare immutati nel tempo. La collezione appresent\u00f2 un importante e significativo miglioramento per la didattica rispetto ai metodi precedenti che si limitavano a utilizzare disegni, stampe o fotografie. La novit\u00e0 divenne nota alle istituzioni scolastiche e ai musei di tutto il mondo.\nReichenbach fu un autore prolifico ed un abile artista botanico. I suoi lavori comprendono \"Iconographia Botanica seu Plantae criticae\" (1823-32, 10 vol.) e \"Handbuch der speciellen Ornithologie\" (1851-54).\nVenne onorato da una serie di piante che portano il suo nome: \"Viola reichenbachiana\" Jord. ex Bor. (syn. \"V. sylvatica\" (Hartm.) Fr. ex Hartm. e \"V. sylvestris\" Lam. p.p.) (la violetta di bosco sottile). Anche l'uccello del sole di Reichenbach (\"Anabathmis reichenbachii\") \u00e8 chiamato cos\u00ec in suo onore."}
{"id": "1421480", "revid": "767487", "url": "https://it.wikipedia.org/wiki?curid=1421480", "title": "Guillermo Haro", "text": "Durante la sua giovent\u00f9 fu coinvolto nella rivoluzione messicana. Studi\u00f2 filosofia presso l'Universidad Nacional Aut\u00f3noma de M\u00e9xico; in questo periodo inizi\u00f2 ad appassionarsi di astronomia e per la sua dedizione ed entusiasmo nello studio della materia fu assunto nel 1943 come assistente nel nuovo Observatorio Astrof\u00edsico de Tonantzintla. Per migliorare la sua dimestichezza con le attrezzature visit\u00f2 gli Stati Uniti, dove lavor\u00f2 tra il 1943 e il 1944 presso l'osservatorio di Harvard.\nDopo esser tornato in Messico nel 1945 continu\u00f2 a lavorare presso l'Observatorio Astrof\u00edsico de Tonantzintla, del quale era diventato responsabile per il telescopio Schmidt di recente installazione da 610-790 mm; qui intraprese lo studio delle supergiganti rosse e blu. Nel 1947 inizi\u00f2 a lavorare per l'Observatorio de Tacubaya dell'UNAM.\nHaro diede molti contributi all'astronomia osservativa, grazie in particolare al telescopio Schmidt dell'osservatorio di Tonantzintla. Tra le sue scoperte si annoverano un gran numero di nebulose planetarie nei pressi del nucleo galattico e la scoperta (fatta in maniera indipendente da George Herbig) dei cosiddetti oggetti di Herbig-Haro, conglomerati di materia ad alta densit\u00e0 in regioni dove \u00e8 presente una forte attivit\u00e0 di formazione stellare. Haro e i suoi collaboratori scoprirono anche delle stelle a brillamento nella nebulosa di Orione, e pi\u00f9 tardi in ammassi stellari di et\u00e0 diverse. Questa sua intensa attivit\u00e0 dur\u00f2 fino alla sua morte.\nAltri suoi importanti progetti di ricerca riguardarono una lista di 8 746 stelle azzurre nella regione del polo nord galattico pubblicato assieme a W. J. Luyten nel 1961. Il lavoro condotto tramite il telescopio Schmidt da 1220\u00a0mm dell'Osservatorio di Monte Palomar gli permise di scoprire 50 quasar (sconosciute fino al 1961) e compilare nel 1956 una lista di 44 galassie azzurre. Haro scopr\u00ec inoltre un discreto numero di stelle T Tauri, una supernova, circa 10 novae ed una cometa, la C/1954 Y1 Haro-Chavira.\nGuillermo Haro ebbe una grande influenza nello sviluppo dell'astronomia in Messico, non solo in virt\u00f9 delle sue ricerche astronomiche ma anche promuovendo lo sviluppo di nuove istituzioni. La sua importanza \u00e8 inoltre dovuta al fatto che defin\u00ec le moderne ricerche astrofisiche in Messico dando impulso alle differenti linee iniziali di ricerca e stabil\u00ec le direttive generali scientifiche."}
{"id": "1421481", "revid": "131358", "url": "https://it.wikipedia.org/wiki?curid=1421481", "title": "Nazionale di calcio di Taiwan", "text": ""}
{"id": "1421489", "revid": "287204", "url": "https://it.wikipedia.org/wiki?curid=1421489", "title": "BAE Systems", "text": "La BAE Systems plc (BAE) \u00e8 una societ\u00e0 inglese del settore aerospaziale e della difesa con sede centrale Farnborough, attiva a livello mondiale, particolarmente nel nord America attraverso la sua sussidiaria BAE Systems Inc.\nStoria.\nBAE \u00e8 la terza pi\u00f9 grande impresa di difesa del mondo ed \u00e8 la pi\u00f9 grande in Europa. La BAE Systems fu creata il 30 novembre 1999 a seguito della fusione di due societ\u00e0 britanniche: la Marconi Electronic Systems (MES), sussidiaria per il settore elettronica per la difesa e costruzioni navali della General Electric Company (GEC), con la British Aerospace (BAe), costruttore di aerei, munizioni e sistemi navali, per un valore di 7,7 miliardi di sterline.\nLa BAE rappresenta il successore di molte societ\u00e0 storiche del settore dell'elettronica per la difesa, incluso la Marconi Company la prima societ\u00e0 commerciale impegnata nello sviluppo ed uso della radio; la Avro, una delle prime societ\u00e0 di costruzioni aeronautiche del mondo; la de Havilland, costruttore del Comet, il primo jet di linea passeggeri; la British Aircraft Corporation, costruttore in societ\u00e0\ndel Concorde, primo aereo da trasporto supersonico e della Supermarine, il costruttore del famoso Spitfire.\nAttivit\u00e0.\nLa societ\u00e0 si \u00e8 disimpegnata in modo crescente dalle attivit\u00e0 in Europa, favorendo investimenti sempre maggiori negli Stati Uniti. Fin dalla formazione ha ceduto le sue azioni di Airbus, EADS Astrium, Alenia Marconi Systems (AMS) e Atlas Elektronik.\nLa BAE Systems partecipa a molti importanti progetti di difesa, incluso l'F-35 Lightning II, l'Eurofighter Typhoon, l'aeromobile a pilotaggio remoto BAE Mantis e la nuova Classe Queen Elizabeth di portaerei per la Royal Navy inglese.\nControversie.\nLa societ\u00e0 \u00e8 stata soggetta a critiche, sia in generale per le attivit\u00e0 nel settore della vendita di armamenti, sia in particolare per le risultanze di pratiche immorali e corruzione, inclusa la vicenda del contratto Al Yamamah con l'Arabia Saudita, che ha consentito alla BAE e alle aziende che l'hanno preceduta guadagni per 43 miliardi di sterline in venti anni.. In tali vicende fu coinvolto anche Mark Thatcher il figlio dell'allora Primo Ministro Margaret che firm\u00f2 l'accordo."}
{"id": "1421490", "revid": "1745361", "url": "https://it.wikipedia.org/wiki?curid=1421490", "title": "Testaieu", "text": "I testaieu sono un piatto tipico della cucina regionale ligure, molto diffuso principalmente nel levante della citt\u00e0 metropolitana di Genova e, tradizionalmente in Val Graveglia.\nLa preparazione prevede un impasto mediamente fluido di acqua e farina in parti uguali con l'aggiunta di sale, che va versato in \"testetti\" di terracotta precedentemente arroventati su fuoco a legna. Questi ultimi sono fabbricati prevalentemente a Iscioli, una frazione del comune di Ne.\nAl termine di una breve cottura dentro i testetti impilati lontano dal fuoco, i testaieu vengono usualmente serviti conditi con svariati condimenti, fra cui il pesto, oppure secondo la tradizione pi\u00f9 povera della cucina dell'entroterra ligure, semplicemente con olio e formaggio oppure olio e aglio.\nDifferiscono dai panigacci della Lunigiana perch\u00e9 i testi sono leggermente pi\u00f9 profondi e di conseguenza risultano pi\u00f9 alti di spessore, all'interno rimangono leggermente crudi.\nSi possono anche preparare con farina di castagne che in passato era un alimento di facile reperimento nella zona di Statale.\nSi tratta dunque di un cibo poverissimo che veniva consumato dalla popolazione locale con quel poco che la terra poteva dare e, secondo la tradizione che vuole i genovesi parsimoniosi, veniva recuperato anche il calore dei testetti che una volta usati per la preparazione delle vivande venivano fasciati in un panno e sistemati sotto le coperte per regalare un po' di tepore durante le rigide notti invernali."}
{"id": "1421491", "revid": "634851", "url": "https://it.wikipedia.org/wiki?curid=1421491", "title": "Veronika Logan", "text": "Biografia.\nNata dal musicista e cantante Michael (noto come Mike Logan) e dalla modella Antonella Desimone, inizia a lavorare come modella. In televisione debutta nel 1984, ne \"I ragazzi della valle misteriosa\", regia di Marcello Aliprandi, assieme a Kim Rossi Stuart, e prosegue con una serie di produzioni televisive e cinematografiche, fino alla fortunata soap opera di Canale 5, \"Vivere\" dove, dal 1999 al 2006, interpreta il ruolo di Chiara Bonelli. Nel 1991 ha impersonato la parte della Strega Anne de Chantraine e della Vampira Elizabeth Bathory nel gioco da tavolo \"Atmosfear\", episodi 3 e 4.\nNel 1991 ha partecipato al programma televisivo di Jocelyn su Canale 5 \"Cos'\u00e8 cos'\u00e8?\"; nel 1992, al programma \"Non \u00e8 la RAI\". Dopo le serie tv Classe di ferro (1989) e I ragazzi del muretto (1991), esordisce cinematograficamente nel film di Pino Quartullo Le donne non vogliono pi\u00f9 (1993) con lo stesso Quartullo, ma anche con Lucrezia Lante della Rovere, Antonella Ponziani, Rosalinda Celentano, Alessandra Acciai, Francesca Reggiani, Maurizio Aiello, Chiara Noschese e Antonella Mosetti. Dopo il telefilm Zanna Bianca (1993), recita accanto ad Alessandro Benvenuti in Maniaci sentimentali (1994); nel 1996 \u00e8 protagonista, insieme a Nicole Grimaudo, Raz Degan, Valeria Marini e il grande Christopher Lee, della miniserie fantasy in due puntate Sorellina e il principe del sogno (1996) di Lamberto Bava, mentre nel 1997 \u00e8 con Alida Valli e Ciccio Ingrassia nel giallo Fatal Frames - Fotogrammi mortali. Poi sar\u00e0 soprattutto in televisione: dalla miniserie \"Costanza\" (1998), in Vivere (soap opera) nella serie Un medico in famiglia e nella sitcom Ugo (serie televisiva) \u00c8 passata da ruoli in film comici come \"A spasso nel tempo\" (1996), a personaggi romantici in \"I ragazzi del muretto\" (1991), a ruoli ambigui, in telefilm come \"Strangers\" (1996), dove si esibisce completamente nuda in scene di amore saffico con la quarantacinquenne Cherie Lunghi.\nTra gli altri suoi lavori ricordiamo i film \"La verit\u00e0 vi prego sull'amore\" (2001), regia di Francesco Apolloni, e \"Scusa ma ti chiamo amore\" (2008), regia di Federico Moccia, e la serie tv \"L'ispettore Coliandro\" (dal 2006), regia dei Manetti Bros., dove interpreta il ruolo della dottoressa Longhi. Nel 2013 partecipa al talent show \"Ballando con le stelle\", condotto da Milly Carlucci, in coppia con il ballerino cubano Maykel Fonts: eliminata provvisoriamente nel corso della settima puntata del reality, viene esclusa in maniera decisiva nell'episodio successivo dedicato al ripescaggio.\nVita privata.\n\u00c8 stata legata sentimentalmente all'attore Kim Rossi Stuart, ad Alberto Ferrari dei Verdena, e ha avuto una figlia, Talita, dal produttore Vittorio Mango. Sul set della serie \"Le avventure del giovane Indiana Jones\" ha conosciuto l'attore Sean Patrick Flanery, con cui ha convissuto per un periodo a Los Angeles."}
{"id": "1421492", "revid": "599013", "url": "https://it.wikipedia.org/wiki?curid=1421492", "title": "Julien Escud\u00e9", "text": "\u00c8 il fratello del tennista Nicolas Escud\u00e9.\nDal 2012 al 2014 ha giocato in Turchia, nel Be\u015fikta\u015f, mentre in precedenza ha militato nelle file di , Rennes, e . \nSulla maglietta, al posto del cognome, porta la scritta \"Sqd\", che in francese si legge proprio come es-cu-d\u00e9.\nCarriera.\nA 21 anni, nella stagione 1998-1999, gioca in patria nelle file del dove scende in campo 21 volte. L'anno dopo si trasferisce allo Stade Rennais FC, in cui rimane sino alla stagione 2002-2003: gioca quindi per quattro campionati con la squadra del nord della Francia, collezionando un totale di 111 presenze senza segnare reti. Nella stagione 2003/2004 si trasferisce in Olanda, per giocare con la squadra di Amsterdam, l'. Rimane nei Paesi Bassi 2 stagioni e sigla 6 reti in 61 partite. Inizia con l'Ajax la stagione 2005/2006, ma dopo solo due partite i lancieri cedono Escud\u00e9 al . Durante il primo anno il difensore transalpino gioca 16 partite senza mai segnare reti, l'anno successivo conta 30 presenze e una rete realizzata. Dopo aver rescisso il contratto con il Escud\u00e8 si trasferisce al Besiktas. Il 3 settembre 2014 annuncia il suo ritiro dall'attivit\u00e0 agonistica."}
{"id": "1421493", "revid": "287204", "url": "https://it.wikipedia.org/wiki?curid=1421493", "title": "Magyar", "text": ""}
{"id": "1421494", "revid": "2171441", "url": "https://it.wikipedia.org/wiki?curid=1421494", "title": "Diossido di cloro", "text": "Il diossido di cloro \u00e8 un gas di colore giallo-verde pallido con formula chimica ClO2. Cristallizza a \u221259\u00a0\u00b0C in cristalli arancioni. Come molti altri ossidi di cloro, \u00e8 un potente ossidante ed \u00e8 utilizzato nel candeggiamento e nel trattamento delle acque per la disinfezione.\nApplicazioni.\nIl composto viene utilizzato principalmente (pi\u00f9 del 95%) nello sbiancamento della cellulosa e della farina e nel trattamento delle acque.\nNel 1956 a Bruxelles viene sostituito il cloro con il biossido nel trattamento delle acque. Adesso viene usato come ossidante finale nella potabilizzazione. Rispetto al pi\u00f9 economico ipoclorito, non produce trialometani per reazione con i fenoli derivanti dalla decomposizione degli acidi umici; viene inoltre diminuita la formazione di bromati.Il diossido di cloro ha un'azione disinfettante migliore del cloro in acque a pH neutro, riesce a controllare meglio i batteri della legionella e diversi virus, ed \u00e8 anche meno corrosivo. L'unico inconveniente \u00e8 la produzione di cloriti.\n\u00c8 anche utilizzato nella disinfezione dell'aria; fu ad esempio l'agente chimico principale impiegato nelle minacce di contaminazione con antrace del 2001 negli Stati Uniti.\nRecentemente, dopo l'uragano Katrina a New Orleans, il diossido di cloro \u00e8 stato usato per disinfettare la pericolosa melma che inond\u00f2 le case.\nIl leader no-vax Johann Biacsics, morto a fine novembre 2021, si sarebbe curato con clisteri di diossido di cloro (3.)\nSintesi.\nIn laboratorio, questo ossido \u00e8 preparato dall'ossidazione del clorito di sodio:\nOltre il 95% del diossido di cloro \u00e8 prodotto dal clorato di sodio.\n\u00c8 prodotto con grande efficienza riducendo il clorato di sodio in una soluzione a pH molto basso con un agente riducente, quale l'acido cloridrico o l'anidride solforosa.\nLa reazione tra il clorato di sodio e l'acido cloridrico \u00e8 illustrata di seguito:\nUna parte pi\u00f9 piccola di diossido di cloro \u00e8 utilizzata come disinfettante. \nPu\u00f2 essere anche prodotta dall'elettrolisi di una soluzione di clorito di sodio:\nIn alternativa, si pu\u00f2 produrre in laboratorio riscaldando una miscela di clorato di potassio e acido ossalico:\nNote.\n3.\nhttps://www.ansa.it/amp/sito/notizie/mondo/2021/12/01/morto-leader-no-vax-austriaco-si-curava-per-il-covid-con-il-biossido-di-cloro_ac4d3617-1f6a-4d73-97e8-3276523f6968.html"}
{"id": "1421505", "revid": "1977557", "url": "https://it.wikipedia.org/wiki?curid=1421505", "title": "George Herbig", "text": "Consegu\u00ec il titolo di \"Doctor of Philosophy\" nel 1948 presso l'Universit\u00e0 della California; la sua dissertazione \u00e8 intitolata \"Studio delle stelle variabili nelle nebulosit\u00e0\" (\"A Study of Variable Stars in Nebulosity\"). Era specializzato nelle stelle in uno stadio evolutivo precoce (una classe di stelle che non ha ancora raggiunto la sequenza principale \u00e8 denominata grazie a lui stelle Ae/Be di Herbig); comp\u00ec anche studi sul mezzo interstellare. \u00c8 forse pi\u00f9 conosciuto per la scoperta, contemporaneamente ed indipendentemente da Guillermo Haro, degli oggetti di Herbig-Haro, conglomerati di materia ad alta densit\u00e0 in regioni nebulari dove \u00e8 presente una forte attivit\u00e0 di formazione stellare. Herbig dato inoltre grandi contributi nello studio della banda interstellare diffusa (DIB), in particolare tramite una serie di nove articoli pubblicati tra il 1963 e il 1995 intitolati \"Le bande interstellari diffuse\" (\"The diffuse interstellar bands\").\nOnorificenze.\nPremi\nIntitolati a lui"}
{"id": "1421510", "revid": "1925287", "url": "https://it.wikipedia.org/wiki?curid=1421510", "title": "Monossido di cloro", "text": "Il monossido di cloro \u00e8 un ossido di cloro con formula ClO.\nGioca un ruolo importante nel meccanismo di buco nell'ozonosfera. Nella stratosfera, il cloro reagisce con le molecole di ozono formando monossido di cloro e ossigeno, che a loro volta combinato con l'ossigeno forma cloro. In questo modo si crea una reazione a catena che trasforma tutto l'ozono in ossigeno.\nL'ossigeno libero (O) si trova naturalmente nello strato di ozono in quanto parte delle reazioni naturali che portano alla formazione stessa dell'ozono. Si osserva che la reazione risultante complessiva \u00e8 la seguente:\nIl cloro \u00e8 quindi solamente un catalizzatore che si rigenera ad ogni ciclo e promuove la conversione di altro ozono in ossigeno biatomico."}
{"id": "1421519", "revid": "156992", "url": "https://it.wikipedia.org/wiki?curid=1421519", "title": "Gordon D. Plotkin", "text": ""}
{"id": "1421520", "revid": "1442080", "url": "https://it.wikipedia.org/wiki?curid=1421520", "title": "Cobi Jones", "text": "Carriera.\nClub.\nHa giocato come centrocampista per il Coventry City, per il Vasco da Gama e per i Los Angeles Galaxy. \u00c8 il primatista di presenze della nazionale statunitense, avendovi giocato 164 partite condite da 15 gol. Il 19 marzo 2007 ha annunciato di volersi ritirare dal calcio giocato al termine della stagione. La sua ultima partita \u00e8 stata giocata il 21 ottobre 2007. I Los Angeles Galaxy hanno deciso di ritirare la sua maglia numero 13.\nAllenatore.\nDall'8 novembre 2007 all'11 agosto 2008 \u00e8 stato il vice-allenatore di Ruud Gullit ai Los Angeles Galaxy. Dall'11 al 18 agosto 2008 ha ricoperto la carica di allenatore \"ad interim\" della squadra in sostituzione del dimissionario Gullit. Successivamente \u00e8 tornato a ricoprire il ruolo di vice-allenatore con l'arrivo di Bruce Arena.\nIl 19 gennaio 2011 \u00e8 stato scelto dai nuovi proprietari dei New York Cosmos per affiancare \u00c9ric Cantona, nominato nuovo direttore tecnico, nell'opera di rilancio del club."}
{"id": "1421525", "revid": "1115371", "url": "https://it.wikipedia.org/wiki?curid=1421525", "title": "Hei matau", "text": "Un Hei Matau (da pronunciarsi [\u02c8hei\u032f ma\u02c8tau\u032f]) \u00e8 un osso o pietra verde che ritrae in maniera stilizzata un amo da pesca (in inglese \"fish hook\") tipico della popolazione della Nuova Zelanda.\nPer la popolazione M\u0101ori l'Hei Matau \u00e8 un simbolo, un oggetto considerato come \"Taonga\", ovvero oggetto con una certa valenza e peso culturale. Esso rappresenta, difatti, non solo la loro terra, ma altres\u00ec abbondanza, forza, determinazione, prosperit\u00e0 e fertilit\u00e0. In quanto rappresentante del rispetto nei confronti del mare e delle sue creature, il possesso dell'amuleto comporta nel suo complesso la protezione e la sicurezza mentre si viaggia sulle acque. \nIl \"fish hook\" era di vitale importanza per i Maori in quanto la pesca rappresentava la maggior fonte di Kai Moana (letteralmente \"cibo dal mare\").\nLa forma tipica ad amo da pesca deriva dalla tradizione M\u0101ori, dalle sue leggende, provenienti dal Nord della Nuova Zelanda, dove si narra che il grande marinaio M\u0101ui cattur\u00f2 un enorme pesce con il solo uso di un filo e di un amo d'osso. La leggenda asserisce inoltre che la forma dell'amuleto ricordi la Baia di Hawke (Hawke Bay) dove fu catturato il pesce. \nIn origine l'amo era intagliato da un osso di balena (\"Whale bone fishing hook\") che aveva un significato culturale e storico che prevedeva di evitare lo spreco delle parti ossee delle balene, che potevano cos\u00ec essere riutilizzate. Oggi le leggi che impediscono la caccia delle balene implicano un minore utilizzo di questo materiale, che viene talora sostituito da ossa provenienti da scarti di bestiame e i Maori che impiegano tuttora ossi di balena sono costretti ad utilizzare materiale proveniente da ossi conservati o amuleti preesistenti, oppure, nei casi autorizzati dalle autorit\u00e0 locali, utilizzare ossa provenienti da balene arenate recentemente. Anche in questi casi, questo genere di oggetti sono assai rari e costosi.\nOggi l'amo da pesca ha perso la sua originale utilit\u00e0 in quanto gli ami di osso non hanno pi\u00f9 le finalit\u00e0 pratiche che ebbero un tempo e sono oggi utilizzati come oggetti ricordo, suppellettili o pi\u00f9 comunemente come pendagli da attaccare al collo, oggetti di richiamo turistico."}
{"id": "1421529", "revid": "1573940", "url": "https://it.wikipedia.org/wiki?curid=1421529", "title": "Afroedura", "text": "Afroedura \u00e8 un genere di piccoli sauri della famiglia Gekkonidae, endemico dell'Africa.\nTassonomia.\nIl genere \"Afroedura\" comprende le seguenti specie:"}
{"id": "1421530", "revid": "287204", "url": "https://it.wikipedia.org/wiki?curid=1421530", "title": "Bet on It", "text": "Bet on It \u00e8 l'ottavo singolo del film Disney per la televisione High School Musical 2.\nScritta da Tim James e Antonina Armato, la canzone, dallo stile molto moderno, \u00e8 stata criticata e apprezzata positivamente dal pubblico. A cantarla \u00e8 il protagonista Troy Bolton (Zac Efron).\nVideoclip.\nLa scena inizia con Troy arrabbiato per via del divieto di partecipazione dei dipendenti al talent show del country club \"Lava Springs\" dei genitori di Sharpay (Ashley Tisdale) e Ryan Evans (Lucas Grabeel). Il ragazzo cammina a passo spedito per il campo da golf del luogo. Successivamente comincia a correre esprimendo tutta la rabbia repressa dopo aver capito che stava perdendo i suoi veri amici e la fidanzata, Gabriella Montez (Vanessa Hudgens). Il tema della canzone \u00e8 il futuro del ragazzo, messo in discussione dopo il litigio con gli amici."}
{"id": "1421531", "revid": "729019", "url": "https://it.wikipedia.org/wiki?curid=1421531", "title": "Castello di Mongialino", "text": "Il castello di Mongialino si trova nel comune di Mineo, nei pressi della frazione di Borgo Pietro Lupo. Si trova precisamente in C.da Montalfone nei pressi del fiume Pietrarossa al confine con la provincia di Enna.\nStoria.\nRisale all'alto medioevo ed \u00e8 dotato di una torre toroidale (fatto unico nell'architettura siciliana dell'epoca) originariamente di quattro piani, collegati da una scala interna. Il castello \u00e8 citato dal geografo arabo Idrisi, che lo chiama \"casale\" \"al-Khalil\" (\"Manzil (Ab\u012b) Khal\u012bl - \"\u0645\u0646\u0632\u0644 (\u0623\u0628\u064a) \u062e\u0644\u064a\u0644). Feudatari del castello furono dapprima (1150-1180 circa) i membri della famiglia Patern\u00f2 con Costantino II Patern\u00f2, conte di Buccheri, di Butera e di Martana, poi i membri della famiglia di origine normanna de Luci (il conte Bartolomeo de Luci e poi sua figlia Margherita nel 1199), poi Manfredi di Mazzarino nel 1200, dominio regio nel 1287, Blasco Lancia nel 1320 e Manfredi III Chiaramonte nel 1355.\nIl castello viene citato dallo storico Tommaso Fazello nel \"De Rebus Siculis Decades Duae\" (1558) e , riferendo come all'epoca la costruzione fosse per lo pi\u00f9 intatta e come nel XVII secolo si fosse tentato di ripopolare la zona. Dai reperti rinvenuti in epoca moderna, risulta che il colle sul quale fu costruito il castello \u00e8 stato in realt\u00e0 abitato fin dall'et\u00e0 del bronzo (XII secolo a.C.).\n\u00abII castello si compone di un massiccio \"donjon\" circolare (di cui rimane in piedi circa met\u00e0 della prima elevazione e solo pochi ruderi della seconda) e di una cinta di mura, sulla quale sono visibili resti della merlatura, racchiudente un'area irregolarmente poligonale. Il \"nucleo\" centrale cilindrico ospita al suo interno, nella parte basamentale, una capiente cisterna, nella quale si convogliavano le acque piovane provenienti dalla copertura.\u00bb\nCriticit\u00e0.\nIl castello versa in completo abbandono, la struttura presenta evidenti problemi statici con profonde lesioni e parti prossime al crollo. Molte pietre degli archi e del tetto sono in procinto di distaccarsi. La struttura necessiterebbe di interventi urgenti di tamponamento."}
{"id": "1421537", "revid": "1369234", "url": "https://it.wikipedia.org/wiki?curid=1421537", "title": "Puma Swede", "text": "Biografia.\nPuma Swede \u00e8 nata e cresciuta in Svezia dove lavorava in un negozio che vende computer. Essendo alta e di bell'aspetto entr\u00f2 facilmente nel mondo della moda come modella. In seguito partecip\u00f2 ad un concorso in bikini che vinse; a quel punto decise che avrebbe fatto foto erotiche \"soft\" (senza mostrare i genitali) con l'alias di Johanna. Lo fece per due anni, 2001-2002 poi nel 2003 si trasfer\u00ec a Torrance, California, per alcuni servizi fotografici, che le fecero incrementare la sua popolarit\u00e0. Ha iniziato la sua carriera di attrice pornografica nel 2005. Ha girato diverse scene MILF, soprattutto con porno attori di bassa statura, mettendo cos\u00ec in risalto la sua altezza, tipica del ruolo di donna nordica che spesso ha interpretato. Le sue migliori amiche sono le pornodive Nikki Benz e Sandee Westgate.\nIl suo sito web rientra nel network di siti per adulti chiamato \"VNA Network\" (Vette Nation Army Network) che comprende 17 star: Vicky Vette, Sara Jay, Deauxma, Shanda Fay, Sophie Dee, Carmen Valentina, Charlee Chase, Gabby Quinteros, Bobby Eden, Sunny Lane, Angelina Castro, Puma Swede, Julia Ann, Nikki Benz, Siri, Trisha Uptown e Eva Lin.\nVita privata.\nFino al 2009 \u00e8 stata sposata con l'attore pornografico inglese Keiran Lee."}
{"id": "1421539", "revid": "767487", "url": "https://it.wikipedia.org/wiki?curid=1421539", "title": "August and Everything After", "text": "August and Everything After \u00e8 il primo album della band californiana Counting Crows, pubblicato il 14 settembre 1993 dalla Geffen Records. \u00c8 stato certificato sette volte disco di platino negli Stati Uniti per aver venduto oltre 7 milioni di copie. L'album si pose all'interno della scena musicale dell'epoca come alternativa al sound pi\u00f9 aggressivo del Grunge, trattando di temi quotidiani e malinconici accompagnati da chitarre meno distorte e ritmi pi\u00f9 lenti. Il disco deve parte del suo successo al singolo \"Mr. Jones\", ispirato dal bassista Marty Jones, collega nonch\u00e9 grande amico di Adam Duritz, cantante della band. Nel 2007 \u00e8 stato ripubblicato con l'aggiunta di inediti, demo e un secondo CD contenente un concerto del 1994 a Parigi.\n\u00c8 considerato tra i migliori album alternative rock degli anni novanta."}
{"id": "1421545", "revid": "599013", "url": "https://it.wikipedia.org/wiki?curid=1421545", "title": "Paul Bosvelt", "text": "Carriera.\nClub.\nInizi\u00f2 la sua carriera nel ruolo di centrocampista con i Go Ahead Eagles nel 1989 e nel 1994 si accord\u00f2 con il . Nel 1997 si trasfer\u00ec al , con cui vinse il titolo nazionale nel 1999 e nel 2002 una coppa UEFA da capitano. Nel 2003 pass\u00f2 al , dove gioc\u00f2 per due stagioni, per poi tornare nei Paesi Bassi nel 2005 nelle file dell'.\nNazionale.\nCon la Nazionale olandese conta 24 presenze senza alcun gol. Ha disputato gli Europei 2000, prendendo parte anche alla semifinale con l'Italia, dove sbagli\u00f2 l'ultimo rigore, parato dall'italiano Francesco Toldo. Partecip\u00f2 anche al Campionato europeo 2004, al termine del quale annunci\u00f2 il suo addio agli Orange.\nAllenatore.\nIl 29 giugno 2012 diventa vice allenatore di Frank Tempelman, tecnico della selezione C-1 del Twente.\nIl 20 luglio 2015 viene nominato vice allenatore di Fred Grim alla guida dell'Olanda Under-21.\nIl 7 giugno 2016 viene nominato allenatore del Jong Twente in seconda divisione olandese."}
{"id": "1421547", "revid": "2102027", "url": "https://it.wikipedia.org/wiki?curid=1421547", "title": "Anna Montinari", "text": "Biografia.\nHa frequentato l'Accademia nazionale d'arte drammatica di Roma, ha iniziato la carriera giovanissima, come attrice teatrale e modella. Tra le produzioni che l'hanno vista protagonista \"Santa Giovanna dei Macelli\" di Bertold Brecht, per la regia di Giorgio Strehler (1970). \u00c8 stata quindi per diversi anni nella compagnia di Peppino De Filippo, lavorando in spettacoli quali \"L'avaro\" di Moli\u00e8re e \"Ma c'\u00e8 pap\u00e0\", dello stesso De Filippo. Ha lavorato accanto a Mariangela Melato in \"Anna dei miracoli\", per la regia di Giancarlo Sepe. Tra le innumerevoli produzioni sono poi da segnalare \"Don Chisciotte\" di Michail Bulgakov per la regia di Riccardo Sottili, \"Night club\" di Arrigo Benvenuti, \"Shoenberg Cabaret\" al fianco di Donella Del Monaco, \"Clitemnestra\" da Eschilo, \"Egeria\" di Don Vincenzo Arnone per il Giubileo del 2000, \"Soluzione finale\" di Giovanna Querci Favini. Pi\u00f9 recentemente \u00e8 stata protagonista di \"Plaza Suite\" di Neil Simon accanto e diretta da Marco Predieri. Nella stagione teatrale 2008/2009 \u00e8 stata protagonista di una premiata edizione di \"Gallina vecchia\" di Augusto Novelli, diretta da Paolo Birib\u00f2, accanto a Remo Masini e Marco Predieri, anche produttore dello spettacolo.\nOltre a essere attrice \u00e8 anche doppiatrice e insegnante di fonologia, tecnica vocale e dizione. Negli ultimi anni ha collaborato come insegnante di recitazione presso la Scuola di Cinema Indipendente di Firenze. Ha insegnato doppiaggio presso la scuola di Roberto Ciurluini. \u00c8 fondatrice, insieme all'attore Giorgio Naddi, all'epoca coniuge, del \"Cabaret 65\" di Firenze e collaboratrice del \"Nebbia Club\" di Milano. Ha lavorato in Rai come interprete radiofonica e autrice di testi di satira, di costume e di profili di donne della famiglia Medici di Firenze."}
{"id": "1421552", "revid": "767487", "url": "https://it.wikipedia.org/wiki?curid=1421552", "title": "Venetian Snares", "text": "Stile.\nIl suo stile \u00e8 molto vario e arriva ad abbracciare sonorit\u00e0 diverse tra loro per origini ed influenze, spaziando dalla Drum and bass all'Hardcore, passando per Breakcore ed altri stili dell'Elettronica.\nApprezzati dalla critica, i suoi lavori sono spesso caratterizzati da tempi dispari (7/4 o 11/4) e sonorit\u00e0 elaborate o, al contrario, da suoni ruvidi e aggressivi.\nAttivo nel campo della sperimentazione musicale, arriva a fondere generi molto distanti tra loro: ne \u00e8 un esempio l'album \"Rossz csillag alatt sz\u00fcletett\" (\"Nato sotto una cattiva stella\" in lingua ungherese) dove \"beat\" frenetici e compositi incontrano rapsodie ungheresi.\nI titoli degli album e delle canzoni sono spesso provocatori, basti pensare a \"Winnipeg is a frozen shithole\" o a \"The Chocolate Wheelchair Album\".\nLe copertine dei suoi album sono spesso disegnate dall'artista britannico Trevor Brown, i cui disegni sono caratterizzati dal connubio di immagini violente e sesso."}
{"id": "1421557", "revid": "164044", "url": "https://it.wikipedia.org/wiki?curid=1421557", "title": "Johanna Jussinniemi", "text": ""}
{"id": "1421559", "revid": "1699816", "url": "https://it.wikipedia.org/wiki?curid=1421559", "title": "Tabaqui", "text": "Tabaqui (pron. \"Tabachi\") \u00e8 uno sciacallo immaginario presente nelle storie di Mowgli raccolte ne \"Il libro della giungla\" di Rudyard Kipling. Egli viene rappresentato come un nemico del Popolo Libero, essendo la spalla di Shere Khan, la tigre antagonista. Unica caratteristica positiva del personaggio, sebbene da lui usata per scopi negativi, \u00e8 l'astuzia; l'eroe Mowgli, infatti, non teme la forza di Shere Khan, ma gli stratagemmi di Tabaqui. \u00c8 probabile che il suo nome deriva dall'indostano \"tab\u00e1qi k\u016btta\", cio\u00e8 \"cane leccapiatti\".\nLa sua alleanza con Shere Khan \u00e8 basato sul comportamento reale degli sciacalli in India, che talvolta formano relazioni commensali con le tigri. Questi sciacalli solitari si attaccano ad una determinata tigre, seguendola a distanza di sicurezza allo scopo di nutrirsi delle prede uccise dal grande felino, avvertendo il grande felino della presenza d'una preda con un forte richiamo.\nCerti biografi sostengono che il personaggio fu ispirato da Harry Holloway, un bullo dell'infanzia di Kipling, mentre altri autori lo considerano come simbolico del parassitismo. Queste associazioni negative verso il personaggio sono coerenti con le tradizioni indiane, che considerano lo sciacallo come una personificazione della distruzione e della malvagit\u00e0.\nStoria.\nTabaqui \u00e8 uno sciacallo odiato dal popolo libero, dato la sua abitudine di raccontare frottole e di cibarsi degli scarti che egli trova nei mucchi di immondizia. \u00c8 tuttavia anche temuto, siccome \u00e8 l'animale pi\u00f9 propenso a contrarre la rabbia.\nNe \"I fratelli di Mowgli\", Tabaqui si presenta alla tana di Raksha e Babbo lupo, tormentandoli con la sua falsa cordialit\u00e0 e complimenti non-richiesti verso i loro cuccioli. Tabaqui viene scacciato quando egli rivela che il suo padrone, la tigre Shere Khan, ha infiltrato il territorio del popolo libero. Lo sciacallo si riunisce a Shere Khan mentre quest'ultimo sta cacciando degli uomini. Il bambino Mowgli riesce a fuggire, rifugiandosi nella tana dei lupi, dove Tabaqui conduce la tigre. Raksha rifiuta di consegnarli il cucciolo di uomo, che verr\u00e0 poi formalmente adottato sotto la protezione del branco. Nel corso d'un decennio, Tabaqui si scontra parecchie volte con Mowgli, che lo prende a botte quando esso lo insulta.\nInsieme a Shere Khan, Tabaqui comincia a minare l'autorit\u00e0 di Akela, il capobranco del popolo libero, incitando i lupi pi\u00f9 giovani a ribellarsi contro di lui. Quando Akela viene spodestato dopo una caccia fallita, Tabaqui informa Mowgli che \u00e8 richiesto alla Rocca del Consiglio, dove Shere Khan intende vendicarsi per l'umiliazione subita anni prima. Mowgli, armato d'un ramo bruciante, ha la meglio su Shere Khan e i lupi ribelli, paragonando gli ultimi a Tabaqui stesso.\nIn \"\u00abTigre-Tigre!\u00bb\", tre mesi dopo, Tabaqui accompagna Shere Khan nel suo vecchio territorio presso il fiume Waingunga. Viene trovato da Fratel Bigio, che lo uccide dopo averlo costretto a rivelare i piani di vendetta di Shere Khan.\nFigura nello scautismo.\nTabaqui \u00e8 un personaggio fortemente negativo (di conseguenza i capi dei lupetti non possono prendere il suo nome), espressione del viscido lacch\u00e8 del pi\u00f9 forte e dell'incapacit\u00e0 di essere autonomo: Tabaqui infatti non caccia mai il suo cibo, ma mangia gli avanzi degli altri animali. Rappresenta anche la degenerazione degli istinti.\nAltri media.\nLibri apocrifi.\nNel romanzo prequel \"La legge della giungla. La vera storia di Bagheera\" di Davide Morosinotto, Tabaqui \u00e8 la prima creatura della giungla a comunicare con Bagheera dopo la sua fuga dal palazzo reale del Seeonee. Lo sciacallo rimprovera Bagheera per aver cacciato nella giungla senza prima annunciare la sua presenza con il Grido di Caccia degli Stranieri, e lo consiglia di rendere omaggio a Shere Khan, a cui appartiene il territorio. Successivamente, Bagheera viene insegnato dall'orsa Kamala del ruolo importante di Tabaqui e degli altri spazzini nel nutrirsi delle carogne, cos\u00ec impedendo la diffusione delle malattie.\nFilm e Tv.\nTabaqui \u00e8 stato rappresentato in pochi film o serie animate, e di solito come una iena, come nel caso della serie animata \"Il libro della giungla\" (\"Jungle Book Sh\u014dnen Mowgli\") e i film \"Mowgli e il libro della giungla\" del 1998 e \"Mowgli - Il figlio della giungla\" del 2018. In quest'ultimo, viene interpretato da Tom Hollander. Il regista Andy Serkis lo descrive come una sorta di agente Stasi di Shere Khan che soffre d'una crisi d'identit\u00e0, sognando di essere una tigre, ma risvegliandosi sempre da iena. Hollander stesso descrisse Tabaqui come un personaggio moralmente in conflitto, ma anche dolce. Sebbene il film ricevette recensioni miste, l'interpretazione di Tabaqui fu lodata dai recensori di \"Polygon\"."}
{"id": "1421562", "revid": "339392", "url": "https://it.wikipedia.org/wiki?curid=1421562", "title": "Sorbia", "text": ""}
{"id": "1421564", "revid": "339392", "url": "https://it.wikipedia.org/wiki?curid=1421564", "title": "Sorabia", "text": ""}
{"id": "1421568", "revid": "7", "url": "https://it.wikipedia.org/wiki?curid=1421568", "title": "Giornali di trincea", "text": ""}
{"id": "1421572", "revid": "287204", "url": "https://it.wikipedia.org/wiki?curid=1421572", "title": "Sonata per pianoforte n. 16 (Beethoven)", "text": "La sonata per pianoforte n. 16 di Ludwig van Beethoven, edita insieme alle successive due nella raccolta dell'op. 31, \u00e8 strutturata in tre movimenti:\nAnalisi del Primo movimento.\nIl Primo movimento della sedicesima sonata \u00e8 un \"\u201dAllegro vivace\u201d\" in tempo due quarti nella tonalit\u00e0 di base di sol maggiore. La struttura formale \u00e8 quella della forma-sonata: Esposizione \u2013 Sviluppo \u2013 Ripresa.\nEsposizione.\nL\u2019Esposizione ha il compito di esporre i due temi principali: primo tema o tema principale e secondo tema. L'esposizione del Primo tema \u00e8 formata da tre parti: tema vero e proprio (battute 1 \u2013 30), codetta del tema (battute 31 \u2013 46) e ripresa del tema (battute 46 \u2013 65). Il tema a sua volta \u00e8 diviso in due frasi: la prima frase con l'armonia della tonica (sol maggiore) (battute 1 \u2013 12) e la seconda frase con l'armonia di fa maggiore ossia con la sensibile abbassata (o diminuito di un semitono, ossia fa naturale) (battute 12 \u2013 30). Il tema ha una particolarit\u00e0: la mano destra suona in lieve anticipo rispetto al basso della sinistra. Questo avviene per ben 10 volte durante l'esposizione del tema. Questo sfasamento tra le due mani (chiamato \"\u201drubato\u201d\"), accentuato anche dal fatto che \u00e8 la melodia in anticipo sul basso (normalmente il rubato consiste in un ritardo nell'entrata della melodia sul basso), crea una sensazione sgradevole rendendo capriccioso ed ansimante il tema stesso. Solamente nelle ultime battute (misure 11 \u2013 12) \"\u201dle cose vengono rimesse a posto\u201d\" e la melodia afferma la sua autorit\u00e0 sugli accordi del basso e le due mani tornano in sincrono per concludere la frase con una semicadenza alla dominante (re maggiore) o cadenza sospesa.[batt. 1 \u2013 12]\nSeguono 16 misure (codetta del tema da battuta 31 a battuta 46) di quartine raddoppiate all'ottava; \u00e8 un passaggio brillante omofonico dal carattere decisamente virtuosistico. Ritorna quindi il tema principale. Si tratta di una nuova riformulazione in quanto il tema qui ha la funzione di preparare l'entrata del secondo tema nell'ambiente armonico della mediante (si maggiore). Assolve quindi alla funzione di \"\u201dponte modulante\u201d\". Infatti dopo poche battute una semicadenza porta l'armonia sul fa diesis maggiore (dominante di si). Cos\u00ec' il secondo tema \"\u201driceve una preparazione di tutto rispetto passando per la sua dominante\u201d\". [batt. 53-59]\nIl Secondo tema (misure 67 \u2013 74), definito da qualche commentatore come \u201cslegato\u201d, si presenta come una danza dal carattere popolare. La tonalit\u00e0 \u00e8 si maggiore ed \u00e8 organizzato su due frasi di 4 misure ciascuna entrambe terminanti con una cadenza sulla settima di dominante della nota si (fa diesis maggiore settima). Un trillo di due misure sulla nota fa diesis prepara l'entrata del tema. [batt. 65-74]\nIl tema ora passa alla mano sinistra (e al basso); ma l'aspetto pi\u00f9 interessante \u00e8 che Beethoven passa al modo minore (si minore). Probabilmente vuole \"\u201dsmussare l'ardire della scelta della mediante\u201d\". Infatti la tonalit\u00e0 di si minore \u00e8 pi\u00f9 vicina alla tonalit\u00e0 di base (sol maggiore) che non quella del si maggiore: la dominante del sol maggiore \u00e8 un re naturale, nota presente nell'accordo di si minore (in si maggiore il re \u00e8 un diesis). [batt. 75-78]\nQuesta seconda esposizione del tema si riallaccia senza soluzione di continuit\u00e0 alla codetta del tema stesso per concludere con la Coda dell'Esposizione su un tema conclusivo di una dozzina di misure (battute 99 \u2013 112). Tema caratterizzato da una certa instabilit\u00e0 tonale e modale: oscilla continuamente tra il modo maggiore (fa diesis maggiore) e quello minore (si minore) e ripete continuamente la cadenza tonica/dominante (si/fa diesis) che rispetto alla tonalit\u00e0 di base (sol maggiore) \u00e8 rispettivamente la mediante e la sensibile. [batt. 99-109]\nSviluppo.\nLo Sviluppo inizia dopo la ripetizione integrale dell'Esposizione. In questa fase iniziale dello Sviluppo Beethoven ripresenta le prime otto misure del tema alla tonica. L'ascoltatore per un momento pu\u00f2 avere l'impressione che l'Esposizione venga ripetuta per ben tre volte. In realt\u00e0 all'ottava misura l'armonia si sposta sulla sottodominante minore (do minore). Lo Sviluppo \u00e8 basato rigorosamente sul materiale del tema principale. Fino a misura 135 Beethoven, sfruttando l'idea dell'anticipo di un sedicesimo sulla sinistra, \"\u201drisale una serie di quarte (sol, do, fa e si bemolle), ognuna dominante della successiva\u201d\" (Prima fase dello sviluppo).\nNella \"\u201dSeconda fase dello sviluppo\u201d\" (da misura 135 a misura 159) viene ripreso il materiale monofonico delle misure iniziali 31-45. Anche in questa parte l'attenzione per le progressioni armoniche \u00e8 al massimo livello. Ad ogni otto battute la tonalit\u00e0 sale di un tono (sib \u2013 do \u2013 re) fino ad arrivare (dopo una discesa verso il basso) al re maggiore, dominante principale del movimento, e qui rimane per 36 misure (da battuta 159 a battuta 194).\nA misura 171 la sonorit\u00e0 incomincia a rarefarsi progressivamente (ultima fase dello sviluppo = coda dello sviluppo) fino al ritorno del tema fondamentale (a misura 194). L'insistenza sulla dominante \u00e8 veramente notevole: prima con un pedale continuo sfasato di un sedicesimo (richiamo evidente all'idea principale di questa movimento); poi con sei accordi di settima di dominante (sempre sfasati) intervallati da un re basso. In questa fase una tale insistenza sulla dominante pu\u00f2 sembrare \"\u201dstravagante\u201d\", ma \u00e8 tipica dello stile di Beethoven di questo periodo.\nRipresa e Coda finale.\nLa Ripresa inizia regolarmente con il tema principale alla tonica (sol maggiore); \u00e8 per\u00f2 abbreviata in quanto la figurazione iniziale discendente di semicrome (con la conseguente ripetizione del tema) viene proposta una sola volta. La ripresa del secondo tema presenta per\u00f2 un problema: nell'esposizione il secondo tema \u00e8 stato presentato alla mediante (si maggiore) e non alla dominante (re maggiore - facilmente riconducibile alla tonica). La mediante maggiore (si maggiore) \"\u201d\u00e8 un elemento strutturalmente pi\u00f9 dissonante\u201d\" in rapporto alla tonica del movimento; infatti ha in s\u00e9 due note (re diesis e fa diesis) distanti un semitono dalle due note pi\u00f9 fondamentali della tonica: re naturale (dominante) e sol naturale (tonica). Beethoven quindi \u00e8 costretto ad una giro armonico pi\u00f9 complicato per portare il secondo tema alla tonica senza vanificare per questo l'armonizzazione dello stesso tema nell'esposizione. A questo proposito la codetta del tema principale (misura 205) modula alla sopratonica minore (la minore). La frase del tema principale (da misura 194 a 205) termina alla dominante (re maggiore), quindi il la \u00e8 la dominante della dominante. Con una rapida salita di semitoni (la \u2013 la diesis - si) a misura 217 si raggiunge il si maggiore (mediante di sol, ma anche armonia nella quale era esposto il secondo tema). A questo punto il secondo tema pu\u00f2 essere esposto nella tonalit\u00e0 di mi maggiore, naturale passaggio dal si maggiore (il mi \u00e8 la sottodominante di si).\nMa l'obbiettivo da raggiungere, come s'\u00e8 detto, \u00e8 la tonica (re). Quindi Beethoven fa compiere al tema secondario un lungo percorso durante il quale dalla sopradominante maggiore (mi maggiore) modula alla sopradominante minore (mi minore) e finalmente alla tonica (sol maggiore).\nLa coda della ripresa si completa con un tema conclusivo (battute 267 \u2013 179) di una dozzina di misure simmetrico a quello dell'esposizione (vedi battute 99 \u2013 112) in quanto oscillante continuamente tra il modo maggiore e quello minore. Questa volta il tema differisce per l'impostazione modale opposta: inizia e termina nel modo maggiore.\nLa Coda finale inizia a misura 281 con la testa del tema. Ma non prosegue con il tema principale, bens\u00ec con le 14 misure della codetta del tema principale (vedi esposizione: da battuta 31 a battuta 46) di quartina raddoppiate all'ottava per concludere con una semicadenza alla dominante (re maggiore) a battuta 292. Le ultime 30 misure del movimento sono caratterizzate da un certo \"\u201dumorismo grottesco\u201d\" che viene realizzato con l'ausilio di pause, accordi isolati (in prevalenza sulla tonica e sulla dominante), innaturale anticipo della mano destra sulla sinistra, dinamica in pianissimo e forti improvvisi e per finire brevi reminiscenze del tema principale.\nAnalisi del Secondo movimento.\nIl Secondo movimento della sonata \u00e8 un \"\u201dAdagio grazioso\u201d\" in tempo nove ottavi nella tonalit\u00e0 di base di do maggiore. La struttura formale \u00e8 quella di un Lider-Rond\u00f2 con tre riprese del tema (in tutto quattro sezioni).\nPrima sezione.\nIl tema \u00e8 organizzato su due frasi di 8 misure ciascuna. La prima frase \u00e8 in do maggiore (tonalit\u00e0 di base del movimento) e dopo un secondo trillo sulla settima di dominante (sol maggiore settima) ritorna alla tonica. La seconda frase, sempre in do maggiore, ma con maggiori ornamentazioni, conclude con una cadenza sulla dominante (sol). [batt. 1\u20138]\nA misura 16 appare il primo episodio contrastante alla dominante (sol maggiore), ripetuto dopo 4 misure nella tonalit\u00e0 di sopratonica (re minore), ossia la dominante della dominante. L'episodio termina alla dominante (sol maggiore) che dopo una cadenza si risolve sulla tonica (do maggiore) con la quale inizia la prima ripresa del tema del rond\u00f2. [batt. 16\u201319]\nSeconda sezione.\nIl tema (misure 27 \u2013 34) si presenta come la prima volta alla tonica (do maggiore) con alcune lievi ornamentazioni. Invece della ripetizione del tema, Beethoven propone 6 misure in do minore (tonalit\u00e0 gi\u00e0 preparata nella battuta precedente) per introdurre il secondo episodio contrastante (battuta 41) in la bemolle maggiore. [batt. 40-43]\nUna coda di 12 misure (da battuta 53 a battuta 64) chiude questa seconda sezione e prepara il ritorno del tema alla tonica (do) con lunghi e insistenti pedali sulla dominante (sol).\nTerza sezione.\nLa terza parte (da misura 65 e seguenti) \u00e8 praticamente uguale alla prima ma con altre \u00e8 pi\u00f9 copiose ornamentazioni. Ad esempio nell'accompagnamento del tema il posto delle terzine di crome viene preso dalle pi\u00f9 rapide sestine di semicrome eseguite per terze. Anche la ripetizione del tema al basso \u00e8 pi\u00f9 ricca di note (battute 75 \u2013 80). Si ripete, poco variato, anche il primo episodio nella medesima tonalit\u00e0 di sol maggiore.\nQuarta sezione e Coda finale.\nSi arriva cos\u00ec all'ultima ripresa del tema (misure 100 \u2013 107) che non aggiunge nulla di nuovo. La Coda finale (da misura 108 fino alla fine) \u00e8 basata invece su un improvvisato \"\u201dduetto operistico per due soprani\u201d\" alla fine del quale al basso ritorna pi\u00f9 volte come una lontana reminiscenza il tema del rond\u00f2\nAnalisi del Terzo movimento.\nIl Terzo movimento della sonata \u00e8 un Rond\u00f2 con andamento di \"\u201dAllegretto\u201d\" in tempo quattro quarti nella tonalit\u00e0 di base di sol maggiore. La struttura formale \u00e8 quella di un Rond\u00f2 caratterizzata da una continua insistenza del tema con tre riprese del tema seguite da altrettanti ritornelli per un totale di sette episodi (compresa la coda finale).\nPrima esposizione del rond\u00f2.\nIl Tema del Rond\u00f2 \u00e8 organizzato su quattro frasi: (1) tema (battute 1 \u2013 5); (2) ripetizione del tema (battute 5 \u2013 9) ; (3) e (4) codetta del tema (battute 9 \u2013 17) formato da due frasi identiche. Le prime due frasi sono simmetriche a parte le cadenze finali: sulla dominante (re maggiore) la prima e sulla tonica (sol maggiore) la seconda. L'inciso iniziale del tema \u00e8 anche l'elemento pi\u00f9 caratteristico di tutto il movimento; basta rilevare che nelle prime 17 misure compare ben 9 volte (pi\u00f9 o meno sempre nella stessa forma). \u00c8 da notare inoltre la posizione di questo inciso nelle quattro frasi del tema: nelle prime due frasi appare all'inizio, mentre nelle seconde due frasi \u00e8 posizionato alla conclusione della frase. [batt. 1 \u2013 9]\nIl Primo episodio intermedio o Ritornello (da misura 17 a misura 67) pu\u00f2 essere recepito come uno sviluppo del tema: infatti l'episodio prende spunto dall'intero tema esposto al basso con un accompagnamento di terzina della mano destra e prosegue con una serie continua di rapide figure in contrappunto fino alla fine dell'episodio stesso. [batt. 17-21]\nSeconda esposizione del rond\u00f2.\nA misura 65 ritorna il tema del Rond\u00f2 nella tonalit\u00e0 di base (sol maggiore) \"\u201dsu un pedale di dominante con ottave spezzate al tenore\u201d\". In realt\u00e0 tutta l'ultima parte del primo episodio intermedio insiste sulla dominante (re) per preparare adeguatamente il \u201crientro\u201d del tema alla tonica(vedi a misura 55 e misura 59 e misura 63). [batt. 64-71]\nIl tema del Rond\u00f2 \u00e8 immutato; cambia la parte del basso: pi\u00f9 contrappuntistica la prima volta; ora organizzata su una serie ininterrotta di terzine per le due prime frasi (misure 67 \u2013 75) e delle ottave spezzate (con note non sovrapposte) di crome per le due frasi rimanenti (misure 75 \u2013 83).\nIl Secondo episodio intermedio (da misura 83 \u2013 132) sfrutta gli stessi elementi melodici, ritmici e armonici del primo episodio e si presenta quindi abbastanza vicino al primo insistendo sempre, nella parte finale, sulla dominante per mezzo delle gi\u00e0 viste ottave spezzate ora al basso.\nTerza esposizione del rond\u00f2.\nLa terza esposizione del Rond\u00f2 da misura 133 ci presenta il tema esposto ora in ottave con abbondanza di terzine nell'accompagnamento (l'armonia rimane sempre la stessa).[batt. 133-137]\nIl Terzo episodio intermedio (da misura 149 \u2013 225) sviluppa, ma sempre in modo variato, gli stessi elementi degli altri episodi. \u00c8 il pi\u00f9 lungo: il primo e il secondo hanno 50 misure, mentre quest'ultimo ne contiene 76. La parte pi\u00f9 sviluppata in questo terzo episodio \u00e8 quella finale, preparazione al ritorno del tema del Rond\u00f2, nella quale insistenti sono i vari pedali sulla dominante: sia note re tenute per 4 \u00e8 pi\u00f9 misure (battute 207 e seg.), che arpeggi di crome sull'accordo della dominante (battute 218 e seg.)\nUltima esposizione del rond\u00f2 e Finale.\nL'ultima ripresa del tema (a misura 225) \u00e8 frammentata da pause e alternata da cambiamenti di tempo (\"\u201cAdagio\u201d\" e \"\u201dTempo I\u201d\") e di accordi: tonica, dominante e anche sopratonica (la = dominante di dominante).\nSi crea cos\u00ec un'atmosfera sonora adatta ad \"\u201cinnescare la coda\u201d\" (da misura 242), un \"\u201cpresto\u201d\" lanciato da un doppio trillo di dominante (note re e la) che sviluppa in modo turbinoso la figura iniziale del tema del Rond\u00f2. Nelle ultime battute della coda (da misura 263) del movimento (e di tutta la sonata) si ritorna brevemente alle sonorit\u00e0 frammentate da pause e da ripetizioni dell'accordo di tonica."}
{"id": "1421575", "revid": "2220366", "url": "https://it.wikipedia.org/wiki?curid=1421575", "title": "Parco regionale dell'Alto Garda Bresciano", "text": "Il parco regionale dell'Alto Garda Bresciano \u00e8 un'area naturale protetta istituita della regione Lombardia con legge regionale nel 1989.\nIl suo territorio coincide con quello della Riviera dei Limoni gardesana e si estende dalle sponde del lago di Garda sino al lungo crinale montuoso che a Nord coincide con il confine fra Lombardia e provincia autonoma di Trento (Valle di Ledro) e ad est con la Valle Sabbia, comprendendo nove comuni per un totale di circa 27\u00a0000 abitanti. La popolazione all'interno del parco non \u00e8 omogenea; infatti, pi\u00f9 della met\u00e0 della popolazione vive nei comuni di Sal\u00f2, la \"capitale\" del parco, e di Toscolano Maderno, i paesi pi\u00f9 abitati. Al suo interno, nella valle principale, il parco accoglie il lago di Valvestino, invaso artificiale degli anni sessanta, sede di pesca sportiva. Il punto pi\u00f9 alto del parco \u00e8 il Monte Caplone che raggiunge i 1\u00a0976 metri s.l.m.\nLa riserva naturale dell'ex lago di Bondo \u00e8 compresa nel parco.\nNel parco si svolgono attivit\u00e0 agricole e zootecniche, con la presenza di un caseificio. \nCaratteristici sono i fienili di Cima Rest (1\u00a0200 m) nel comune di Magasa, con i tetti in paglia assai appuntiti (secondo alcuni di derivazione longobarda, secondo altri austro-ungarica), e la strada militare scavata lungo le creste di confine durante la prima guerra mondiale.\nFlora.\nMet\u00e0 del territorio \u00e8 coperto da boschi di querce, faggi, carpini, pini silvestri, abeti rossi e da mugheti.\nGli habitat variano da quello alpino a quello sub-mediterraneo in prossimit\u00e0 del lago. In sintesi \u00e8 possibile cos\u00ec tratteggiare la fisionomia vegetazionale: variante sub-mediterranea dell\"'Oleo-lentiscetum\", \"Leccetum, Orno-ostryetum\" e \"Querco-carpinetum\", \"Fagetum, Peccetum - Laricetum, Mugo-ericetum, Caricetum variae\".\nNotevoli gli endemismi d'altura, dovuti all'isolamento delle cime durante la glaciazione w\u00fcrmiana. Fra tutti la \"Saxifraga tombeanensis\", che prende il nome dal Monte Tombea, seconda cima del Parco (1.950 m). Discreta presenza di fossili. \nNel Parco sono compresi 11.000 ha di foresta demaniale regionale (la maggiore estensione in Lombardia).\nLa fauna.\nAll'interno del parco ci sono circa 250 specie animali tra cui spiccano il capriolo, il cervo, il camoscio, il muflone, l'orso, il cinghiale e lo stambecco (quest'ultimo reintrodotto nel 1979).\nNumerosissimi anche gli uccelli tra cui vi \u00e8 l'aquila reale.\nFino al 1975 vi era anche la lontra."}
{"id": "1421577", "revid": "1851848", "url": "https://it.wikipedia.org/wiki?curid=1421577", "title": "Edgardo Bassi", "text": "Carriera.\nGioc\u00f2 per Club Sportivo Firenze, Fiorentina, Santa Croce, Prato, Nissena, Le Signe e Borgo San Lorenzo."}
{"id": "1421581", "revid": "149726", "url": "https://it.wikipedia.org/wiki?curid=1421581", "title": "Penelo", "text": ""}
{"id": "1421589", "revid": "299663", "url": "https://it.wikipedia.org/wiki?curid=1421589", "title": "Le parole del cinema", "text": ""}
{"id": "1421591", "revid": "842", "url": "https://it.wikipedia.org/wiki?curid=1421591", "title": "SOLO", "text": ""}
{"id": "1421594", "revid": "486946", "url": "https://it.wikipedia.org/wiki?curid=1421594", "title": "Parco Archeologico del Tufo", "text": ""}
{"id": "1421596", "revid": "1001457", "url": "https://it.wikipedia.org/wiki?curid=1421596", "title": "Breithorn (disambigua)", "text": ""}
{"id": "1421600", "revid": "298229", "url": "https://it.wikipedia.org/wiki?curid=1421600", "title": "Record italiani di sci nautico", "text": "La seguente tabella riporta i record italiani maschili e femminili delle diverse discipline dello sci nautico.\n\"Nota: dati aggiornati al 26 novembre 2011\""}
{"id": "1421603", "revid": "287204", "url": "https://it.wikipedia.org/wiki?curid=1421603", "title": "Beyonc\u00e8", "text": ""}
{"id": "1421609", "revid": "767487", "url": "https://it.wikipedia.org/wiki?curid=1421609", "title": "Alessandro Orlando Graziano", "text": "Biografia.\nNel 1999 incide per la Virgin Music Italy il singolo \"Da due ore non ti amo pi\u00f9\" e poi l'album \"Nella valle della distrazione\" (con il nome abbreviato di Alessandro Graziano).\nNel 2002 co-produce l'album \"Clonazioni - Tutti pazzi per Rettore\" (Edel). Inizia poi una collaborazione con Diana Tejera, gi\u00e0 leader dei Plastico, e con lei scrive dei testi dell'album \"Incontri Casuali\" (Universo), presentato al Festival di Sanremo del 2002.\nNel 2003 riceve il Premio Fabrizio De Andr\u00e9 (nella sua prima edizione).\nNel 2006 esce online \"Old Europe\", suo secondo album. Nel 2007 \u00e8 ideatore e produttore di \"Aeroplani ed angeli\", ultimo album di Carla Boni, interpretando in duetto con lei anche alcuni brani.\nNel 2009 scrive la canzone \"Soubrette\" per Gennaro Cosmo Parlato, contenuta nell'omonimo album (Carosello Records).\nNel 2010 \u00e8 coautore di alcuni brani dell'album \"La mia versione\" di Diana Tejera, e sempre con lei \u00e8 autore di \"Sfumatura\" per Marco Fabi, dall'album \"Rumore amore\". Partecipa poi con \"Ti amo gratis\" alla compilation curata da Gianni Maroccolo intitolata \"Debut\" (Alabianca); della canzone realizza personalmente anche il videoclip con disegni animati. Successivamente viene pubblicata \"La leva cantautorale degli anni zero\" (Alabianca), compilation sostenuta dal Club Tenco che contiene l'inedito \"Aiutami ad innamorarmi di te\".\nNel 2011 scrive la canzone \"Bye bye Wigmore Hall\" per Lavinia Desideri, poi \"Magnificat\" con Gennaro Cosmo Parlato, contenuta nel suo album \"Terra mia\" (Carosello records). Sempre nel 2011 viene pubblicato \"Aspettando la grandine\" (Paradigma), album di inediti di Alessandro Orlando Graziano con la partecipazione di Alessandro Benvenuti e Carla Boni, ed un testo in musica di Piergiorgio Odifreddi.\nNel 2012 il trio Il Volo esegue la sua \"Magnificat\" in una serie di concerti in America Latina.\nNel 2014 Antonella Ruggiero coinvolge Alessandro Orlando Graziano in una collaborazione artistica svelata in anteprima al 64\u00ba Festival di Sanremo con la canzone \"Da lontano\": il testo del brano \u00e8 scritto da Graziano con la stessa Ruggiero; gli altri autori sono Antonio Rossi e il produttore Roberto Colombo. Questa canzone anticipa l'album \"l'impossibile \u00e8 certo\" (Libera Music/Bmg). Nel progetto anche un altro testo porta la firma di Graziano, \"Il palpito di questa felicit\u00e0\", eseguita dal vivo in un duetto con Elio e le Storie Tese nella trasmissione Rai \"Il Musichione\".\nNello stesso anno produce \"Guardami\", brano in versione 45 giri. L'immagine di copertina \u00e8 un'opera a tecnica mista dell'artista stesso.\nNell'ottobre 2015 esce l'album tributo ad Ivan Cattaneo dal titolo \"Un tipo atipico\", lavoro nel quale Graziano reinterpreta \"Pomodori da Marte\" (nel disco anche Garbo e la Banda Osiris) e successivamente \"Onironautica\", ultimo album dell'artista, scritto e prodotto interamente da lui, presente anche un testo di Tripoli, gi\u00e0 coautore di alcuni brani di Giuni Russo.\nNel 2016 partecipa all'album dei Vidra intitolato \"La fine delle comunicazioni\" come coautore del brano \"Cosa nasconde il cielo\" ed in un cameo vocale.\nNel 2017 \u00e8 direttore artistico della compilation \"Roma Kaputt\" contenente la sua \"Guardami\" e \"La canzonettista di Donghi\" interpretata da Lavinia Desideri, brano del quale Alessandro Orlando Graziano \u00e8 coautore.\nNel 2018 esce \u201cVoyages Extraordinaires\u201d un doppio album contenente un live in studio e un lavoro di inediti con la partecipazione di Sandra Milo, Ivan Cattaneo, Antonella Lualdi, Antonella Interlenghi, Beatrice Sanjust, Attilio Fontana, H.E.R, Rosario Di Bella e Fabio Cinti.\nNel 2021 firma il brano King Kong per Vladimir Luxuria\nNello stesso anno esce una cover, interpretata da Graziano, di fiumi di parole in una versione acustica con l\u2019ausilio del chitarrista emanuele Bultrini gi\u00e0 musicista de la batteria e de l\u2019orchestra di Piazza Vittorio. Il singolo precede l\u2019uscita di altre due personali versioni di brani quali : una storia inventata registrata antecedentemente alla scomparsa di milva e figli delle stelle di Alan Sorrenti.\nI singoli sono l\u2019anticipazione dell\u2019album Scontate Libert\u00e0 Occidentali LP contenente 9 cover \ned un inedito."}
{"id": "1421611", "revid": "1935652", "url": "https://it.wikipedia.org/wiki?curid=1421611", "title": "Andr\u00e9 Vingt-Trois", "text": "Biografia.\nAndr\u00e9 Vingt-Trois \u00e8 nato nel Quinto arrondissement di Parigi, in una famiglia che proviene dalla Franca Contea. Suo padre si chiama Armand e sua madre Paulette Vuillamy.\nHa studiato al Lyc\u00e9e Henri IV. Viene poi accettato nel Seminario Saint-Sulpice a Issy-les-Moulineaux.\nIl 28 giugno 1969 \u00e8 ordinato presbitero dal cardinale Fran\u00e7ois Marty. Dapprima vicario della parrocchia Sainte Jeanne de Chantal a Parigi, dove \u00e8 parroco il futuro cardinale Jean-Marie Lustiger, viene poi nominato direttore del Seminario Saint-Sulpice, dove insegna Teologia dei Sacramenti.\nMinistero episcopale e cardinalato.\nIl 25 giugno 1988 papa Giovanni Paolo II lo nomina vescovo ausiliare di Parigi e titolare di Tibili; il 14 ottobre successivo riceve l'ordinazione episcopale dal cardinale Jean-Marie Lustiger, coconsacranti il vescovo Daniel-Joseph-Louis-Marie P\u00e9zeril e l'arcivescovo Gabriel Marie \u00c9tienne Vanel.\nIl 21 aprile 1999 \u00e8 nominato arcivescovo metropolita di Tours dallo stesso papa; succede a Michel Moutel, deceduto l'11 maggio 1998. Il 16 maggio seguente prende possesso dell'arcidiocesi.\nL'11 febbraio 2005 papa Giovanni Paolo II lo nomina arcivescovo metropolita di Parigi; succede al cardinale Jean-Marie Lustiger, dimessosi per raggiunti limiti di et\u00e0. Il 5 marzo successivo prende possesso dell'arcidiocesi.\nDal 14 marzo dello stesso anno \u00e8, inoltre, ordinario per i fedeli di rito orientale in Francia, succedendo anche in questo caso al cardinale Lustiger.\nIl 9 marzo 2007 \u00e8 nominato da papa Benedetto XVI membro della Congregazione per i vescovi. Dal 2007 al 2013 \u00e8 presidente della Conferenza Episcopale Francese.\nNel concistoro del 24 novembre 2007 papa Benedetto XVI lo crea cardinale presbitero di San Luigi dei Francesi; il 27 aprile 2008 prende possesso del titolo.\n\u00c8 uno dei cardinali elettori che partecipa al conclave del 2013 che elegge papa Francesco.\nL'8 agosto 2015 papa Francesco lo nomina suo inviato speciale alla consacrazione della nuova cattedrale della diocesi di Cr\u00e9teil, il 20 settembre successivo.\nIl 7 dicembre 2017 lo stesso papa accetta la sua rinuncia al governo pastorale dell'arcidiocesi di Parigi per raggiunti limiti di et\u00e0; gli succede Michel Aupetit, fino ad allora vescovo di Nanterre. Da quel momento conserva il titolo di arcivescovo emerito di Parigi, ma rimane amministratore apostolico dell'arcidiocesi fino alla presa di possesso del successore, il 6 gennaio 2018.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1421613", "revid": "3115", "url": "https://it.wikipedia.org/wiki?curid=1421613", "title": "Grey Goose", "text": "Grey Goose \u00e8 una marca francese di vodka, creata nel 1997 a Cognac, in Francia, dal 2004 facente parte del gruppo Bacardi.\nStoria.\nLa storia della vodka Grey Goose inizia nel giugno del 1996, quando il miliardario statunitense Sidney Frank, fondatore della SFIC, svilupp\u00f2 l'idea di creare una vodka da inserire nel mercato degli alcolici di fascia alta. Fino a quel momento la vodka pi\u00f9 costosa disponibile sul mercato statunitense era la Absolut, venduta ad un prezzo medio di 15 $: Frank pens\u00f2 di puntare su un prodotto di qualit\u00e0 superiore, definito \"super-premium\" ad un prezzo di 30 $. La vodka fu scelta come prodotto, oltre che per la lacuna del mercato, anche per la semplicit\u00e0 e celerit\u00e0 dei tempi fra produzione e vendita.\nLa creazione del distillato fu affidata al mastro cantiniere Fran\u00e7ois Thibault, specializzato in cognac, il quale propose un centinaio di varianti; dopo un'accurata selezione, venne scelto il distillato ritenuto migliore. La produzione cominci\u00f2 subito e la Grey Goose fu commercializzata a partire dal 1997, basandosi sulla rete di distribuzione che Frank ha perfezionato per il liquore tedesco J\u00e4germeister. La vodka ottenne un successo immediato negli Stati Uniti dove divenne l'esportazione pi\u00f9 grande della produzione, soprattutto grazie alla strategia di marketing aggressiva.\nGrey Goose vede crescere cos\u00ec le sue vendite che raggiungono 1,4 milioni di casse all'anno nel 2003, dietro marchi famosi come Absolut e Smirnoff (rispettivamente 4,5 e 7 milioni nel 2003). Nel giugno 2004, Sidney Frank vende Grey Goose al gruppo Bacardi per una somma stimata a 2,2 miliardi di dollari statunitensi, permettendo all'acquirente di colmare una lacuna nel suo portafoglio di alcolici (la vodka T\u00fcri, lanciata nel 2002, non ebbe il successo contato).\nCaratteristiche.\nLa Grey Goose \u00e8 una vodka di categoria superpremium ideata dal mastro cantiniere Fran\u00e7ois Thibault. \u00c8 una vodka dall'aspetto bianco cristallino, senza sedimenti. Il profumo \u00e8 netto, con sentori floreali ed esperidati, al palato risulta un gusto rotondo, morbido, con note di mandorla. Da servire preferibilmente ad una temperatura compresa fra i 0 e 5 \u00b0C, si pu\u00f2 servire puro o come ingrediente per cocktail, tra i quali il vodkatini \u00e8 quello consigliato dal creatore. La vodka Grey Goose \u00e8 commercializzata nei formati da 0,5 cl., 20 cl, 35 cl, 37,5 cl., 50 cl., 70 cl., 100 cl., 150 cl., 300 cl., 450 cl. e 600 cl..\nProduzione.\nLa Grey Goose viene prodotta a Gensac-la-Pallue dall'azienda H. Mounier, con grano invernale coltivato in Picardia e Beauce, la cui acquavite \u00e8 distillata attraverso un alambicco a sei colonne con un processo a cinque tappe e 550 controlli che dura circa 8 mesi. Il distillato grezzo viene diluito con acqua di fonte di Gensac-la-Pallue filtrata dal terreno ricco di calcari di Champagne.\nMarchio.\nIl nome \"Grey Goose\" \u00e8 stata ideato nel 1996 da Sidney Frank, ancor prima di avere il distillato pronto: esso deriva dal nome di un vino Liebfraumilch visto dal miliardario negli anni settanta. Il logo \u00e8 composto da un'oca grigia in volo, il nome in carattere Albertus blu ombreggiato in rosso e bianco e una striscia con i colori della bandiera francese.\nConfezione.\nLa bottiglia nella quale la vodka \u00e8 distribuita \u00e8 un cilindro di vetro satinato bianco, con una finestra di vetro trasparente a forma di oca, attraverso cui \u00e8 possibile vedere un paesaggio dipinto con i toni del blu. All'esterno della bottiglia son disegnati il logo, delle oche in volo, e la menzione \"Francia\". Dal 2013, lo sviluppatore del packaging Grey Goose \u00e8 l'Italiano Riccardo Monari.\nPromozione.\nIl successo del marchio \u00e8 dovuto ad una \u00abcoincidenza di tempismo e moda\u00bb ed una campagna promozionale di guerriglia marketing. L'idea di produrre una vodka francese \u00e8 stata concepita per capitalizzare sul prestigio dell'immagine francese nei prodotti di lusso. Un'altra caratteristica atta a definire il marchio \u00e8 il design della bottiglia, studiata per risaltare grazie anche all'altezza maggiore rispetto alle altre bottiglie. La strategia di marketing della Grey Goose prevede principalmente sponsorizzazione di locali esclusivi ed eventi. Nel 1997 l'azienda invest\u00ec 30 milioni di dollari in marketing, distribuendo bottiglie da 1,5 litri ai principali locali degli Stati Uniti, pagando rappresentati e baristi perch\u00e9 pubblicizzassero la nuova vodka. Nel 1998 la campagna promozionale si bas\u00f2 sul risultato ottenuto dalla recensione del Best Tasting Institute di Chicago creando lo slogan \u00ab\"The world's best tasting vodka\"\u00bb. Nel 2008 crea nell'Hotel Le Kube di Parigi il \"Le Kube Bar\", primo bar di ghiaccio di Parigi. Nel 2011 apre nella sala d'attesa della Virgin Atlantic, nell'aeroporto di Heathrow il bar \"Grey Goose Loft\". Nel 2012 sponsorizza gli Emmy Award e crea un cocktail ad hoc, denominato appunto \"\"The Emmy\". Nel 2013 firma un accordo triennale come sponsor del PGA Tour.\nBeneficenza.\nNel 2014 La grey Goose ha finanziato il progetto \"A Talent Beyond\", mettendo in palio quindici borse di studio per il Centro sperimentale di cinematografia Roma e il premio \"An Acting Talent Beyond\", consegnato a Miriam Galanti alla 71\u00aa Mostra del cinema di Venezia, per il miglior attore esordiente. Nel 2015 indice la borsa di studio \"Les Visionnaires Scholarship Fund\"\" per la scuola d'arte Central Saint Martins di Londra.\nRiconoscimenti.\nMedaglia di platino nel (96 punti) e prima classificata come vodka dell'anno 1998 conferita dal Best Tasting Institute di Chicago.\nCultura di massa.\nVari personaggi famosi han dichiarato di apprezzare la Grey Goose; fra questi George Clooney, Bruce Willis, Brad Pitt, Matt Damon, Sean Penn, Paris Hilton, Sarah Jessica Parker, Jamie Foxx, i Black Eyed Peas e Lil Jon.\nCinema e televisione.\nLa vodka Grey Goose viene utilizzata o compare in diversi film:\nMusica.\nNel 2014 Cesare Cremonini registra un brano intitolato GreyGoose. Nel 2015 il rapper Gu\u00e8 Pequeno cita la vodka Grey Goose in \"Rose Nere\"."}
{"id": "1421614", "revid": "287204", "url": "https://it.wikipedia.org/wiki?curid=1421614", "title": "Andr\u00e8 Vingt-Trois", "text": ""}
{"id": "1421616", "revid": "132266", "url": "https://it.wikipedia.org/wiki?curid=1421616", "title": "Andr\u00e9 Vingt Trois", "text": ""}
{"id": "1421617", "revid": "132266", "url": "https://it.wikipedia.org/wiki?curid=1421617", "title": "Andr\u00e8 Vinght Trois", "text": ""}
{"id": "1421618", "revid": "125658928", "url": "https://it.wikipedia.org/wiki?curid=1421618", "title": "Ononis spinosa", "text": "Arrestabue (nome scientifico Ononis spinosa L.) \u00e8 un piccolo arbusto spinoso (non pi\u00f9 alto di 50\u00a0cm) dai fiori profumati, appartenente alla famiglia delle Fabaceae.\nSistematica.\nIl genere \"Ononis\" comprende circa 70-80 specie delle quali un paio di dozzine sono rappresentate nella nostra flora spontanea.\nIn Italia (in tutte le regioni) sono presenti 5 sottospecie:\nSpecie simili:\nEtimologia.\nSembra sia stato Teofrasto a nominare per primo la pianta con la parola \"ononics\" (che deriva dalla parola \"onos\" = asino; probabilmente nome di un cibo preferito da questi animali). Ma potrebbe derivare anche (secondo altri autori) dalla parola \"onemi\" = deliziare in modo delicato (forse per la grazia dei suoi delicati fiori).\nQuesta pianta Linneo la pose alla base della fondazione del genere \"Ononis\". Prima ancora per\u00f2 la troviamo, nel Rinascimento, in certi \"Herbarii\" col nome di \"Resta bovis\" e \"Remora aratri\".\nLa conoscenza di questa pianta resta comunque molto antica. I Greci e i Latini la usavano (ci informa Dioscoride) per eliminare piccoli calcoli renali (infatti la sua somministrazione favorisce la diuresi).Il nome comune - tipo \"Arrestabue\" o \"Stancabue\" - \u00e8 inteso in quanto le spine di questa pianta non sono gradite da quegli animali. Un'altra versione ci dice invece che, a causa del suo voluminoso ceppo radicale, i buoi sotto l'aratro faticavano non poco quando il campo ne era infestato.\nMorfologia.\nLa forma biologica \u00e8 camefita suffruticosa (Ch frut): sono piante perenni i cui fusti sono legnosi solo alla base, generalmente di piccole dimensioni.\nRadici.\nLa radice \u00e8 di tipo fascicolato. Le radici hanno un odore acre.\nFusto.\nIl fusto epigeo \u00e8 peloso e ghiandoloso disposto su 1-2 file longitudinali. Altezza media 30\u201350\u00a0cm. (raramente 70\u00a0cm). Delle spine a coppie sono presenti sulle ascelle fogliari e all'apice. Il fusto \u00e8 spesso lignificato alla base.\nFiori.\nI fiori sono solitari o al massimo in gruppi di 2-3 e si trovano all'ascella delle foglie cauline superiori.\nFiore ermafrodita, dialipetalo, zigomorfo con un breve peduncolo.\nFrutti.\nLegume peloso, lungo come il calice. La superficie del frutto \u00e8 ghiandolosa e pelosa. Al suo interno vi trovano posto da uno a quattro semi tondeggianti dal colore scuro.\nDistribuzione e habitat.\nCorologicamente la specie \u00e8 eurimediterranea: il suo areale \u00e8 quindi centrato sulle coste mediterranee; \u00e8 largamente diffusa in Europa ma si trova anche in Asia minore e in nord Africa.\nCresce in prati e pascoli aridi, lungo i bordi delle strade e dei campi, sulle dune di sabbia. Questa pianta si trova principalmente in terreni argillosi o calcarei in aree sufficientemente soleggiate. Contribuisce al miglioramento del suolo nei terreni poveri e sabbiosi poich\u00e9 fissa l'azoto atmosferico.\nIn Italia si trova in prati aridi o incolti e ai margini dei sentieri. Distribuzione altitudinale: dal piano a circa 1300 m s.l.m.\nUsi.\nFarmacia.\nLa pianta ha propriet\u00e0 diuretiche, depurative e antinfiammatorie. Esternamente pu\u00f2 essere usata per calmare il prurito generato da forme eczematose; internamente come collutore per gengive sanguinanti.\nLa pianta contiene tra l'altro: glucosi isoflavonici, saponina, ononina, onocerina, biocanina, mentolo, tannino, acido citrico.\nIndustria.\nAnticamente si usavano le giovani estremit\u00e0 di questa pianta per ricavare tinture di vari colori (verde, giallo ma anche il rosso).\nNella Russia medievale, era usata per la produzione di un tipo di acciaio noto col nome di \"Bulat\". Sebbene il processo originale sia ora perso, \u00e8 noto che comportava l'immersione dell'arma finita in una vasca contenente uno speciale liquido di cui faceva parte l'estratto di Ononis spinosa (il nome della pianta in russo, stalnik, riflette il suo ruolo storico), quindi la spada veniva fatta raffreddare pi\u00f9 velocemente galoppando su un cavallo contro il vento, permettendogli di indurirsi maggiormente nelle parti sottili..\nCucina.\nSi possono usare nelle insalate le foglie giovani appena nate (il sapore si avvicina a quello delle fave). Vengono usati anche i fiori e le radici.\nVa comunque usata con attenzione in quanto presenta una certa tossicit\u00e0."}
{"id": "1421619", "revid": "132266", "url": "https://it.wikipedia.org/wiki?curid=1421619", "title": "Andr\u00e9 Armand Vingt-Trois", "text": ""}
{"id": "1421620", "revid": "767487", "url": "https://it.wikipedia.org/wiki?curid=1421620", "title": "Rodolfo Tommasi", "text": "Il suo cognome originario era Toma\u0161i\u0107 ed era gi\u00e0 stato italianizzato in Tomasich quando per effetto delle disposizioni fasciste fu trasformato in Tommasi.\nBiografia.\nNato ad Abbazia, in Istria, all'epoca territorio dell'Impero austro-ungarico, ha iniziato la sua carriera nell'Olympia Abbazia.\nHa giocato in massima serie nella Fiorentina, Fiumana e nella Triestina."}
{"id": "1421622", "revid": "1305772", "url": "https://it.wikipedia.org/wiki?curid=1421622", "title": "Mingtangquan", "text": "Il Mingtangquan (\u660e\u5802\u62f3, pugilato della stanza di luce) \u00e8 uno stile di arti marziali cinesi della provincia di Hebei.\nSecondo l'Istituto di Ricerca Nazionale sul Wushu esso compare in una lista di quelli che sono considerati i principali tipi cinesi di pugilato.\nOrigini.\nEsistono due versioni sull'origine di questa scuola: la prima colloca la sua fondazione a Cangxian sotto il regno di Xianfeng (1851-1862), per opera di Zhang Taihe (\u5f20\u592a\u548c) del villaggio Luzhuangzicun (\u5415\u5e84\u5b50\u6751); la seconda ne colloca la creazione a Cangzhou sotto il regno di Guangxu (1875-1909), per opera di Yan Qing (\u7109\u5e86).\nBasi e sequenze.\nAlla base di questo stile vengono posti: San Ming (\u4e09\u660e, cio\u00e8 i movimenti delle mani, del busto e delle gambe) e San Zheng (\u4e09\u6b63, cio\u00e8 la posizione delle mani, gli atteggiamenti del corpo e gli spostamenti).\nI Tushou Taolu o forme a mano nuda sono: Liang tang mingtang jiazi (\u4e24\u8d9f\u660e\u5802\u67b6\u5b50); Shi tang Luohanquan (\u5341\u8d9f\u7f57\u6c49\u62f3); Mingtangquan (\u660e\u5802\u62f3); Heihuquan (\u9ed1\u864e\u62f3).\nI Qixie Taolu o forme con armi sono: Mingtang dao (\u660e\u5802\u5200); Mingtang qiang (\u660e\u5802\u67aa); Siji qiang (\u56db\u5b63\u67aa); Xiao ba qiang (\u5c0f\u516b\u67aa); Shiba bianhua dao (\u5341\u516b\u53d8\u5316\u5200); Chunqiu dadao (\u6625\u79cb\u5927\u5200); liuxingchui (\u6d41\u661f\u9524); ecc.\nI Duilian o esercizi in coppia a mano nuda sono: Silu Duilian (\u56db\u8def\u5bf9\u7ec3); erlongxizhu (\u4e8c\u9f99\u620f\u73e0).\nI Duilian con le armi sono: shuangdao jin qiang (\u53cc\u5200\u8fdb\u67aa); dadao dui dandao (\u5927\u5200\u5bf9\u5355\u5200); kongshou duo shuangdao (\u7a7a\u624b\u593a\u53cc\u5200); kongshou duo cha (\u7a7a\u624b\u593a\u53c9); San bu qi (\u4e09\u4e0d\u9f50, un esercizio in cui un praticante \u00e8 disarmato, uno impugna una sciabola e l'altro una lancia); ecc."}
{"id": "1421625", "revid": "287204", "url": "https://it.wikipedia.org/wiki?curid=1421625", "title": "Marco Dezzi Bardeschi", "text": "Carriera.\nSi \u00e8 laureato in ingegneria edile nel 1957 a Bologna con Giovanni Michelucci (progettando una scuola materna a Sorgane) e in architettura nel 1962 a Firenze con Piero Sanpaolesi (con una tesi sul restauro del complesso di San Pancrazio a Firenze e sull'opera dell'Alberti).\nHa acquisito esperienza, prima, presso l'Istituto di Restauro dei Monumenti (1960-1975), e poi, dal 1976 presso la Facolt\u00e0 di Architettura di Milano (Politecnico/Bovisa) della quale fu anche decano come ordinario di Restauro architettonico.\nLa partecipazione all'avanguardia architettonica nei primi anni sessanta.\nAll'inizio degli anni sessanta partecipa attivamente all'attivit\u00e0 dell'avanguardia architettonica.\nIn questo periodo progetta la casa di Poggio Gherardo (Firenze) del 1963, progetto che lo porta fra gli esponenti della corrente \"Neobarocca\", assieme a Paolo Portoghesi.\nGli elementi caratterizzanti quest'opera sono:\nL'attivit\u00e0 come soprintendente.\nDal 1964 al 1965 \u00e8 per breve tempo funzionario della Soprintendenza ai monumenti ad Arezzo.\nIn questo periodo progetta la nuova organizzazione del presbiterio della Basilica di San Francesco ad Arezzo.\nIl nuovo presbiterio inserisce ed integra, secondo l'approccio operativo del \"Restauro critico\" di Roberto Pane, un'architettura dichiaratamente contemporanea nel contesto storicizzato della chiesa, sacrificando il preesistente altare neo-medievale realizzato nel 1931. L'altare \u00e8 rimosso poco tempo dopo la realizzazione.\nIl primo periodo accademico (Firenze).\nA seguito dell'assunzione come assistente di ruolo all'Universit\u00e0 di Firenze, abbandona la soprintendenza per dedicarsi alla carriera accademica e professionale. Nella stessa universit\u00e0 diventa nel 1968 professore incaricato di \"Caratteri stilistici e costruttivi dei monumenti\" e nel 1970 di storia dell'architettura.\nAlla fine degli anni sessanta appartengono le monografie sulla Cattedrale di Burgos (Burgos, Spagna, 1968), su Francesco di Giorgio Martini e Frank Lloyd Wright (1970), nonch\u00e9 un'attivit\u00e0 pubblicistica sviluppata specialmente nei settori della cronaca, della storia e del restauro dell'architettura, \nIn questo periodo entra in contatto con un nuovo metodo storiografico (\"nouvelle histoire\"): quello inaugurato da Marc Bloch e Lucien Febvre, poi sfociato nella cosiddetta \"\u00c9cole des Annales\".\nIl secondo periodo accademico (Milano).\nNel 1976, divenuto professore ordinario di \"Restauro dei monumenti\", si trasferisce alla facolt\u00e0 di architettura del Politecnico di Milano, dove nel 1980 fonda il \"Dipartimento per la Conservazione delle risorse architettoniche e ambientali\" che dirige fino al 1985 e dal 1983 al 1985 \u00e8 coordinatore del Dottorato di Ricerca in Conservazione dei Beni Architettonici con sede presso il Politecnico di Milano. Dal 1998 al 2002 ha fatto parte del senato del Politecnico di Milano a rappresentare le aree disciplinari della Progettazione architettonica e della Conservazione.\nNel corso degli anni successivi partecipa come docente alla \"Scuola di specializzazione in Restauro dei monumenti\" e a numerosi corsi di dottorato, e dirige il master universitario di secondo livello \u201cConservazione del costruito-tecniche specialistiche dal progetto di conoscenza alla gestione del cantiere\u201d (2004-2006).\nNel 1993 fonda la rivista quadrimestrale \"'ANANKE\", che dirige fino alla propria morte. Gli subentra poi uno dei suoi allievi, il critico Pierluigi Panza.\nIl motto che sintetizza il suo atteggiamento nell'intervento sul costruito \u00e8 \u00abAggiungere semmai, non sottrarre risorse al contesto\u00bb. La sua attivit\u00e0 a favore dell'inserimento dell'architettura moderna nei contesti storici lo ha per\u00f2 portato spesso a scontrarsi con le soprintendenze e con parte dell'opinione pubblica (ha acceso polemiche con Vittorio Sgarbi).\nL'attivit\u00e0 progettuale.\nTra gli interventi su complessi monumentali:\nTra gli ampliamenti degli edifici esistenti:\nTra le nuove realizzazioni:\nL'atteggiamento di Dezzi Bardeschi verso la preesistenza \u00e8 di conservazione totale - attraverso consolidamenti corticali operati con l'uso di silicati - senza alcuna integrazione n\u00e9 degli apparati decorativi medioevali deturpati dal progetto settecentesco, n\u00e9 degli intonaci del sopralzo del Croce privati per anni di qualsiasi attenzione manutentiva e quindi ridotti a lacerti isolati. Le aggiunte resesi necessarie per il progetto di riuso del manufatto (integrazioni delle pavimentazioni, realizzazione degli impianti termici, e della scala di sicurezza) sono realizzate rispettando la struttura preesistente.\nCariche.\nCome riconoscimento della sua attivit\u00e0 di ricercatore e di progettista \u00e8 stato eletto Accademico delle Arti del Disegno di Firenze; tra il 2003 e il 2007 \u00e8 stato presidente della sezione Italiana dell'ICOMOS (\"International Council of Monuments and Sites\") per il quale ha promosso e organizzato la Terza Mostra Internazionale itinerante del Restauro Monumentale. \u00c8 inoltre vicepresidente del Comitato del Ministero per i Beni e le Attivit\u00e0 Culturali per lo studio e la ricerca dei giardini storici.\nPubblicazioni.\nIl \"corpus\" delle pubblicazioni di Dezzi Bardeschi comprende 940 fra articoli e monografie edite dal 1957 al 2010.\nHa fondato e diretto le riviste \u201cNecropoli\u201d (con Francesco Gurrieri per la LEF di Firenze, 20 numeri:1969-71) e \u201cPsicon\u201d (con Eugenio Battisti e Marcello Fagiolo, Centro Studi \"Ouroboros\" di Firenze, 10 numeri: 1974-76).\nDal 1993 ha diretto la rivista quadrimestrale \u2018ANANKE; dal 2000 al 2005 ha fatto parte del Comitato di redazione della rivista mensile \u201cL'Architettura, cronache e storia\u201d, fondata da Bruno Zevi (Mancosu, Roma) e dal 2005 ha fatto parte del comitato di redazione della rivista \u201cL'ingegnere, edilizia, ambiente, territorio\u201d, (Mancosu, Roma) sulla quale teneva la rubrica \"Rileggendo i Maestri\". Dal 2006 ha collaborato con il trimestrale dell'Ordine degli Ingegneri della Provincia di Firenze \u201cProgettando\u201d, diretto da Aurelio Fischetti (Nerbini, Firenze).\nI progetti e le sue realizzazioni sono pubblicati in:\nHa scritto saggi e pubblicazioni su restauro, conservazione, giardini, allestimenti di mostre e storia dell'architettura, tra i quali:"}
{"id": "1421626", "revid": "729019", "url": "https://it.wikipedia.org/wiki?curid=1421626", "title": "Formica di Burano", "text": "La Formica di Burano \u00e8 uno scoglio affiorante dell'Arcipelago Toscano.\nCollocazione.\nLo scoglio si trova nel Mar Tirreno, circa un km al largo della costa antistante il Lago di Burano, a sud-est del promontorio di Ansedonia e a est della localit\u00e0 di Porto Ercole del Monte Argentario.\nL'isola \u00e8 luogo d'immersione per gli appassionati di subacquea."}
{"id": "1421629", "revid": "339392", "url": "https://it.wikipedia.org/wiki?curid=1421629", "title": "Methods of Destruction", "text": ""}
{"id": "1421632", "revid": "124123", "url": "https://it.wikipedia.org/wiki?curid=1421632", "title": "Nati nel 1001", "text": ""}
{"id": "1421633", "revid": "339392", "url": "https://it.wikipedia.org/wiki?curid=1421633", "title": "Method of Destruction", "text": ""}
{"id": "1421638", "revid": "124123", "url": "https://it.wikipedia.org/wiki?curid=1421638", "title": "Morti nel 1002", "text": ""}
{"id": "1421640", "revid": "124747140", "url": "https://it.wikipedia.org/wiki?curid=1421640", "title": "Armoriale delle colonie portoghesi", "text": "Questa pagina contiene gli stemmi delle colonie del Portogallo."}
{"id": "1421642", "revid": "124123", "url": "https://it.wikipedia.org/wiki?curid=1421642", "title": "Morti nel 1005", "text": ""}
{"id": "1421647", "revid": "124123", "url": "https://it.wikipedia.org/wiki?curid=1421647", "title": "Morti nel 1008", "text": ""}
{"id": "1421650", "revid": "124123", "url": "https://it.wikipedia.org/wiki?curid=1421650", "title": "Morti nel 1009", "text": ""}
{"id": "1421655", "revid": "124123", "url": "https://it.wikipedia.org/wiki?curid=1421655", "title": "Morti nel 1010", "text": ""}
{"id": "1421657", "revid": "767487", "url": "https://it.wikipedia.org/wiki?curid=1421657", "title": "Vesania", "text": "I Vesania (il nome \u00e8 un termine latino che significa \"insania, pazzia\") sono un gruppo symphonic black metal polacco, nato nel 1997 a Legionowo dall'unione di Tomasz \"Orion\" Wr\u00f3blewski (voce e chitarra) dei Behemoth, gruppo al quale si rifanno musicalmente, e Darek \"Daray\" Brzozowski (batteria) dei Vader. La line-up \u00e8 completata dal tastierista Siegmar e dal bassista Heinrich."}
{"id": "1421658", "revid": "106908", "url": "https://it.wikipedia.org/wiki?curid=1421658", "title": "Aglietti (ristorante)", "text": "La bottiglieria\u2013ristorante Aglietti si trovava a Firenze in piazza Vittorio Emanuele II (oggi piazza della Repubblica). Fu fondata sul finire del 1867 da Giuseppe Aglietti; la sua sede originaria fu in un negozio all'angolo di via dell'Arcivescovado, vicino all'antica piazza del Mercato Vecchio.\nGiuseppe Aglietti seppe conquistarsi una notevole clientela, che comprendeva anche alcuni piemontesi, impiegati nei vari ministeri di Firenze, allora capitale d'Italia. L'Aglietti, fin da giovane, aveva fatto molti viaggi, anche in Austria e in Prussia ed era esperto di pratica commerciale; era stato volontario nella seconda guerra di indipendenza del 1859 e aveva combattuto a Vinzaglio, a Palestro, a San Martino e nel 1866 era tornato a combattere contro l'Austria.\nNel 1874 la bottiglieria-ristorante, a causa del suo successo, fu ingrandita e trasferita nei locali restaurati di via degli Speziali, dove poi fu aperto il Salone della Fiat, ed ebbe tre sporti. La bottiglieria-ristorante non fece affari solo a Firenze, ma esport\u00f2 il vino anche in Inghilterra.\nNell'aprile\u2013maggio 1887 a Firenze fu scoperta la facciata del Duomo e per l'avvenimento il ristorante ebbe molti clienti, tanto da dover rifornirsi di nuove provviste alimentari.\nCon il trasferimento del Mercato Vecchio nella zona di San Lorenzo e l'abbattimento delle caratteristiche baracche dei mercatini, avvenuto dopo il visto della commissione incaricata dal comune fin dal 1881 per il risanamento di Firenze, fu iniziata la costruzione di nuovi palazzi, fu aperto il teatro \"Trianon\" e, nel 1890, avvenne l'inaugurazione del monumento a Vittorio Emanuele II nella piazza omonima. Anche la bottiglieria-ristorante sub\u00ec l'esproprio e, il 6 giugno 1891, trov\u00f2 la nuova sede, che fu destinata alla mescita dei vini tipici e al buffet, che offriva una carne arrostita molto richiesta, il \"roast beef\".\nQuesto nuovo locale ebbe molto successo e fu frequentato anche dalla \"Societ\u00e0 Canottieri Libertas\", che qui discuteva i programmi delle gare e dal giornalista tedesco Barth. Quest'ultimo, nella sua guida turistico-gastronomica dell'Italia, intitolata \"Est!Est!Est!\", a proposito di Firenze, cit\u00f2 il ristorante, descrivendolo come: \"Locale moderno centrale ed elegante \u2013 Vini fini e saporiti \u2013 Buona clientela\". Anche Vamba (Luigi Bertelli) e il Novellino (Augusto Novelli) facevano riferimento all'Aglietti quando nei loro scritti e nei loro dialoghi dovevano far parlare il popolano fiorentino che alludeva al vino, dicendo: \"S'era dall'Aglietti\" (per dire che si era a bere vino) e \"Si va dall'Aglietti\" (per dire che si va a bere vino).\nGiuseppe Aglietti mor\u00ec nel 1911 e lasci\u00f2 erede suo figlio Omero, che si dedic\u00f2 all'esportazione dei vini."}
{"id": "1421659", "revid": "339392", "url": "https://it.wikipedia.org/wiki?curid=1421659", "title": "OEMs", "text": ""}
{"id": "1421664", "revid": "30297", "url": "https://it.wikipedia.org/wiki?curid=1421664", "title": "National League A", "text": ""}
{"id": "1421666", "revid": "1573940", "url": "https://it.wikipedia.org/wiki?curid=1421666", "title": "Pelobates", "text": "Pelobates \u00e8 un genere di anfibi dell'ordine degli Anuri. \u00c8 l'unico genere della famiglia Pelobatidae.\nSistematica.\nComprende 6 specie :\nDescrizione.\nSono caratterizzati nell'avere una cintura scapolare di tipo arcifero (cio\u00e8 le due met\u00e0 si sovrappongono parzialmente) e mancano di costole.\nDistribuzione.\n\u00c8 diffuso in Europa, nell'Africa nord-occidentale e nell'Asia occidentale."}
{"id": "1421668", "revid": "1915706", "url": "https://it.wikipedia.org/wiki?curid=1421668", "title": "Acido cloroso", "text": "L'acido cloroso \u00e8 un composto del cloro (III) di formula HClO2.\n\u00c8 un acido debole. La sostanza pura \u00e8 instabile, come molti altri acidi del cloro, ma i sali da essa derivati, chiamati cloriti, sono stabili. Questi ultimi sono utilizzati nella produzione industriale del diossido di cloro.\nTende a dismutare secondo la seguente reazione, e questo lo rende un prodotto non disponibile commercialmente:\nSintesi.\nL'acido cloroso pu\u00f2 essere sintetizzato dalla reazione tra il clorito di bario e acido solforico diluito:\nApplicazioni.\nI sali di questo acido vengono sintetizzati dal diossido di cloro, e non direttamente dall'acido. La sua pericolosit\u00e0 nello stoccaggio e la facilit\u00e0 di decomposizione fa s\u00ec che l'acido cloroso non abbia applicazioni al di fuori del laboratorio."}
{"id": "1421674", "revid": "51323", "url": "https://it.wikipedia.org/wiki?curid=1421674", "title": "Valori separati da virgola", "text": ""}
{"id": "1421677", "revid": "375872", "url": "https://it.wikipedia.org/wiki?curid=1421677", "title": "Sch\u00f6nborn", "text": "Gli Sch\u00f6nborn sono un'antica ed importante famiglia nobile di Sch\u00f6nborn. Col tempo ebbero anche il titolo di baroni e conti. Sono stati sempre annoverati tra i nobili europei con maggiore tradizione cattolica. Sono tra i pi\u00f9 importanti costruttori del barocco della Germania meridionale.\nStoria familiare.\nLa famiglia \u00e8 originaria della Renania (Rheingau). I signori von Sch\u00f6nborn sono conosciuti con Enrico (-1284) e Dietrich (-1348) e fondarono nel 1385 con Gerardo (1385-16) una propria signoria in Taunus. La linea vecchia viveva in Sch\u00f6nborn e Burgschwalbach; alla linea pi\u00f9 giovane, in Westerwald, appartenevano i castelli di Freienfels (presso di Weinbach) e Eschbach. Nelle generazioni seguenti c'erano molti canoni.\nJohann Philipp von Sch\u00f6nborn di Freienfels-Eschbach divenne un prete e ha fondato l'ascesa della casa di Sch\u00f6nborn alla fama europea - una famiglia di semplici cavalieri nel tempo impoverito della Guerra dei trent'anni che al momento consisteva solo da se stesso e da suo fratello. A 16 anni fu fatto chierico nella cattedrale di W\u00fcrzburg e nel 1625 in quella di Magonza, nel 1630 in quella di Worms. Nel 1635 \u00e8 prevosto di Kronberg e di St Burkard a W\u00fcrzburg. Nel 1642 fu nominato principe-vescovo di W\u00fcrzburg e fu uno dei grandi sostenitori della Pace di Vestfalia nel 1648. Nel 1647 fu eletto arcivescovo di Magonza e nel 1663 vescovo di Worms. \u00c8 un abile amministratore nel riorganizzare dei suoi principati dopo la Guerra dei trent'anni; nel 1660 fonda un importante Ginnasio a M\u00fcnnerstadt. La sua corte accoglie nobili statisti, diplomatici, prelati. Il suo fratello Filippo Erwein (1607-1668) divenne un balivo nel Elettorato di Magonza e acquis\u00ec il castello di Gaibach nel 1650 e la signoria di Heusenstamm nel 1661. Venne elevato barone nel 1663 e nel 1671 compr\u00f2 il castello di Reichelsburg in Franconia per diventare un Cavaliere del Sacro Romano Impero. In questo modo la famiglia si trasfer\u00ec ai principati ecclesiastici perch\u00e9 i loro luoghi di origine in Assia sono diventati prevalentemente protestanti. \nSuo figlio Franz Lothar von Sch\u00f6nborn anche fu arcivescovo di Magonza dal 1694 al 1729 e principe-vescovo di Bamberga dal 1693 al 1729. L'imperatore Carlo VI d'Asburgo gli diede i castelli di Palanok e Muka\u010devo con 200 villaggi in Ungheria in ringraziamento per il suo sostegno politico. Lo aveva scelto e incoronato. Per la sua lealt\u00e0 duratura anche ricevette 100.000 fiorini, con i quali inizi\u00f2 nel 1711 la costruzione del castello di Weissenstein a Pommersfelden, Franconia, con un'importantissima collezione di pittura e tuttora attualmente una propriet\u00e0 dei conti di Sch\u00f6nborn-Wiesentheid. \nL'altro figlio Melchiorre Federico (1644-1717) eredit\u00f2 Gaibach e Heusenstamm e nel 1710 acquis\u00ec G\u00f6llersdorf in Austria dai conti di Buchheim. Quattro dei suoi figli divennero principi arcivescovi con grandi fonti di reddito. Il figlio Rodolfo Francesco Erwein (1677-1754) ricevette per matrimonio la contea di Wiesentheid presso di W\u00fcrzburg in Franconia nel 1701, per la prima volta un territorio con immediatezza imperiale, e ancora altri beni in Austria, mentre suo fratello Anselmo Francesco (1681-1726) fond\u00f2 il ramo Sch\u00f6nborn-Heusenstamm. Nel 1701 i due fratelli secolari sono diventato conti dell'Impero, con diritto al seggio permanente nel collegio dei conti svevi della Dieta. Quattro dei suoi fratelli erano vescovi.\nDi seguito molti membri della famiglia diventarono importanti prelati della Chiesa cattolica, tra questi Giovanni Filippo (1673\u20131724) principe-vescovo di W\u00fcrzburg; Federico Carlo (1674\u20131746) cancelliere dell'Impero a Vienna e principe-vescovo di W\u00fcrzburg e Bamberga; Damiano Ugo (1676-1743) principe-vescovo di Spira (1719-43) e di Costanza (1740) e cardinale nel 1715, noto per la sua cultura e piet\u00e0; Francesco Giorgio (1729\u20131756) arcivescovo di Treviri e principe-elettore d l'elettorato di Treviri (1729-56), principe-vescovo di Worms (1732) e principe-prevosto di Ellwangen, stimato e ben voluto sia da Federico II di Prussia che da Maria Teresa d'Austria. \nFrancesco (1844\u20131899) venne eletto vescovo di \u010cesk\u00e9 Bud\u011bjovice nel 1883 e archivescovo di Praga nel 1885. Venne creato cardinale nel concistoro del 24 maggio 1889, con un breve apostolico con cui papa Leone XIII gli consegn\u00f2 la berretta rossa. \nChristoph Sch\u00f6nborn divenne segretario della commissione per la redazione del Catechismo della Chiesa Cattolica nel 1987, quindi stretto collaboratore di Joseph Ratzinger, nel 1991 papa Giovanni Paolo II lo nomina vescovo titolare di Sutri e vescovo ausiliare di Vienna, nel 1995 vescovo coadiutore ed in quello stesso anno venne chiamato a succedere come arcivescovo di Vienna. Nel 1998 venne creato cardinale.\nPer molte generazioni hanno dimostrato piet\u00e0, lealt\u00e0 alla Chiesa cattolica e sua pi\u00f9 forte sostegno in Europa, la Casa d'Asburgo, ambizione, diligenza, talento organizzativo, grandiosit\u00e0 nella costruzione delle chiese e dei palazzi, comunque solide finanze e soprattutto conseguenza nel perseguimento dei loro obiettivi per secoli. Cos\u00ec sono riusciti a superare molte famiglie pi\u00f9 potenti, a fare una differenza duratura nella storia culturale europea, e a conservare il loro acquisito fino ad oggi attraverso uno sforzo sostenuto.\nRami della famiglia.\nVerso la fine del XVIII secolo, tre fratelli, pronipoti di Rodolfo Francesco Erwein (1677-1754), fondarono le tre linee tuttora esistenti della famiglia:\nSolo i rami di Wiesentheid e Heusenstamm avevano Immediatezza imperiale e governavano sovrani. Il ramo di Heusenstamm si estingue con Anselmo Postumo (1726-1801), quando i suoi beni sono ereditati dal ramo di Wiesentheid. Nel 1806 i due territori sono mediatizzati e assorbiti dalla Baviera (Wiesentheid) e dalla Assia (Heusenstamm).\nConti di Sch\u00f6nborn-Heusenstamm (1717-1801).\nSch\u00f6nborn-Heusenstamm fu un piccolo stato governato dalla famiglia Sch\u00f6nborn collocato a sud della moderna Assia, Germania. Sch\u00f6nborn-Heusenstamm venne ereditato dai conti di Sch\u00f6nborn-Wiesentheid nel 1801.\nConti di Sch\u00f6nborn-Wiesentheid.\nSch\u00f6nborn-Wiesentheid fu una Contea della Bassa Franconia, a nord est della moderna regione della Baviera, comprendenti numerosi insediamenti isolati lungo il fiume Regnitz presso il Meno a est di W\u00fcrzburg. Sch\u00f6nborn-Wiesentheid pass\u00f2 alla Baviera nel 1806. \n\"generazioni successive:\"\nI conti di Sch\u00f6nborn-Wiesentheid sono tuttora oggi i proprietari dei castelli di Wiesentheid, Weissenstein, Gaibach, Geisenheim, Hallburg e Hattenheim.\nConti di Sch\u00f6nborn-Buchheim (in Austria).\n\"generazioni successive:\"\nI conti di Sch\u00f6nborn-Buchheim sono tuttora oggi i proprietari di G\u00f6llersdorf, Weyerburg e del palazzo Sch\u00f6nborn-Batthy\u00e1ny a Vienna. \nConti di Sch\u00f6nborn (ramo boemo).\nI conti boemi di Sch\u00f6nborn hanno venduto il loro palazzo a Praga in 1919, da allora Ambasciata degli Stati Uniti, e hanno perso per esproprio il castello di Skalka in 1946.\nChiese costruite dai Sch\u00f6nborn.\nPi\u00f9 di un centinaio di chiese sono state costruite dai Sch\u00f6nborn, incluse i seguente:\nCollezioni d'arte.\nNotevole \u00e8 la \"Gem\u00e4ldegalerie\", il gabinetto di pittura, del Castello di Weissenstein a Pommersfelden, propriet\u00e0 dei conti di Sch\u00f6nborn-Wiesentheid, con un'importantissima collezione di capolavori rinascimentali e barocchi di grandi pittori europei come D\u00fcrer, Rubens, Tiziano, Pieter Bruegel il Vecchio, Rembrandt, Van Dyck e Artemisia Gentileschi."}
{"id": "1421679", "revid": "536103", "url": "https://it.wikipedia.org/wiki?curid=1421679", "title": "Leiomioma", "text": "Il leiomioma \u00e8 un tumore benigno. Solitamente la sua localizzazione si circoscrive alla muscolatura liscia. Si sviluppa comunemente nell'utero, nello stomaco o nell'esofago dell'individuo.\nClassificazione.\nNell'utero.\nIl \"leiomioma uterino\" si suddivide in tre forme distinte, quello \"sottosieroso\", quello \"intramurale\" e infine il \"sottomucoso\".\nTali malattie, data la loro natura, colpiscono prevalentemente le donne intorno alla terza decade di et\u00e0, infatti circa una donna su 5 dopo i 35 anni sviluppa un leiomioma uterino.\nNell'esofago.\nSono fra i pi\u00f9 comuni tumori benigni esofagei (assieme ai polipi fibro-epiteliali), anche se spesso non vengono notati e diagnosticati, perch\u00e9 quasi sempre si tratta di tumori benigni.\nLa patologia benigna, di cui il leiomioma \u00e8 un rappresentante, \u00e8 tuttavia soltanto una piccola parte (meno dell'1%) delle neoplasie esofagee. Patologie maligne come carcinoma squamocellulare e adenocarcinoma riferite all'esofago meritano quindi attenzione non solo per la particolare aggressivit\u00e0, ma anche per la non irrilevante prevalenza.\nNello stomaco.\nTale leiomioma mostra una grandezza minore di 5 centimetri.\nTerapie.\nL'unico intervento ritenuto valido \u00e8 l'asportazione chirurgica, per evitare possibili futuri rischi, anche se rari."}
{"id": "1421680", "revid": "2008079", "url": "https://it.wikipedia.org/wiki?curid=1421680", "title": "Jigai", "text": " era un tradizionale metodo di suicidio rituale praticato dalle donne in Giappone per mezzo del taglio dell'arteria carotide e della vena giugulare, con un coltello tant\u014d (una lama di 15-30 cm) o kaiken (di 15 cm). Spesso veniva nascosto prima dell'atto sotto la cintura (chiamata obi) del kimono.\nIl jigai \u00e8 l'equivalente femminile del seppuku (pi\u00f9 noto come \"harakiri\"), il suicidio rituale praticato dai guerrieri samurai, conseguito tramite un profondo taglio dell'addome. A differenza del seppuku, si pu\u00f2 compiere jigai senza assistenza (nel seppuku veniva individuato un kaishakunin che tagliava, durante il rituale, una parte del collo al suicida) e per questo motivo si pu\u00f2 notare un minimo sfiguramento del volto dopo la morte.\nIl rituale.\nPrima di commettere jigai, la donna si legava insieme le ginocchia per far trovare il proprio corpo in una posa dignitosa, passate le convulsioni \"ante-mortem\". Questo atto era spesso praticato per preservare l'onore o per prevenire uno stupro in occasione di un'imminente sconfitta militare. Le bambine venivano accuratamente istruite alla pratica del jigai fin dai primi anni. Anche ai figli maschi che non avessero superato il genpuku (prova di maturit\u00e0 con la quale i giovani giapponesi diventavano ufficialmente adulti) era permesso di uccidersi con questa pratica. Non era raro che durante la capitolazione di una fortezza non solo le donne, ma anche i bambini di entrambi i sessi tra il terzo e il quattordicesimo anno di vita si suicidassero; tale suicidio era eseguito a volte in massa per evitare di essere catturati, deportati o disonorati. Spesso i soldati nemici, una volta entrati in una qualche abitazione, vedevano la padrona di casa sola, seduta con la faccia rivolta dalla parte opposta rispetto alla porta ed una volta arrivati a lei, scoprivano che ella si era silenziosamente tolta la vita molto tempo prima del loro arrivo."}
{"id": "1421685", "revid": "158310", "url": "https://it.wikipedia.org/wiki?curid=1421685", "title": "Nitronio", "text": "Lo ione nitronio \u00e8 un catione di formula chimica NO2+ \u00e8 generalmente molto instabile e prodotto dalla rimozione di un elettrone dal paramagnetico diossido di azoto, o dalla protonazione dell'acido nitrico seguita dall'eliminazione di una molecola di acqua.\nNon \u00e8 abbastanza stabile per esistere alle condizioni normali, ma \u00e8 usato estensivamente come un elettrofilo nella nitrazione di substrati aromatici e anche di altre sostanze. Lo ione \u00e8 generato, quando torna utile, miscelando acido solforico (acido pi\u00f9 forte) e acido nitrico (che si comporter\u00e0 da base) secondo questa reazione:\nLo ione nitronio \u00e8 contenuto nel pentossido di diazoto (N2O5) allo stato solido, che \u00e8 un composto ionico formato da ioni nitronio e ioni nitrato, mentre allo stato liquido o in soluzione di solventi non protici (CCl4, CHCl3, POCl3 e simili) e allo stato gassoso ha forma molecolare (O2N-O-NO2).\nLo ione nitronio \u00e8 isoelettronico con l'anidride carbonica CO2, con l'ossido di diazoto N2O e con lo ione metaborato BO2\u2013 e,come in questi, l'atomo centrale \u00e8 ibridato \"sp\" e la struttura O\u2013N\u2013O \u00e8 lineare con angoli di 180\u00b0.\nLo ione contenente gli stessi atomi, ma con carica negativa, NO, \u00e8 lo ione nitrito.\nComposti ionici e molecolari.\nVi sono sali (composti ionici) del nitronio stabili con anioni di basicit\u00e0 e nucleofilia molto deboli, tipicamente anioni di acidi molto forti. Questi composti sono notevolmente igroscopici. Tra questi ci sono: \nCon anioni di acidi meno forti si hanno composti molecolari, non salini, che includono:\nEssendo composti molecolari hanno basso punto di ebollizione (\u221272\u00a0\u00b0C e \u22126\u00a0\u00b0C rispettivamente) e lunghezze dei legami N\u2013X corti (N\u2013F 135 pm, N\u2013Cl 184 pm). Questi composti molecolari si ottengono dalla reazione con il composto stabile diossido di azoto, dove l'atomo centrale N ha numero di ossidazione +4 e forma 3 legami con i rispettivi due ossigeni laterali lasciando 1 elettrone libero, considerandolo come un radicale libero detto nitrile (formula -NO2) quando reagisce con F o Cl."}
{"id": "1421687", "revid": "547034", "url": "https://it.wikipedia.org/wiki?curid=1421687", "title": "Villigiso di Magonza", "text": "\u00c8 venerato come santo dalla Chiesa cattolica.\nBiografia.\nTietmaro lo vuole di umili origini, anche se questa interpretazione non \u00e8 accettata in modo unanime, in quanto i genitori forse erano nobili ma poveri (tanto da dover coltivare direttamente la terra), senza contare che Tietmaro considera di umili origini chiunque fosse sotto il suo elevato livello aristocratico, come sottolineato da Leyser. Sempre Tietmaro narra la sua nascita, descritta come miracolosa: la madre, durante il parto, sogn\u00f2 infatti un sole che usciva dal suo grembo destinato ad illuminare il mondo; la notte del parto, inoltre, il bestiame nella casa si rivolse in modo riconoscente sulla donna. La nascita di Villigiso fu seguito contemporaneamente dalla nascita di molti maschi.\nVilligiso divenne Principe-Arcivescovo di Magonza nel 975 e poi arcicancelliere imperiale. Nel 983 l'imperatore Ottone II durante la riunione dei Principi, chiamata \"Dieta\", che si teneva a Verona, incaric\u00f2 Villigiso, allora vescovo di Magonza, dell'amministrazione della regione a nome dell'imperatore. Era il tempo in cui i due poteri, quello religioso e quello politico-militare, provavano ad operare insieme nell'interesse del popolo. Villigiso inizi\u00f2 a costruire la sua cattedrale, il Duomo di Magonza dopo il 975.\nEgli fu coinvolto nel conflitto di Gandersheim.\nLa chiesa di Santo Stefano venne costruita nel 990 da Villigiso come \"luogo di preghiera dell'impero\" per Teofano. \u00c8 un edificio in stile gotico ed oggi \u00e8 la principale chiesa gotica della citt\u00e0 e del Reno centrale. Villigiso ha anche elevato la Basilica di San Martino in Bingen am Rhein al rango di una chiesa collegiata.\nEgli incoron\u00f2 Enrico II il Santo, nel 1002, in seguito alla morte del cugino Ottone III, come re di Germania a Magonza.\nLa sua figura \u00e8 riportata nelle \"Deutsche Sagen\" dei fratelli Grimm.\nCulto.\nLa Chiesa cattolica lo considera santo e lo commemora il 23 febbraio. Dal Martirologio Romano: \"A Magonza nella Franconia in Germania, san Villigiso, vescovo, insigne per lo zelo pastorale\"."}
{"id": "1421688", "revid": "486946", "url": "https://it.wikipedia.org/wiki?curid=1421688", "title": "Sviluppo italia", "text": ""}
{"id": "1421689", "revid": "37401", "url": "https://it.wikipedia.org/wiki?curid=1421689", "title": "Willigis", "text": ""}
{"id": "1421690", "revid": "123887581", "url": "https://it.wikipedia.org/wiki?curid=1421690", "title": "Parco naturale regionale delle Dolomiti d'Ampezzo", "text": "Il parco naturale regionale delle Dolomiti d'Ampezzo \u00e8 un'area naturale protetta del Veneto, situata a nord del comune di Cortina d'Ampezzo, lungo il confine con il Trentino-Alto Adige.\nStoria.\nIl parco \u00e8 stato ufficialmente istituito il 22 marzo 1990 con legge regionale n. 21 del Veneto. Nato con il consenso dell'Assemblea generale dei Regolieri, \u00e8 stato affidato in gestione dalla Regione Veneto alla Comunanza delle Regole d'Ampezzo.\nCaratteristiche.\nL'area protetta si estende a nord dell'abitato di Cortina d'Ampezzo fino al confine con il Trentino-Alto Adige, inserendosi nel Parco naturale Fanes - Sennes e Braies, con il quale forma un comprensorio di caratteristiche ambientali omogenee dell'ampiezza complessiva di 37.000 ettari. Dei 112\u00a0km\u00b2 del parco circa 1/4 \u00e8 costituito da riserve.\nIl territorio del parco comprende molti famosi gruppi dolomitici: il monte Cristallo, le Tofane, la cima Fanes, il Col Bechei e la Croda Rossa d'Ampezzo, rispettivamente divisi dalla Val Travenanzes, Val di Fanes, alta Valle del Boite e Val Felizon. Le valli sono strette ed incassate verso la comune confluenza, in corrispondenza della quale \u00e8 situata l'entrata principale del parco, e si aprono in vasti altopiani a pascolo verso le quote pi\u00f9 alte. Altri due solchi vallivi costituiscono i limiti meridionali dell'area: la valle del rio Falzarego ad ovest e la val Padeon ad est. All'interno del parco vi sono ben diciannove tra rifugi alpini e ristoranti.\nRocce e orogenesi.\nLe formazioni geologiche presenti all'interno del parco naturale regionale delle Dolomiti d'Ampezzo sono di chiara origine sedimentaria, risalenti ad un periodo compreso tra il Triassico medio (230 milioni di anni fa) e il Cretacico superiore (90 milioni di anni fa) dell'era mesozoica, costituite in parte da rocce propriamente dette, quali la dolomia e il calcare, in parte da formazioni meno compatte, quali la marna e l'argilla.\nLe formazioni pi\u00f9 antiche dell'area, localizzate nelle zone alla base dei massicci del Cristallo e delle Tofane, sono formate da argille e marne ricchissime di testimonianze fossili. Non essendo rocciose, sono invece ricoperte da uno spesso strato di fertile terriccio sul quale prospera la vegetazione alpina, ma proprio per lo stesso motivo esse sono soventemente soggette a fenomeni franosi. Il nucleo principale e pi\u00f9 consistente delle Dolomiti \u00e8, tuttavia, la dolomia, originatasi nel Triassico superiore dalla sedimentazione di fanghi palustri e lagunari su piane ricoperte di alghe. La dolomia stratificata pu\u00f2 raggiungere uno spessore di pi\u00f9 di un chilometro, formando spettacolari pareti e audaci torri che svettano nel cielo (Tofana di Rozes, Cristallo, Piz Popena; torri di Fanes e di Travenanzes). \nMentre le dolomie geologicamente pi\u00f9 arcaiche affiorano in Cima Falzarego e Col dei Bos, i calcari grigi (sovrastanti le formazioni di dolomia nella stratigrafia delle montagne ampezzane) formano pareti assai suggestive, caratterizzate da una peculiare levigatezza e verticalit\u00e0 (Tofana di Mezzo, Col Bech\u00e9i), con vette che raggiungono l'altitudine massima di 3.244\u00a0m s.l.m. Proprio le aree calcaree, particolarmente soggette ad attivit\u00e0 corrosiva, formano le bianche e piatte lastronate della Croda del Becco e della Piccola Croda da Lago. Unico nel suo genere nelle Dolomiti \u00e8, invece, il conglomerato dell'Oligocene - Miocene, risalente a circa 20 milioni di anni fa, formatosi in epoca successiva alle fasi salienti dell'orogenesi alpina.\nTanto le formazioni dolomiche quanto quelle calcaree sono possono essere soggette a fenomeni di carsismo (fenomeno dei campi carreggiati), che genera complesse reti di grotte sotterranee fino ad una profondit\u00e0 massima di un chilometro (altopiano di Fosses, grotte sotto la Rozes e Cima Fanes). Una curiosit\u00e0 geomorfologica \u00e8, infine, la presenza di alcuni fori che bucano la roccia formando particolarissime figure ad anello, derivanti da fenomeni di erosione su sottili creste calcaree (due tipici esempi sono il \"Bus de Tofana\" e il \"Bus de r'Ancona\").\nIdrografia.\nLa portata media delle piogge \u00e8 di circa 1.100\u00a0mm all'anno; le precipitazioni massime si registrano nel periodo tardo-primaverile e primo estivo. Per questo motivo il momento migliore per ammirare sorgenti, ruscelli, torrenti, cascate e laghetti alpini \u00e8 tra maggio e luglio, quando la portata idrica \u00e8 al culmine, alimentata non solo dalle abbondanti piogge, bens\u00ec anche dal definitivo scioglimento delle nevi invernali.\nLe fonti del Rufi\u00e9do, del Feliz\u00f3n e del Boite rappresentano vere e proprie peculiarit\u00e0 idrologiche sul suolo ampezzano, essendo accomunate dalla derivazione da condotte sotterranee di tipo carsico: ma se le correnti sorgive del Boite sgorgano pacifiche e con un lento deflusso (salvo poi aumentare di portata e intensit\u00e0 di corrente, scivolando verso valle attraverso sinuosi meandri), le sorgenti del Rufi\u00e9do e del Feliz\u00f3n si distinguono per la violenza di fuoriuscita del getto e per l'eccezionale consistenza della portata idrica. I torrenti Boite e Fanes scorrono in alvei spaziosi e ricchi di vegetazione, andando a formare, sul proprio percorso, splendide cascatelle: le pi\u00f9 spettacolari e suggestive sono certamente quelle del torrente Fanes, che si getta nelle profondit\u00e0 della forra del rio Travenanzes con una successione di tre balze, alta ciascuna 50 metri circa. \nQuesto particolare scenario prende il nome di Gola di Fanes. A propria volta, il rio Travenanzes e il rio Feliz\u00f3n scorrono in profondissimi orridi naturali, scavati nella dolomia dal costante fluire delle loro acque nel corso dei secoli. Sulle rispettive forre esistono piccoli ed arditissimi ponti, utilizzati gi\u00e0 nelle epoche pi\u00f9 antiche come vie di comunicazione tra l'Ampezzo e le vicine localit\u00e0 di Marebbe e Val Pusteria: \"Ponte Alto\" (in ladino: \"Ponte Outo\") e \"Ponte dei Cadorini\" (in ladino: \"Ponte dei Cador\u00ecs\") sul Travenanzes, e \"Ponte Feliz\u00f3n\" sull'omonimo rio.\nDiffusi sono anche i ruscelli e i torrentelli che scorrono lungo le pendici rocciose dei monti e nei boschi, come la Ruoiba e il Ru dei Cavai. La quasi totalit\u00e0 delle acque del bacino idrografico della valle, comunque, risulta prima o poi affluire nel torrente Boite, il maggiore della zona per portata idrica e per lunghezza del corso (42\u00a0km complessivi). Dopo aver attraversato l'alto Cadore, infine, le acque dolomitiche del Boite si gettano come affluenti nel Piave.\nDi modestissime dimensioni sono invece i laghetti alpini, a causa dell'accentuata acclivit\u00e0 dei versanti e dell'alta permeabilit\u00e0 delle rocce dolomitiche. Vi sono, tuttavia, alcuni piccoli invasi lacustri, situati sia ad alte quote che a fondovalle, la cui formazione \u00e8 stata resa possibile da un naturale processo d'impermeabilizzazione del fondo di alcune depressioni o dallo sbarramento artificiale di torrenti. Ad ogni modo, essi costituiscono dei biotipi di elevato interesse naturalistico.\nPiccoli ghiacciai di modeste superfici si nascondono invece nei recessi pi\u00f9 freddi e ombrosi del Cristallo, delle Tofane e di altre vette ampezzane, a quote comprese tra i 2.800 e i 3.200 metri d'altitudine, talvolta sepolti sotto una spessa coltre di detriti. Bench\u00e9 in costante ritirata a causa del progressivo aumento della temperatura estiva e autunnale, continuano ancor oggi ad alimentare i torrenti e i ruscelli del fondovalle, garantendo all'Ampezzo un livello minimo di acqua anche in casi di scarsit\u00e0 o assenza di precipitazioni.\nFlora e fauna.\nFlora.\nI boschi di grandi conifere coprono in maniera quasi totale i fianchi della valle tra i 1.300 e il 1.900 metri di quota, altitudine oltre la quale la vita \u00e8 permessa solo a piante pi\u00f9 piccole e resistenti; solo la Val Travenanzes rimane priva di piante ad alto fusto, per via della scarsa insolazione e della particolare asprezza del terreno. La specie predominante \u00e8 indubbiamente l'abete rosso (\"Picea abies\"), che forma fitte ed estesissime foreste, soprattutto nella zona di Ra Stua e di Antruilles. Fra le peccete sono presenti anche alcuni lembi di faggeta (\"Fagus sylvatica\") in cui alligna qualche sporadica pianta di tasso (\"Taxus baccata\"). Nelle piccole aree dove le rientranze dei monti e le valli ombreggiate danno luogo a un microclima di tipo oceanico, cresce rigoglioso l'abete bianco (\"Abies alba\"), mentre nelle zone pi\u00f9 aride, tra le ghiaie delle pendici, non \u00e8 difficile imbattersi nei pi\u00f9 piccoli pini silvestri (\"Pinus sylvestris\"), che formano agglomerati piuttosto radi ma ricchi di sottobosco. Sopra i 2.000 metri, dove abetaie e pinete sfumano nei pascoli d'alta quota, larici (\"Larix decidua\") e pini cembri (\"Pinus cembra\") secolari formano veri e propri monumenti naturali. Ad altitudini ancora maggiori, infine, vaste aree sono coperte da arbusteti di pino mugo (\"Pinus mugo\", detto \"barancio\" in ladino), diffusi sulle pendici rocciose e ghiaiose pi\u00f9 esposte a fenomeni franosi e valanghivi.\nSotto questi boschi imponenti cresce un sottobosco vario e pullulante di vita, formato da centinaia e centinaia di specie differenti. Nella zona che porta verso la Val Pusteria, esso \u00e8 composto da fitti cuscini di mirtilli neri (\"Vaccinium myrtillus\"), da piantine di fragola di bosco (\"Fragaria vesca\") e da cespugli di lampone (\"Rubus idaeus\"), mentre quelli di mora (\"Rubus ulmifolius\") e di ribes (\"Ribes alpinum\") prediligono luoghi pi\u00f9 soleggiati. Caratteristiche degli umidi sottoboschi sono anche svariate specie di felci, l'ortica (\"Urtica dioica\"), e orchidee quali la delicatissima scarpetta di Venere (\"Cypripedium calceolus\") e l'elleborina violacea (\"Epipactis atrorubens\"). Vi sono poi altre piante endemiche e rare, esclusive delle Dolomiti d'Ampezzo, come il semprevivo delle Dolomiti (\"Sempervivum dolomiticum\").\nI sottoboschi ampezzani di aghifoglie sono l'habitat ideale anche per molte specie di funghi, alcuni dei quali mangerecci, che possono essere raccolti solo in determinati periodi dell'anno e solo se muniti del relativo permesso di raccolta. Il fungo pi\u00f9 ambito dai raccoglitori \u00e8 probabilmente il gustosissimo porcino (\"Boletus edulis\"), mentre pi\u00f9 comuni sono il finferlo (\"Cantharellus cibarius\"), la mazza di tamburo (\"Macrolepiota procera\") e il chiodino (\"Armillaria mellea\"). La raccolta va tuttavia sempre effettuata in compagnia di un esperto, che sappia distinguere tra funghi commestibili e funghi velenosi (talvolta addirittura mortali per l'uomo), che crescono in maniera altrettanto diffusa alle radici delle grandi conifere. Tra questi ricordiamo il \"Cortinarius speciosissimus\", la tignosa verdognola (\"Amanita phalloides\") e la pericolosissima \"Amanita muscaria\", il classico fungo dal famigerato cappello rosso cosparso di piccole verruche bianche.\nLe radure e i pascoli ampezzani ospitano anche una variegata e coloratissima gamma di fiori prataioli. Diffusissimi sono il trifoglio (\"Trifolium alpestre\", \"Trifolium pratense\", \"Trifolium repens\"), la silene rigonfia (\"Silene vulgaris\") e il tarassaco (\"Taraxacum officinale\"), il botton d'oro (\"Trollius europaeus\"), il ranuncolo dei prati (\"Ranunculus acris\") e orchidee quali la rara nigritella nera (\"Nigritella nigra\") o la pi\u00f9 comune sambucina (\"Dactylorhiza sambucina\"). Nei mesi primaverili i prati si riempiono di margherite comuni (\"Leucanthemum vulgare\"), mentre verso la met\u00e0 di agosto nascono i primi colchici d'autunno (\"Colchicum autumnale\"), che annunciano l'incalzante fine della stagione estiva. I pascoli situati ad alte quote sono invece carichi di campanule (\"Campanula scheuchzeri\", \"Campanula persicifolia\", \"Campanula trachelium\") e di svariate specie di cardo (\"Carduus carlinaefolius\", \"Carduus defloratus\", \"Cirsium eriophorum\", \"Cirsium erisithales\", \"Cirsium vulgare\").\nAd altitudini pi\u00f9 elevate, in zone ben soleggiate, \u00e8 possibile imbattersi in splendidi esemplari di giglio rosso (\"Lilium bulbiferum\"), che cresce spontaneo sui monti (zona Cristallo), nella genziana delle nevi (\"Gentiana nivalis\"), nella rosa delle Alpi (\"Rhododendron ferrugineum\") e nel pi\u00f9 classico dei fiori montani: la stella alpina o \"edelweiss\" (\"Leontopodium alpinum\"). Pi\u00f9 in alto, in zone impervie e non sempre accessibili all'uomo, come ghiaioni e morene, possono invece crescere il ranuncolo dei ghiacciai (\"Ranunculus glacialis\") e il nontiscordardim\u00e9 (\"Myosotis sylvatica\"), assieme ad una cospicua variet\u00e0 di muschi e licheni.\nFauna.\nLa fauna presente sul suolo ampezzano \u00e8 incredibilmente diversificata, anche per via della grande variet\u00e0 di habitat (acquatici, rocciosi, boschivi e di prateria) che permettono lo sviluppo di ricche nicchie ecologiche come scoiattoli \nNelle praterie di fondovalle sono presenti cospicui gruppi di caprioli (\"Capreolus capreolus\"), la cui popolazione varia di anno in anno in base alla disponibilit\u00e0 di cibo e alla pi\u00f9 o meno numerosa presenza di cani liberi nel territorio del Parco. In aumento \u00e8 anche la popolazione del cervo nobile (\"Cervus elaphus\"), la cui propensione a percorrere lunghe distanze in breve tempo ne allarga l'habitat fino alle valli circostanti. A maggiori altitudini (1.500 - 3.000\u00a0m), il camoscio alpino (\"Rupicapra rupicapra\") \u00e8 senza dubbio l'ungulato pi\u00f9 rappresentativo, la cui popolazione raggiunge talvolta picchi talmente elevati da favorire l'insorgere di epidemie che ne riequilibrano naturalmente la popolazione: la consistenza complessiva si aggira attorno ai 1.500 capi, con maggior densit\u00e0 nella zona di Croda Rossa. Nella zona di Croda del Becco, invece, \u00e8 presente una comunit\u00e0 di stambecchi (\"Capra ibex\"), reintrodotti in Ampezzo da una ventina d'anni appena, e il cui numero fluttua tra i 50 e i 100 esemplari.\nTra i mammiferi pi\u00f9 piccoli ricordiamo la marmotta delle Alpi (\"Marmota marmota\"), che costruisce vastissime e complesse reti di gallerie soprattutto nelle zone di Tofana, Lagazuoi, gruppo del Nuvolau e Passo Giau; lo scoiattolo comune (\"Sciurus vulgaris\"), dal tipico manto rossiccio e dalla grande coda, divenuto il simbolo di Cortina, nonch\u00e9 il logo degli \"Scoiattoli di Cortina\"; quattro differenti tipi di mustelidi italiani: la martora (\"Martes martes\"), la faina (\"Martes foina\"), il tasso (\"Meles meles\") e l'ermellino (\"Mustela erminea\"); la lepre comune (\"Lepus europaeus\"), la pi\u00f9 rara lepre bianca (\"Lepus timidus\"), che cambia il colore della propria pelliccia a seconda della stagione, e infine la volpe rossa (\"Vulpes vulpes\").\nRecente, invece, \u00e8 la ricomparsa in queste aree di altri tre grandi mammiferi: l'orso bruno (\"Ursus arctos\"), la lince europea (\"Lynx lynx\") e lo sciacallo dorato (\"Canis aureus\"), le cui popolazioni erano scomparse dalle Alpi orientali tra la fine del XIX e l'inizio del XX secolo, a causa della caccia e del bracconaggio. Questi animali sono stati ripetutamente avvistati nella conca ampezzana, bench\u00e9 la loro presenza in questo territorio non sia ancora da ritenersi stanziale.\nI boschi e le foreste di questa valle dolomitica sono inoltre popolati da diverse specie di civetta, quali la civetta capogrosso (\"Aegolius funereus\") e la civetta nana (\"Glaucidium passerinum\"), e da alcune specie di picchio, come il picchio nero (\"Dryocopus martius\") e il picchio rosso maggiore (\"Dendrocopos major\"), tutti accomunati da habitat simili - le cavit\u00e0 degli alberi. Le aree meno disturbate dal processo di urbanizzazione sono rifugio anche per parecchi esemplari di upupa (\"Upupa epops\"), mentre fra le specie della famiglia dei Tetraoni vanno menzionati la pernice bianca (\"Lagopus muta\"), il francolino di monte (\"Tetrastes bonasia\") e il magnifico gallo cedrone (\"Tetrao urogallus\"): quest'ultimo, molto schivo e suscettibile alla presenza dell'uomo, \u00e8 presente soprattutto nelle aree meno antropizzate e pi\u00f9 ricche di frutti di sottobosco, sua principale fonte d'alimentazione.\nA quote pi\u00f9 alte nidificano le aquile reali (\"Aquila chrysaetos\"), di cui sono state individuate tre coppie all'interno del Parco, il gipeto (\"Gypaetus barbatus\"), frequentemente visto volteggiare attorno alle vette della Tofana di Rozes, il piccolo picchio muraiolo (\"Tichodroma muraria\"), che costruisce il proprio nido all'interno delle alte pareti rocciose delle montagne, e la rondine montana (\"Ptyonoprogne rupestris\"). Sempre nei pressi del Parco sono stati ripetutamente avvistati una coppia di gufi reali (\"Bubo bubo\") e una di astori (\"Accipiter gentilis\"), rapaci molto schivi e di grande bellezza. Particolare menzione merita, infine, il rarissimo picchio tridattilo (\"Picoides tridactylus\"), che vive nelle peccete di abete rosso ai piedi delle Tofane ed \u00e8 considerato un relitto dell'era preglaciale.\nTanto i boschi di fondovalle quanto le pietre e la rada vegetazione d'alta quota sono l'habitat ideale di diversi rettili, tra cui due differenti specie di vipere: l'aspide (\"Vipera aspis\") e la vipera dal corno (\"Vipera ammodytes\"). Si tratta di serpenti molto schivi ma piuttosto pericolosi per l'uomo, bench\u00e9 il loro morso non sia sempre mortale. Molto diffuso, soprattutto nei sottoboschi, \u00e8 anche l'orbettino (\"Anguis fragilis\"), il quale, a differenza di quanto molti pensino, non si tratta di una serpe, bens\u00ec di una particolare lucertola che nel corso della propria evoluzione ha perso le zampe. Le acque dei torrenti e dei laghetti alpini, infine, sono popolati da molteplici tipi di pesci, i pi\u00f9 diffusi dei quali sono certamente la trota (\"Salmo marmoratus\") e la carpa (\"Cyprinus carpio\").\nLuoghi d'interesse.\nAll'interno dell'area del Parco (in localit\u00e0 \"Pra de Castel\", a pochi chilometri a nord di Cortina d'Ampezzo lungo la Statale 51 d'Alemagna) si trovano i poveri ruderi del castello di Botestagno, antico fortilizio medievale attivo fra i secoli XI e XVIII. La rocca \u00e8 liberamente visitabile dal pubblico."}
{"id": "1421693", "revid": "767487", "url": "https://it.wikipedia.org/wiki?curid=1421693", "title": "Charles de Gerville", "text": "Nel 1818 utilizz\u00f2 la dizione \"romanico\" - intendendo il collegamento con la lingua romanza - in una lettera ad Auguste Le Pr\u00e9vost; l'amico Arcisse de Caumont applic\u00f2 e pubblicizz\u00f2 il termine all'interno del suo saggio sull'architettura del IX e X secolo, intitolato \"Essaie sur l'architecture du moyen \u00e2ge, particuli\u00e8rement en Normandie\", edito nel 1824."}
{"id": "1421695", "revid": "52076", "url": "https://it.wikipedia.org/wiki?curid=1421695", "title": "Gerville-la-For\u00eat", "text": ""}
{"id": "1421696", "revid": "38120", "url": "https://it.wikipedia.org/wiki?curid=1421696", "title": "Il Giallo Mondadori dal 2801 al 2900", "text": ""}
{"id": "1421701", "revid": "72396", "url": "https://it.wikipedia.org/wiki?curid=1421701", "title": "Katja Luraschi", "text": "Giocava nel ruolo di palleggiatrice.\nCarriera.\nLa carriera di Katja Luraschi inizia nel 2000, esordendo nel campionato di Serie C con la . Dal 2001 entra a far parte del Club Italia, con il quale disputa un campionato di Serie B2 ed uno di Serie B1. In questo periodo gioca per le nazionali giovanili italiane, con le quali conquista a livello Under-18 un argento al campionato europeo 2003 e al campionato mondiale 2003, mentre a livello Under-19 vince la medaglia d'oro al campionato europeo 2004.\nNella stagione 2004-05 fa il suo esordio nella pallavolo professionista ingaggiata dal Volley Bergamo, con la quale vince la Supercoppa italiana e la Champions League. Nel 2005 ottiene le prime convocazioni in nazionale, con la quale partecipa al campionato europeo vincendo la medaglia d'argento.\nNella stagione 2005-06 passa alla Futura Volley Busto Arsizio, in serie A2, mentre con la nazionale ottiene le sue ultime convocazioni, disputando il torneo a carattere amichevole del Trofeo Valle d'Aosta 2006 dove vince la medaglia d'argento.\nNella stagione 2006-07 torna in Serie A1, ingaggiata dal Santeramo Sport, ma al termine del campionato si ritira per un problema al polso. Rientra nella stagione 2008-09 nella Robur Tiboni Urbino Volley, in Serie A2, ma a met\u00e0 del torneo \u00e8 costretta a lasciare la squadra per problemi fisici: decide quindi di ritirarsi dalla pallavolo giocata."}
{"id": "1421702", "revid": "200568", "url": "https://it.wikipedia.org/wiki?curid=1421702", "title": "Miscela nitrante", "text": ""}
{"id": "1421705", "revid": "144796", "url": "https://it.wikipedia.org/wiki?curid=1421705", "title": "Johann Philipp von Sch\u00f6nborn", "text": "I contemporanei gli concessero i titoli di \"Il Giusto\", \"Il Salomone tedesco\" e \"Il Catone di Germania\".\nBiografia.\nJohann Philipp nacque a Laubuseschbach (nella moderna Assia) da Georg von Sch\u00f6nborn. Era probabilmente protestante, ma venne educato dai gesuiti a Weilburg, Magonza, Orl\u00e9ans e Siena. Nel 1621 divenne chierico (in attesa del canonicato) della cattedrale di W\u00fcrzburg, e nel 1626 ricevette il sacerdozio a Magonza. Nel 1626 ricevette la consacrazione definitiva, sempre a Magonza. Divenne canonico della cattedrale di W\u00fcrzburg nel 1629 e a Worms nel 1630. Si spost\u00f2 quindi a Colonia con un'alta posizione nel 1631 per l'avanzata dell'esercito svedese durante la Guerra dei Trent'anni.\nNominato vescovo di W\u00fcrzburg l'8 settembre 1642, Johann Phillip tent\u00f2 immediatamente di reinstaurare la propria condizione di principe-vescovo. Negozi\u00f2 con l'Imperatore per ridurre i movimenti delle truppe attraverso la diocesi, garantendosi la pace dall'avanzata delle forze svedesi verso la Francia. Nel 1645 inizi\u00f2 dei negoziati per il termine degli scontri, ma la sua posizione in Germania era debole e surclassata dal trattato stipulato col cardinale francese Giulio Mazzarino. Inoltre fu uno dei grandi sostenitori della Pace di Vestfalia e invi\u00f2 delegati a M\u00fcnster e Osnabr\u00fcck, rivolgendo attenzioni all'Imperatore ed al Re di Francia. Dal momento che il re svedese Gustavo Adolfo resisteva ad ogni compromesso, Johann Phillip prese posizioni coinvolgendo Innocenzo X.\nPer questa sua fama di pacificatore, il capitolo della cattedrale di Magonza elesse Johann Philipp arcivescovo di quella sede il 19 novembre 1647. Il Papa formalmente non gli concesse il pallio della sede a causa di una questione di denaro (in questo periodo i vescovi dovevano pagare una tassa alla Sede Apostolica per essere riconosciuti nella propria sede), ad ogni modo vi furono ritardi per la sua posizione con i protestanti (Johann Philipp venne confermato solo il 13 settembre 1649). Johann Phillipp utilizz\u00f2 il proprio nuovo incarico per far valere i negoziati di pace. Il risultato di questo suo impegno fu la Pace di Vestfalia nel 1648, che riconobbe i diritti degli stati tedeschi, mediati tra la Francia e l'Impero.\nI francesi continuarono ad ogni modo ad occupare alcune regioni della Germania anche dopo la pace, inclusa la citt\u00e0 di Magonza e la residenza dell'arcivescovo. Quando la politica degli Asburgo si rivolse nuovamente alla Germania, Johann Philipp rivolse la propria attenzione alla Francia, nel 1655. Nel 1658 tent\u00f2 di evitare l'elezione di Leopoldo I a Imperatore, con l'intento di consegnare la corona al Re francese Luigi XIV. Leopoldo venne ad ogni modo eletto, e per questo Johann Philipp aiut\u00f2 l'insurrezione della Lega del Reno. Quando i francesi invasero nuovamente la Germania e Magonza stessa, Johann Philipp pass\u00f2 dalla parte di Leopoldo e si un\u00ec alla chiesa tedesca. Egli, successivamente, ottenne nuovamente i territori dell'arcivescovato dell'Assia e di Erfurt.\nAl seguito della Guerra dei Trent'anni, Johann Philipp promosse molte riforme per la costituzione e la ricostruzione della diocesi. Sostenne moltissimo le riforme del Concilio di Trento, ricostruendo molte infrastrutture, ricostruendo intere regioni devastate dalla guerra e dalla peste. Ristabil\u00ec il coro della cattedrale di Magonza, e nel 1656 introdusse la tradizione dei canti gregoriani. Diede inoltre ordine di stampare e far circolare nuove versioni della Bibbia in tedesco. Nel 1660 ricostru\u00ec orfanotrofi e seminari per sacerdoti. Nel 1663 fu eletto vescovo di Worms ed anche in questa sede apport\u00f2 nuove riforme. Aiutato dal gesuita Friedrich Spee, fu uno dei primi principi-vescovi a vietare la \"caccia alle streghe\", che aveva ucciso oltre 2.000 persone nell'arcivescovato nei secoli passati. Tra il 1660 e il 1670 si occup\u00f2 dell'ampliamento del castello di K\u00f6nigstein.\nJohann Phillip mantenne inoltre una politica conciliante coi protestanti, permettendo loro di continuare a vivere nell'arcidiocesi. Egli port\u00f2 per\u00f2 Magonza alla bancarotta incrementando le fortificazioni della citt\u00e0.\nIl 15 dicembre 1670 John Philip nomin\u00f2 Lothar Friedrich von Metternich-Burscheid suo coadiutore dopo gli inizi della sua malattia.\nMor\u00ec a W\u00fcrzburg, sua citt\u00e0 favorita, nel 1673 e venne sepolto nel coro ovest della cattedrale di Magonza.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1421707", "revid": "155634", "url": "https://it.wikipedia.org/wiki?curid=1421707", "title": "Serie B d'Eccellenza 2000-2001 (pallacanestro maschile)", "text": "Il campionato di Serie B d'Eccellenza di pallacanestro maschile 2000-2001 \u00e8 stato organizzato in Italia e rappresenta il terzo campionato italiano.\nLa formula prevede ben sei promozioni nella nascente Legadue, che sostituisce ampliando il numero di squadre partecipanti la serie A2. Le prime otto di ogni girone accedono ai playoff dove per ogni torneo sono disponibili tre posti per la promozione. Le ultime due disputano uno spareggio per la salvezza. Sia i playoff che gli spareggi salvezza prevedono incroci tra le squadre dei due gironi.\nVerdetti.\nCentro Sportivo Borgomanero\nFormazione:Aimaretti, D'Ayala, Di Gioia, Ferrari, Giadini, Jacomuzzi, Prato, Piccolino, Rossi, Zanatta. Coach: Edoardo Rusconi\nCelana Basket Bergamo\nFormazione: Amabili, Bernabei, Burini, Cristelli, Fantaccini, Fiorendi, Milesi, Scrocco, Tomasini, Zambetti. Coach Lino Lardo\nUpea Capo d' Orlando\nFormazione:Bianchi, Bortolani, Caprari, Condello, Fantozzi, Orsini, Origlio, Pastori, Plateo, Spangaro. Coach: Giovanni Papini\nPremiata Calzatura Montegranaro\nFormazione:Barbieri, Berdini, Bruschi, Causin, Della Felba, Diener, Martinelli, Savazzi, Valenti. Coach: Antonio Bocchino\nSinteco Ferrara\nFormazione:Bagnoli, Bertinelli, Biganzoli, Calbini, Maggioni, Magnoni, Monzecchi, Sanesi, Sigon. Coach: Tony Trullo\nSacil Hlb Pavia\nFormazione:Angiolini, Bellina, Cavallini, Dalfini, Della Valentina, Di Bella, Gori, Rolando, Vecchiet, Zatti. Coach: Alberto Martelossi\nFonti.\nGuida ai campionati nazionali di basket LNP 2001"}
{"id": "1421710", "revid": "2135633", "url": "https://it.wikipedia.org/wiki?curid=1421710", "title": "Modicana", "text": "La modicana \u00e8 la razza bovina tipica della Sicilia, precisamente originaria dell'antica Contea di Modica da cui prende il nome. \u00c8 considerata una razza minore per via dei pochi esemplari presenti tuttora in Italia, circa 2000 di cui solo 650 nella sua zona d'origine. Negli ultimi anni per\u00f2 \u00e8 in corso una valorizzazione del bestiame grazie al progetto Slow Food.\nOrigine e diffusione.\n\u00c8 originaria dell'antica Contea di Modica, che si identifica con l'attuale provincia di Ragusa, ma si \u00e8 in breve tempo diffusa in diverse parti della Sicilia arrivando anche in Sardegna. Qui, agli inizi del 1900, grazie alla sua rustica frugalit\u00e0 e attitudine al lavoro, \u00e8 stata incrociata con delle razze autoctone, dando cos\u00ec vita alla razza Sardo-Modicana. Il dibattito sul suo arrivo sull'isola sicula \u00e8 ancora irrisolto: secondo alcuni \u00e8 giunta dal Mediterraneo, secondo altri dall'Europa continentale, a seguito di Normanni e Angioini. In ogni caso, \u00e8 allevata da sempre in Sicilia, fin da quando essa \u00e8 popolata. Il suo declino \u00e8 legato all'introduzione dei mezzi meccanici, alla scarsa resa sia in latte (3000 litri l'anno) sia al macello (inferiore al 55%) e al fatto che molte aziende smettono di trasformare direttamente il latte in formaggio. Per questi motivi il numero degli esemplari si \u00e8 fortemente ridotto, passando dai 25\u00a0000 capi allevati negli anni \u201860 ai 2000 attuali. Essa \u00e8 stata inserita nel Registro Anagrafico delle popolazioni bovine autoctone e gruppi etnici a limitata diffusione, istituito nel 1985 al fine di salvaguardare le razze bovine allevate in Italia, minacciate di estinzione e per la salvaguardia di tali patrimoni genetici.\nL'allevamento.\nPer quanto riguarda le modalit\u00e0 di allevamento risulta brada tutto l'anno ed \u00e8 ricoverata solamente per la mungitura. Come tutte le vacche selvagge d\u00e0 latte soltanto se, al suo fianco, c'\u00e8 il vitellino. La presenza del vitellino stimola la produzione di un ormone, detto Ossitocina, che provoca una contrazione delle cellule muscolari dei dotti lattiferi delle mammelle e l'escrezione del latte. Ci\u00f2 avviene in risposta allo stimolo della poppata e quindi possiamo dire che abbiamo un rilascio semi-volontario. Il suo \u00e8 un latte straordinario, materia prima ideale per uno dei formaggi siciliani pi\u00f9 pregiati, il Caciocavallo Ragusano DOP. L'allevamento completamente brado garantisce anche l'altissima qualit\u00e0 e salubrit\u00e0 delle carni. Questa seconda risorsa \u00e8 ancora poco valorizzata, poich\u00e9 il prezzo di mercato della carne di Modicana \u00e8 addirittura inferiore ai 2 euro al chilogrammo (peso vivo). Questa razza \u00e8 estremamente rustica, infatti riesce a sopravvivere alle torride estati mediterranee, alimentandosi prevalentemente al pascolo con un'integrazione in stalla nei periodi in cui questo scarseggia.\nLa razza Sardo-Modicana.\nLa Sardo-Modicana, di cui oggi si contano circa 4000 esemplari, \u00e8 una razza ottenuta dall'incrocio di riproduttori di razza Modicana importati dalla provincia di Ragusa in Sicilia con una razza allevata nel Montiferru e conosciuta come \"bue rosso\". La presenza dei tori Modicani \u00e8 segnalata nel comune sardo di Santu Lussurgiu intorno al 1870. Dagli accurati incroci si \u00e8 ottenuta una popolazione bovina con caratteristiche proprie, uniche nel suo genere, dove l'elemento diversit\u00e0 \u00e8 marcato dalla rusticit\u00e0 della specie. Nasce come bovino a triplice attitudine: lavoro, carne e latte. L'enorme forza fisica dei manzi ne facevano la razza pi\u00f9 richiesta per i lavori agricoli ma persa ormai quest'attitudine, rimane la produzione di carne e latte (sia pure accessoria), dalla quale si ottengono ottimi formaggi come \"sa fresa\", \"sa trizza\" e \"su casizolu\" (a pasta filata). L'area di produzione \u00e8 concentrata nei territori dei comuni collocati in Sardegna a cavallo tra le province di Oristano e Nuoro nel comprensorio rientrante in gran parte nella comunit\u00e0 Montana del Montiferru.\nCaratteristiche morfologiche.\nNel maschio, il mantello risulta pi\u00f9 scuro rispetto alla femmina, anche se generalmente si presenta di colore uniforme rosso scuro, spesso ingentilito da un grazioso ciuffo sulla testa e dal fiocco nero della coda. Inoltre pu\u00f2 avere sfumature che vanno dal nero dei tori al fromentino chiaro delle vacche. Le sfumature nere sono presenti, per lo pi\u00f9, nella parte anteriore e sulla faccia esterna delle cosce. Il musello, invece, si presenta rosso scuro, le aperture naturali nero ardesia, gli unghioni neri e le corna giallastre alla base e nere in punta. La mammella \u00e8 grande con i capezzoli lunghi, grossi e spesso disarmonici. La taglia e la statura sono modeste, con forme molto angolose e scheletro molto solido. Il maschio pu\u00f2 arrivare a 160\u00a0cm al garrese per un peso di 900\u20131000\u00a0kg, mentre la femmina solitamente arriva ai 145\u00a0cm al garrese per un peso di 550\u2013600\u00a0kg.\nCaratteristiche produttive.\nLa razza Modicana si presenta come una razza a triplice attitudine. presenta ottime caratteristiche per il lavoro (grazie agli arti e agli unghioni molto forti) e discrete (per quanto riguarda la quantit\u00e0) per il latte (tenuto conto anche del trattamento alimentare dovuto al sistema di allevamento brado). La produzione di latte oscilla fra i 18 e i 22\u00a0kg al giorno in una lattazione di 200-220 giorni, avente una percentuale di grasso di circa il 4%. La razza Modicana \u00e8 produttrice di latte DOP.\nDa questo eccellente prodotto vengono caseificati formaggi tipici siciliani come il Ragusano DOP.\nUn altro prodotto d'eccellenza riguardante questa razza \u00e8 la ricotta iblea, latticino tipico del ragusano, inserito nella lista italiana dei prodotti agroalimentari tradizionali (PAT).\nL'attitudine alla produzione di carne \u00e8 molto scarsa, anche se molto pregiata e ricercata nella cucina tradizionale.\nLa conservazione della razza Modicana.\nFin dal 1994 l'istituto Sperimentale Zootecnico per la Sicilia si \u00e8 attivato per la conservazione e lo studio del germoplasma della razza Modicana: sono state prelevate 12.000 dosi seme che sono oggi custodite presso il Centro Italiano Zootecnico. Tali dosi vengono messe a disposizione degli allevatori tramite l'ARAS. Presso l'azienda Giardinello \u00e8 allevato un nucleo di soggetti Modicani di elevato valore genetico dove vengono studiate, in collaborazione con il Dipartimento S.EN.FI.MI.ZO. dell'Universit\u00e0 di Palermo, le caratteristiche produttive e riproduttive.\nLa valorizzazione della razza Modicana: Il Presidio Slow Food.\nIl Presidio sta lavorando per valorizzare, oltre al Ragusano DOP, anche la qualit\u00e0 della carne puntando sul miglioramento dei sistemi di produzione, di lavorazione ed educando il consumatore a distinguerne la qualit\u00e0. Le carni degli animali allevati al pascolo sono pi\u00f9 difficili, infatti se non si individua il grado esatto di frollatura, cio\u00e8 quel particolare processo di stagionatura che rende le carni pi\u00f9 tenere, esse possono risultare pi\u00f9 dure e tenaci delle altre. Inoltre, non sempre incontrano il favore del consumatore medio, il quale non gradisce il colore rosso pi\u00f9 intenso delle carni e il colore giallognolo delle parti grasse (dovuto alla presenza di carotene nei pascoli). Grazie alla collaborazione con la Soat di Santa Croce Camerina e la Soat di Ragusa sta prendendo vita un progetto pilota che coinvolger\u00e0 alcuni allevatori di Modicana e macellai per iniziare a far conoscere le carni di questa razza coinvolgendo le mense scolastiche e i ristoratori locali."}
{"id": "1421719", "revid": "842", "url": "https://it.wikipedia.org/wiki?curid=1421719", "title": "Memoria informatica", "text": ""}
{"id": "1421720", "revid": "669954", "url": "https://it.wikipedia.org/wiki?curid=1421720", "title": "Memoria a linea di ritardo", "text": "La memoria a linea di ritardo \u00e8 una particolare tipologia di memoria informatica utilizzata in molti dei primi computer. Come molte altre memorie elettroniche, queste memorie richiedevano una periodica lettura e riscrittura dei dati pena la degradazione delle informazioni memorizzate e, a differenza delle moderne memorie digitali, erano memorie ad accesso sequenziale.\nCaratteristiche.\nLe informazioni erano inserite all'interno della memoria come impulsi elettrici, la memoria traduceva il segnale in un'onda meccanica che si propagava lentamente in un mezzo ad elevata densit\u00e0 come mercurio, oppure le onde si propagavano in una bobina magnetostrittiva o in un cristallo piezoelettrico. Il mezzo fisico era in grado di memorizzare da centinaia fino a migliaia di impulsi contemporaneamente. Una volta che le onde meccaniche raggiungevano la fine del mezzo queste venivano convertite in impulsi elettrici e nuovamente reinserite nel mezzo stesso. L'accesso a un generico dato richiedeva quindi l'attesa del passaggio del segnale, ovvero che, in media, il segnale traversasse met\u00e0 del mezzo fisico: questo poteva chiedere diversi microsecondi.\nL'uso delle memorie a linea di ritardo venne inventato da J. Presper Eckert durante gli anni quaranta e vennero utilizzate per l'EDSAC, l'EDVAC, UNIVAC I e inoltre per il primo personal computer della storia, l'Olivetti Programma 101 il cui principio di funzionamento era basato sulla magnetostrizione di una corda di pianoforte."}
{"id": "1421724", "revid": "547034", "url": "https://it.wikipedia.org/wiki?curid=1421724", "title": "Enzo Maiolino", "text": "Biografia e produzione artistica.\nCalabrese di nascita, si trasfer\u00ec a Bordighera, in Liguria, nel 1937. Studi\u00f2 all'Accademia dei Fiori di Ventimiglia, fondata dal pittore Giuseppe Balbo.\nFedele fino agli anni sessanta ad una raffigurazione paesaggistica di stampo neocubista, si diede in seguito ad una astrazione giocata sulle scansioni cromatiche pi\u00f9 che sul disegno, e sulla \u00abpiattezza delle forme, che non di rado si intersecano, si intrecciano e perfino si sovrappongono, dando luogo a trasparenze giocate sul colore\u00bb.\nEspose, grazie a Walter Vitt che ne cur\u00f2 anche i cataloghi, a Colonia, Francoforte e M\u00fcnster. In Italia gli venne dedicata nel 2001 un'antologica nel Museo di Villa Croce a Genova.\nGli venne assegnato nel 2001 il Premio Mario Novaro per la cultura ligure.\nScritti.\nAppassionato collezionista di documenti rari ed inediti, pubblic\u00f2 il libro \"Modigliani vivo. Testimonianze inedite e rare\" per l'editore F\u00f2gola (Torino, 1981)."}
{"id": "1421725", "revid": "64525", "url": "https://it.wikipedia.org/wiki?curid=1421725", "title": "Cloriti", "text": ""}
{"id": "1421726", "revid": "599013", "url": "https://it.wikipedia.org/wiki?curid=1421726", "title": "Blastoma polmonare", "text": "Il blastoma polmonare \u00e8 una rara forma di neoplasia polmonare di carattere maligno.\nStoria.\nLa lesione si \u00e8 osservata per la prima volta nell'anno 1945.\nEpidemiologia.\nSi manifesta principalmente nelle persone anziane, sopra la sesta decade di et\u00e0, la sua incidenza varia dallo 0,25% allo 0,5% rispetto all'insieme dei tumori polmonari, classificandosi fra le tipologie segnalate dal WHO all'ultimo posto.\nTipologia.\nEsiste una forma particolare chiamata blastoma polmonare bifasico (BPB), una delle forme pi\u00f9 rare di tumori che invadono i polmoni.\nInoltre esiste il blastoma pleuropolmonare che si manifesta in et\u00e0 pediatrica, con prognosi pi\u00f9 favorevole.\nManifestazioni.\nVi \u00e8 una rapida proliferazione delle cellule mesenchimali ed epiteliali nel corpo, a seconda della gravit\u00e0 pu\u00f2 essere limitato ai polmoni o invadere altre parti del corpo. I sintomi non sono ben definiti, a volte si mostra dolore, pi\u00f9 frequentemente la normale respirazione viene disturbata.\nTerapia.\nI trattamenti prevedono interventi chirurgici come la resezione, inoltre radioterapia e chemioterapia.\nPrognosi.\nPer quanto riguarda la prognosi, i pochi dati raccolti evidenziano la notevole pericolosit\u00e0 e mortalit\u00e0 della lesione, la sopravvivenza a 5 anni \u00e8 del 16%, mentre quella a 10 anni \u00e8 dell'8%."}
{"id": "1421729", "revid": "1448629", "url": "https://it.wikipedia.org/wiki?curid=1421729", "title": "Raffaele Sammarco", "text": "Biografia.\nLasciato il seminario di Oppido Mamertina, nel 1884, si trasferisce a Monteleone, l'odierna Vibo Valentia, per l'esame di licenza ginnasiale conseguendo successivamente, nel 1886, la licenza liceale a Reggio Calabria.\nNel 1888 inizia il servizio militare, a Napoli, a Verona ed a Roma congedandosi nel 1891 con il grado di sottotenente. Spera di restare nella capitale per la pubblicazione di un settimanale letterario-umanistico, \"La macchietta\", che per\u00f2, non ha i risultati sperati.\nPoco dopo si trasferisce a Messina e si iscrive alla facolt\u00e0 di giurisprudenza. Nella vita universitaria scrive e recita versi; fonda l'Associazione Universitaria, promuove gare e vi partecipa.\nNell'ottobre del 1894 \u00e8 chiamato come redattore capo della \"Gazzetta di Messina e delle Calabrie\".\nNel 1895 sostiene in un'unica sessione 16 esami e svolge la tesi. Indossata la toga, difende la prima ed unica causa in Corte d'Assise.\nSi iscrive quindi alla facolt\u00e0 di lettere e consegue la laurea nel 1897. Giovanni Pascoli, docente in quella universit\u00e0, lo nomina come \"il forte e pensoso Sammarco\".\nConferenziere in teatri e piazze, con Lorenzo Mandalari e Vittorio Visalli fonda l'\"Associazione Pro Calabria\" che ha i suoi centri direttivi a Roma, Catanzaro e Cosenza e nei maggiori centri delle tre provincie, e che propugna un programma per la \u00abredenzione della regione\u00bb.\nLasciata la \"Gazzetta\", fonda e dirige il quotidiano \"L'avvenire di Sicilia e delle Calabrie\", che \u00e8 soltanto al secondo numero quando sopraggiunge la devastazione del terremoto di Messina del 28 dicembre 1908. Sammarco sostiene il diritto alla ricostruzione ed alla rinascita e ritorna alla \"Gazzetta\".\nNella societ\u00e0 di Storia Patria, nell'Associazione della Stampa e come corrispondente de \"Il Giornale d'Italia\" e collaboratore di periodici e riviste, esalta la terra natia nelle sue risorse e nelle sue possibilit\u00e0 e ne promuove la valorizzazione nei suoi articoli pubblicati su quotidiani e riviste di storia e di letteratura.\nNel 1913 vince un concorso per insegnare lettere all'Istituto Tecnico di Trapani, nel 1915 torna a Reggio da dove non si muove pi\u00f9 fino alla morte se non per una parentesi romana nel 1922 come segretario del Ministro delle Poste e Telegrafi Luigi Fulci nel Governo Facta II. Nel 1925 entra a far parte della fondazione \"Diego Vitrioli\" e del consiglio dei Probiviri. Nel 1928 scrive l'introduzione dell'opera di Giuseppe Kohler \"Il diritto nella evoluzione creatrice della civilt\u00e0\".\nDue episodi narrati da Nicola Giunta ci danno un'idea del carattere di Sammarco: un suo alunno aveva riportato durante gli esami di licenza un voto scarso nel compito d'italiano e per questo motivo i suoi colleghi avevano deciso di bocciarlo, ma la famiglia del ragazzo non poteva pi\u00f9 mantenerlo e sperava in Sammarco per ottenere un aiuto; questi lesse allora ai propri colleghi il tema del ragazzo, nel quale era descritta la misera vita familiare, con un tale trasporto che i colleghi commossi non poterono far altro che promuovere il ragazzo. Un'altra volta trovandosi a Reggio Calabria, venne apostrofato da un gerarca locale che gli disse: \"Professore, finalmente l'Italia \u00e8 nostra\"; al che Sammarco replic\u00f2: \"L'Italia \u00e8 di tutti\"."}
{"id": "1421746", "revid": "1014217", "url": "https://it.wikipedia.org/wiki?curid=1421746", "title": "Episodi di L'incredibile Hulk (seconda stagione)", "text": " \nLa seconda stagione della serie televisiva L'incredibile Hulk \u00e8 stata trasmessa dal canale Universal Pictures.\nIl cast regolare di questa stagione \u00e8 composta da: \nSposato (prima parte).\nTrama.\nDavid con il falso nome di David Banton si reca alle Hawaii nello studio di una dottoressa (Carolyn Fields) che sta eseguendo degli studi su come l'autosuggestione possa guarire le malattie, ma la lei si rifiuta di aiutarlo perch\u00e9 \u00e8 molto malata e vuole ritirarsi dal lavoro per vivere gli ultimi mesi in tranquillit\u00e0.\nDavid per\u00f2 gli confida la sua vera identit\u00e0 ed i due decidono di aiutarsi a vicenda.\nSposato (seconda parte).\nTrama.\nDavid e Carolyn si innamorano e si sposano. Nel frattempo David trova un modo per guarire Carolyn dalla malattia degenerativa che la affligge: utilizzare il potere rigenerativo delle cellule di Hulk. Cos\u00ec, in una delle trasformazioni di David in Hulk, Carolyn riesce ad ottenere un frammento di pelle del gigante verde da utilizzare allo scopo.\nLe condizioni della donna sono per\u00f2 sempre pi\u00f9 gravi e, proprio durante il viaggio in ospedale per curare Carolyn, i due vengono colti da un uragano e lei muore prima di arrivarci.\nNota: In origine le prime due puntate della seconda serie erano un episodio di due ore.\nIl paese dei mostri.\nTrama.\nDavid trova lavoro come garzone in un negozio di un piccolo paese di montagna ormai in abbandono; in una lite con il padrone del negozio (Harlen Bates) David si trasforma in Hulk e la gente del luogo pensa di sfruttare la comparsa del mostro verde per fare pubblicit\u00e0 alla cittadina e richiamare turisti.\nCos\u00ec Harlen si traveste da mostro e va in giro a spaventare la gente; questo per\u00f2 attira, oltre che i turisti, anche un vecchio cacciatore che vuole uccidere il mostro.\nSolo l'intervento del vero Hulk salva la situazione.\nDerby mortale.\nTrama.\nRicky \u00e8 un ragazzo ritardato che vive con il fratello Buzz, un pilota di corse automobilistiche.\nGli avversari di Buzz, per boicottarlo, si approfittano dell'ingenuit\u00e0 di Ricky e ne mettono in pericolo la vita; Hulk interviene a sistemare le cose.\nDelitto all'ippodromo.\nTrama.\nDavid lavora in un ippodromo dove conosce un uomo che produce una tisana in grado di ridurre l'aggressivit\u00e0 dei cavalli e pensa quindi di utilizzarla per liberarsi di Hulk. Il proprietario della scuderia \u00e8 per\u00f2 minacciato da un suo impiegato scontento e deve cos\u00ec intervenire Hulk, costringendo poi David a lasciare la citt\u00e0.\nUn bambino in pericolo.\nTrama.\nDavid fa il giardiniere in una scuola dove conosce un bambino che viene maltrattato dal padre; Hulk interviene per difenderlo.\nUn altro cammino.\nTrama.\nDavid conosce un vecchio cinese cieco (Li Sung) che si offre di aiutarlo a liberarsi di Hulk grazie alla meditazione. I due devono per\u00f2 affrontare l'allievo di Li Sung (Frank Silva) che sta sfruttando gli insegnamenti del maestro per soggiogare la gente del luogo.\nPandemonio al Pandemonium.\nTrama.\nDavid fa il cameriere in un locale dove incontra Alice 16 anni, la figlia di un suo amico, che non vede da quando era bambina e che quindi non lo riconosce. Il proprietario del locale gestisce un'attivit\u00e0 illegale, infatti vengono venduti alcolici ai minorenni. Alice insieme a Louie \u00e8 l'attrazione del locale per le gare di danza. Alice \u00e8 diventata alcolizzata dopo la morte prematura del padre a cui era molto affezionata, e per il disinteresse della madre in giro per il mondo. La mancanza di alcool le fa venire le allucinazioni ed una sera Alice tenta di buttarsi gi\u00f9 da un tetto, la salva Hulk. David la porta al centro di disintossicazione, e l\u00ec vengono visti dai gestori del locale. Arriva McGee e per poco David non lo incontra. Luoie vuole convincere Alice a parlare di Hulk con McGee per la ricompensa. Alice non vuole pi\u00f9 ballare al Pandemonium per star lontano dall'alcool, ma David la convince a ballare, perch\u00e9 non \u00e8 il locale che la fa bere, ma la sua volont\u00e0, infatti cambia idea e balla. I gestori del locale pensano che David e Alice abbiano parlato al Grand Jury della vendita di alcolici ai minorenni quindi vogliono ucciderli. Interviene Hulk. Il locale viene chiuso. David leggeva ad Alice da bambina \"Alice nel paese delle maraviglie\", ed Alice prima che David vada via gli restituisce il libro.\nFuoriclasse in panchina.\nTrama.\nDavid lavora come fisioterapista in una squadra di Football dove conosce John Tobey, il giocatore che sta trascinando la squadra alla vittoria del campionato grazie alla sua eccessiva violenza nel gioco.\nDavid scopre che \u00e8 lo stesso dottore della squadra, in accordo con la societ\u00e0, a stimolare l'aggressivit\u00e0 di Tobey ed interviene, con l'aiuto di Hulk.\nPizza e amore.\nTrama.\nUn giornalista dello stesso giornale di McGee, per ottenere un scoop, fa delle fotografie false sullo stato di igiene del ristorante in cui lavora David; su quelle foto compare anche David che, per non farle pubblicare, va al giornale a rubarle.\nL\u00ec McGee ed Hulk si incontrano e David non viene scoperto per poco.\nFuga da Los Santos.\nTrama.\nDavid fa l'autostop in Arizona, ed assiste ad un inseguimento della polizia. Il poliziotto Mike Evans, gli offre un passaggio per Los Santos. David accetta, visto il paesaggio sperduto ed i tanti chilometri da percorrere a piedi. L'agente Evans spiega a David che stavano inseguendo una donna che aveva ammazzato il marito. Arrivano alla centrale di polizia, e David viene invitato a visitarla, ma con l'inganno lo richiudono in una cella, ed arrestato con l'accusa di complicit\u00e0 nell'omicidio del marito di Holly. Questa spiega a David del complotto. David protesta, ed Evans gli spruzza negli occhi un liquido urticante, Hulk scappa e porta Holly con s\u00e9. David e Holly cominciano la fuga. Il marito di Holly era vice procuratore distrettuale a Los Santos, aveva scoperto un contrabbando e traffico di droga da parte dello sceriffo. Vanno a casa di Holly a prendere i documenti, purtroppo gi\u00e0 presi dallo sceriffo, ma ci sono i negativi. Intanto lo sceriffo ha diramato un avviso per radio dei due fuggiaschi evasi, ed ha fatto isolare i telefoni. Evans per\u00f2 li cattura e li ammanetta insieme. Scappano per raggiungere la casa del magistrato Chase, ma scoprono che anche lui \u00e8 d'accordo con lo sceriffo, che d\u00e0 l'ordine di ucciderli. Prendono il furgone e scappano nella boscaglia. Hulk salva Holly dal burrone. Lo sceriffo mette dei blocchi stradali, ma Holly e David vengono aiutati da una simpatica famiglia di messicani. David accompagna Holly con le prove per completare il lavoro del marito. Holly si volta per cercarlo, ma lui non c'\u00e8 pi\u00f9.\nFuoco matto.\nTrama.\nDavid lavora in una piccola compagnia petrolifera, gestita da Mike Calahan, in un pozzo petrolifero chiamato Fuoco matto.\nGli affari per Mike vanno male, ma quando finalmente trova il petrolio, deve subire i sabotaggi da parte di una compagnia pi\u00f9 grande interessata a comprare Fuoco matto. E deve intervenire Hulk.\nIl pi\u00f9 lontano possibile.\nTrama.\nDavid vive da eremita in una foresta messicana dove \u00e8 riuscito, grazie alla lontananza dalle persone e dai problemi, a stare 4 settimane senza trasformarsi. Un giorno incontra la dottoressa Gail Collins, anche lei in fuga dal mondo civile, che rimane a vivere con lui. I due debbono per\u00f2 affrontare l'arrivo del padre di una paziente della dottoressa, morta durante un intervento chirurgico, desideroso di vendetta.\nIl club della droga.\nTrama.\nQuartiere dei neri-americani. David lavora al lavaggio macchine, insieme tra gli altri a Mike, che deve badare al fratello piccolo Bobby, diabetico. Taylor George gestisce un night-club che \u00e8 una copertura per loschi traffici di droga, e Mike pur di avere i soldi per comprare l'insulina, lavora per lui. Nel quartiere c'\u00e8 il reverendo Williams, che aiuta i ragazzi a non cadere in quel losco traffico gestito da Taylor George; quando quest'ultimo prepara un pacco-bomba incaricando Mike di recapitarlo al reverendo, lui invece va alla polizia, che irrompe al club e arresta la banda. \"Quello s\u00ec che \u00e8 un vero uomo di colore!\" \u00e8 il commento di un nero alla vista di Hulk.\nDoppia immagine.\nTrama.\nRenee Stevens ritorna ad abitare nella sua vecchia casa, dopo una tragedia, da bambine mentre lei e sua sorella gemella Becky stavano giocando, quest'ultima era annegata nel fiume. Vi lavora David come aiutante, e scopre che Renee ha uno sdoppiamento della personalit\u00e0, perch\u00e9 si sente in colpa per la morte della sorella. La sorella morta era Renee, e Becky si \u00e8 fatta passare per lei, perch\u00e9 essendo Renee la pi\u00f9 amata, non avrebbe dato un dispiacere pi\u00f9 grande a tutti. Becky seguir\u00e0 una terapia.\nIl labirinto della memoria (Prima parte).\nTrama.\nDavid ha perso la memoria dopo un incidente d'auto. Con la faccia avvolta in bende, accetta la proposta di Jack McGee di vedere uno specialista. Purtroppo, il loro aereo precipita nel bosco e Jack si ferisce alle gambe. Ora tocca a David farli uscire di l\u00ec.\nIl labirinto della memoria (Seconda parte).\nTrama.\nJohn Doe (David) e McGee sopravvivono davanti al fuoco della foresta ad un branco di lupi affamati. Dopo essersi trasformato in Hulk, David riacquista la memoria e quando McGee \u00e8 testimone di una seconda trasformazione, si rende conto finalmente che Hulk non \u00e8 una creatura verde a tempo pieno.\nIl discepolo.\nTrama.\nDavid torna dal maestro Li Sung, che si \u00e8 ammalato e vuole un promettente studente che prenda in consegna il suo lavoro. Purtroppo, il giovane \u00e8 diviso tra la scuola e il suo lavoro di poliziotto.\nSenza scampo.\nTrama.\nDavid 'Baron' \u00e8 arrestato per vagabondaggio, ed \u00e8 rinchiuso nel furgone della polizia insieme ad un tipo che crede di essere Hemingway. Quando questi lo aggredisce, David si trasforma in Hulk e scappa, favorendo anche la fuga dell\u2019uomo. David si informa sul suo conto e scopre che in realt\u00e0 l\u2019uomo si chiama Tom Wallace ed \u00e8 evaso da una clinica psichiatrica, e che in stato di allucinazioni pu\u00f2 diventare molto pericoloso: infatti cerca di uccidere sua moglie ed il medico dell\u2019ospedale. David cerca di impedirglielo, e nel frattempo Wallace viene circondato dalla polizia e da McGee. L\u2019intervento di Hulk sistemer\u00e0 le cose.\nIl mistero svelato.\nTrama.\nDavid si unisce alla spedizione della dott.ssa Gabrielle White antropologa dello Sholl Museum, dentro ai territori indiani per scoprire resti di uomini vissuti nella preistoria. La dott.ssa riconosce David Banner, come colui che le fece una lezione di antropologia all'universit\u00e0, talmente interessante, che le fece cambiare materia. David prova a negare, ma poi le racconta dell'esperimento, e che mentre dormiva pensava ad una persona che amava, e nel laboratorio d'acciaio si trasform\u00f2 nel mostro. Laboratorio distrutto dott.ssa morta. David crede che nella preistoria un uomo possa essere stato a contatto con un meteorite irradiato da raggi gamma, e quindi studiando il passato, potr\u00e0 scoprire la cura per lui. Dentro la caverna David insieme alla dott.ssa e al prof. Williams, subiscono un crollo, e per salvare il prof., si trasforma in Hulk davanti agli occhi della dott.ssa, che adesso non ha pi\u00f9 dubbi e crede a David. Un vecchio indiano vede in Hulk la creatura dei disegni e lo riconosce come \"il grande padre\". Arriva McGee per assistere alla conferenza stampa del prof., e fa domande sull'assistente che si \u00e8 trasformato in Hulk, ma non riceve risposte. Un graffito nella caverna raffigura un uomo che aumenta di dimensioni ed ha in mano una pianta. La dott.ssa capisce la creatura che si nasconde dentro David, e capisce la sua disperazione. Gli indiani non sono d'accordo con gli scavi nella loro riserva, perch\u00e9 portano via reperti di fossili dei loro antenati. McGee arriva nel laboratorio dello Sholl Museum, dove lavora la dott.ssa, e con le sue domande contro gli indiani, si rende antipatico ai suoi occhi. Per poco non vede David. Gabrielle \u00e8 Nuvola Bianca della trib\u00f9 Navachos e David le dice che lei sbaglia sottovalutando la tolleranza della sua gente. Viene bloccato il finanziamento per le ricerche, David e la dott.ssa si impegnano per trovare tracce di radioattivit\u00e0 nella pianta descritta nei graffiti. Gli indiani assaltano il museo Sholl, e chiudono David dietro ad una vetrina allestita con i preistorici. Frank spara al prof., interviene Hulk. Gli indiani vedono Hulk, si pentono. Vengono arrestati. Non c'\u00e8 spiegazione per l'uomo preistorico e la pianta \u00e8 estinta. Tentativo fallito.\nLa confessione.\nTrama.\nDavid si sottopone ad un esperimento nella stanza dei computer in un centro medico di Santa Clara. Si inietta un composto: ma la pressione corporea sale, i valori sono altissimi e si trasforma in Hulk. Viene visto fuggire da Harold che lavora ai computer, vede la sua spaventosa forza, e raccoglie la camicia strappata di David. Harold Melburg si reca al National Register e confessa a McGee che lui \u00e8 Hulk. McGee non crede ad Harold, ragazzo timido, introverso e solo, ma la sua praticante Pamela gli sta dietro, va a casa sua e Harold le fa vedere tutti gli articoli su Hulk e la camicia strappata. McGee comincia ad intervistare le persone durante il passaggio di Hulk, e Alan O'Neill del reparto computer, fa vedere a McGee i danni causati al computer da \"atti di vandalismo\". David va al centro medico, vede Pamela che cerca McGee, capisce che c'\u00e8 anche lui, quindi fugge via. Pamela scrive un articolo su Harold facendolo passare per uno scritto da McGee, David legge che Harold sa chi \u00e8 la persona che si trasforma in Hulk. Decide di incontrarlo facendosi passare per un giornalista. Harold va da McGee e Pamela, e capisce che loro non gli credono, per sfida dice loro, che ha un appuntamento con un altro giornalista e con la tv canale 6, perch\u00e9 un uomo morir\u00e0. David si reca all'appuntamento al Municipio, e sul campanile vede Harold seduto sporto sulla balconata, che vuole uccidersi. Quando sale e lo raggiunge, David vede che Harold non lo riconosce. Harold ha visto Hulk non la metamorfosi. Si tranquillizza e comincia a fargli domande sul computer x3700, soprattutto dove sono conservate le registrazioni dei nastri. Quando David scopre che Harold ha convocato tv e giornalisti fa per andare via, ma vede arrivare Pamela a cui poi Harold confesser\u00e0 che ha mentito per attirare solo un po' di attenzione. Poi arriva McGee, e David \u00e8 costretto a risalire sul campanile del Municipio. La campana comincia a suonare. Il suono \u00e8 talmente forte che Hulk stacca la grossa campana in ferro e la lancia gi\u00f9, e salva Harold appeso alla balconata. Pamela vede Hulk, McGee vuole catturarlo cerca di lanciargli una grossa rete in ferro. Non ci riescono ma trovano solo gli appunti sul computer lasciati da David. McGee e Pamela ritornano al centro medico per esaminare le ultime registrazioni, ma non c'erano pi\u00f9.\nLa stanza quieta.\nTrama.\nDavid lavora come inserviente presso una clinica psichiatrica, dove il dott. Murrow con delle tecniche da lui studiate per mantenere il controllo, sottopone i pazienti ad operazioni chirurgiche al cervello. David attraverso una videocassetta scopre che il dott. Murrow fa degli esperimenti sul controllo psichico, un controllo comportamentale completo, e induce i suoi pazienti ad eseguire ogni suo ordine. David ruba il nastro e lo nasconde nel giardino della clinica, poi viene catturato dagli inservienti. Il dott. Murrow finge di curare David, cos\u00ec qualsiasi cosa racconti non venga creduto. Viene chiuso in una stanza imbottita, legato con la camicia di forza e riempito di sedativi. David tenta altre due volte di fuggire. Di nuovo nella stanza, camicia di forza, pieno di sedativi. I malati giocando nel giardino, trovano il nastro e sotto gli occhi di David lo consegnano alla dott.ssa Hill, e il dott. Murrow, \u00e8 costretto a farle visionare il nastro, apparentemente \u00e8 d'accordo con i suoi metodi, ma invece nel tentativo di chiamare la polizia viene presa, sedata, e mentre sta per essere sottoposta all'operazione al cervello, interviene Hulk. Il dott. Murrow arrestato e la clinica sotto la direzione della dott.ssa Hill si affider\u00e0 non pi\u00f9 ad operazioni, ma ai metodi tradizionali.\nVendetta.\nTrama.\nRay Floyd e sua moglie Cassie fanno saltare con la dinamite le pompe di benzina della Westco. In una di queste incontrano David e lo portano con loro. Ray lo fa per vendetta, ritiene giustamente responsabile la Westco di aver ucciso il padre, proprietario di una pompa di benzina, perch\u00e9 non gliela voleva vendere. Arriva nella contea McGee che si interessa del caso. Ray vuol far saltare la raffineria, Hulk fa fallire l'azione e David telefonando a McGee riesce a far conoscere le ragioni di Ray. Il vice presidente della Westco viene indagato, Madrid accusato di illeciti."}
{"id": "1421747", "revid": "729019", "url": "https://it.wikipedia.org/wiki?curid=1421747", "title": "Carcinoma a cellule di Merkel", "text": "Il carcinoma a cellule di Merkel \u00e8 una neoplasia della cute.\nEpidemiologia.\nSi manifesta prevalentemente nelle persone di et\u00e0 avanzata, tra i 60 e gli 80 anni, con un'incidenza due volte maggiore nei maschi rispetto alle femmine.\nPrognosi.\nLa neoplasia metastatizza per via linfatica mediamente dopo tre anni dall'esordio della malattia con una mortalit\u00e0 compresa tra il 33 e il 46%.\nTerapie.\nIl trattamento pu\u00f2 essere chirurgico, da riservarsi a pazienti con malattia localizzata, da eseguirsi mediante resezione ed eventuale asportazione dei linfonodi, associata o meno a chemioterapia e radioterapia. Nel 2010 il lorvotuzumab mertansine \u00e8 stato approvato per il trattamento del carcinoma a cellule di Merkel."}
{"id": "1421757", "revid": "767487", "url": "https://it.wikipedia.org/wiki?curid=1421757", "title": "Mon tr\u00e9sor", "text": "Mon tr\u00e9sor \u00e8 l'ottavo album del cantautore italiano Massimo Bubola, pubblicato nel 1997.\nIl disco.\nTutte le canzoni sono scritte da Massimo Bubola; \"Svegliati San Giovanni\" \u00e8 ispirata ad un'antica invocazione del Salento leccese, \"Dino Campana\", che racconta dell'omonimo poeta, contiene dei riferimenti al volume \"La notte della cometa\" di Sebastiano Vassalli (che racconta la vita e la morte del poeta) ed alla poesia \"Sibilla intona la cantata della veglia\" di Silvia Tessitore, mentre \"Rosso su verde\" \u00e8 una canzone tratta da una lettera d'amore mai spedita trovata sul corpo dello zio di Bubola, il tenente dell'esercito Ottorino Bubola, che doveva spedirla alla sua fidanzata ma che mor\u00ec durante la prima guerra mondiale.\nTra gli altri brani da ricordare \"L'usignolo\" (in cui Bubola si ispira alle Murder Ballads di Nick Cave) e \"Lunga vita a Johnny\", sequel della canzone \"Johnny lo zingaro\", incisa dal cantautore nell'album \"Amore e guerra\", ma prima ancora lanciata dal gruppo dei Gang nel disco \"Le radici e le ali\".\nTra i musicisti che partecipano alla realizzazione del disco vi sono tre componenti del complesso dei Nomadi: Danilo Sacco, Cico Falzone e Andrea Pozzoli.\nRegistrato allo \"Studio Highland\" di Milano nei mesi di maggio e giugno 1997, il tecnico del suono \u00e8 Dario Caglioni, mentre il mixaggio \u00e8 stato effettuato negli studi \"Stonehenge\" di Peschiera Borromeo da Pino Pischetola."}
{"id": "1421759", "revid": "180639", "url": "https://it.wikipedia.org/wiki?curid=1421759", "title": "Ladino badioto", "text": ""}
{"id": "1421764", "revid": "180639", "url": "https://it.wikipedia.org/wiki?curid=1421764", "title": "Livinallese", "text": ""}
{"id": "1421775", "revid": "322321", "url": "https://it.wikipedia.org/wiki?curid=1421775", "title": "Daniel DiNardo", "text": "Biografia.\nDaniel DiNardo \u00e8 nato a Steubenville, Ohio, da Nicholas DiNardo e Jane Verde. Uno dei quattro figli della coppia, ha un fratello pi\u00f9 grande, Thomas; una sorella gemella, Margherita; e una sorella minore, Mary Anne. La famiglia si trasfer\u00ec a Castle Shannon, Pennsylvania, un sobborgo di Pittsburgh.\nHa frequentato la St. Anne Elementary School dal 1955 al 1963, si \u00e8 laureato nell'universit\u00e0 gesuita del Bishop's Latin School nel 1967.\nPoi \u00e8 entrato nel St. Paul Seminary, dove \u00e8 stato un compagno di classe di David Zubik (che pi\u00f9 tardi divenne vescovo di Pittsburgh).\nSi \u00e8 perfezionato a Roma, conseguendo la Licenza in Teologia presso la Pontificia Universit\u00e0 Gregoriana e studiare la Patristica alla \"Augustinianum\".\nOrdinato presbitero il 16 luglio 1977 a Pittsburgh, in Pennsylvania, il 19 agosto 1997 \u00e8 nominato vescovo coadiutore di Sioux City. Riceve la consacrazione episcopale il successivo 7 ottobre dal vescovo Lawrence Donald Soens.\nIl 28 novembre 1998 diventa vescovo di Sioux City, dove rimane sino al 16 gennaio 2004, quando viene nominato vescovo coadiutore della diocesi di Galveston-Houston.\nIl 28 febbraio 2006 succede alla medesima sede.\n\u00c8 creato cardinale da papa Benedetto XVI nel concistoro del 24 novembre 2007; riceve il titolo di Sant'Eusebio.\nIl 15 novembre 2016 viene eletto presidente della Conferenza dei Vescovi Cattolici degli Stati Uniti.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1421776", "revid": "767487", "url": "https://it.wikipedia.org/wiki?curid=1421776", "title": "Diavoli e farfalle", "text": "Diavoli e farfalle \u00e8 il nono album del cantautore italiano Massimo Bubola, pubblicato nel 1999.\nIl disco.\nLe canzoni sono tutte scritte da Bubola, tranne \"E una tirata d'orecchio\", cover in italiano di \"And A Bang On The Ear\" di Mike Scott, tradotta dal cantautore veronese.\nL'album \u00e8 stato registrato al \"Level's Studio\" di Conegliano Veneto da maggio 1998 a luglio 1999; i tecnici del suono sono Michele Minniti e Simone Chivil\u00f2, che effettua anche il mixaggio con Bubola.\nIn copertina vi \u00e8 una fotografia di Aurelio Cau, che raffigura Bubola con una chitarra.\nTra le canzoni \u00e8 da ricordare \"Tina\", dedicata a Tina Modotti, e \"Capelli rossi\", ispirata ad un fatto di cronaca, la violenza e la morte di una giovane moglie (il testo racconta la vicenda dal punto di vista del marito vedovo)."}
{"id": "1421778", "revid": "132266", "url": "https://it.wikipedia.org/wiki?curid=1421778", "title": "Daniel N. DiNardo", "text": ""}
{"id": "1421779", "revid": "132266", "url": "https://it.wikipedia.org/wiki?curid=1421779", "title": "Daniel N. Di Nardo", "text": ""}
{"id": "1421780", "revid": "132266", "url": "https://it.wikipedia.org/wiki?curid=1421780", "title": "Daniel Nicholas Di Nardo", "text": ""}
{"id": "1421784", "revid": "132266", "url": "https://it.wikipedia.org/wiki?curid=1421784", "title": "Daniel Nicholas DiNardo", "text": ""}
{"id": "1421786", "revid": "132266", "url": "https://it.wikipedia.org/wiki?curid=1421786", "title": "Daniel Di Nardo", "text": ""}
{"id": "1421789", "revid": "47767", "url": "https://it.wikipedia.org/wiki?curid=1421789", "title": "Nordania", "text": ""}
{"id": "1421792", "revid": "767487", "url": "https://it.wikipedia.org/wiki?curid=1421792", "title": "Giorni dispari (album)", "text": "Giorni dispari \u00e8 una ristampa dell'album Massimo Bubola (del 1982) del cantautore italiano Massimo Bubola, con tre bonus tracks, pubblicato nel 2001."}
{"id": "1421796", "revid": "118666622", "url": "https://it.wikipedia.org/wiki?curid=1421796", "title": "Tomoko Kaneda", "text": "A causa del suo timbro di voce molto dolce, giovane ed a volte acuto, doppia molto spesso dei personaggi di giovane et\u00e0, e ha anche affermato che usando l'elio la sua voce non cambia poi molto. Lavora attualmente per la Aoni Production."}
{"id": "1421797", "revid": "125494202", "url": "https://it.wikipedia.org/wiki?curid=1421797", "title": "Episodi di L'incredibile Hulk (terza stagione)", "text": " \nLa terza stagione della serie televisiva L'incredibile Hulk \u00e8 stata trasmessa dal canale Universal Pictures.\nIl cast regolare di questa stagione \u00e8 composta da: \nMusica a 50.000 volts.\nTrama.\nDavid fa l'aiutante nei concerti di Lisa Swan. Lisa fa heavy-metal ma durante un suo concerto, una ragazza sua fan rimane gravemente ferita. Questo fatto la scuote a tal punto, che decide di volersi uccidere durante il suo ultimo concerto, davanti alla gente. Il manager di Lisa \u00e8 sua sorella Jackie, che invece di occuparsi di lei, si occupa solo dei guadagni, infatti \u00e8 al corrente che Greg d\u00e0 a sua sorella, quando \u00e8 un po' depressa, pasticche di acido, \u00e8 non contraria. Greg \u00e8 geloso dell'amicizia che Lisa prova per David, ultimo arrivato, e d'accordo con Jackie, senza farsi accorgere, gli mette una pasticca di acido nel succo. Arriva un Hulk allucinato, che pensando di picchiare David, distrugge la sala d'incisione. Arriva la sera del concerto di Lisa, e i suoi propositi suicidi di gettarsi sui cavi elettrici da 50.000 watt. Hulk irrompe sul palco con McGee spettatore e distrugge tutti i cavi elettrici. Il pubblico eccitato, pensa faccia tutto parte dello spettacolo, anche Hulk, e Lisa capisce che la sua morte sarebbe stata un gesto inutile, anzi avrebbe alimentato la forza bruta della gente. Lisa decide di cambiare genere musicale dall'heavy al melodico.\nIl buio.\nTrama.\nDavid lavora come commesso della tintoria, ed \u00e8 ospite della famiglia Banks, dentro alla base militare. Jerry Banks e Sam buttano dei rifiuti di laboratorio in una discarica. Notano che c'\u00e8 una bombola gialla di gas x2.0.2. non scarica con la valvola difettosa. Durante la notte Jerry si alza, e si accorge di essere diventato cieco prima, di sbattere contro una porta-finestra. Una volta arrivato all'ospedale della base, parla di questo al dottore. David e Carrie, la moglie di Jerry, in sala d'attesa vedono portare su una barella Sam, morto per un incidente automobilistico, sembrava non ci vedesse. Gli ufficiali parlano di cecit\u00e0 per un deterioramento dei centri nervosi e poi sopraggiunge la morte. Gli ufficiali sperano di nascondere questo incidente, mandando il sergente Murkland a cercare la bombola alla discarica, per poi nasconderla. Jerry racconta a David della bombola, e gli chiede di andarla a prendere, per usarla come prova. David va con la maschera antigas, ma l\u00ec viene bloccato dal sergente Murkland. La bombola difettosa sprigiona il gas su David, che colpito, si trasforma in Hulk, che vaga al campo di addestramento e terrorizza le reclute. Banks peggiora. Il sergente Murklend nasconde la bombola sotterrandola. David parla al maggiore medico Anderson, e prima di diventare cieco, vede sulla lavagna una formula chimica, capisce che stanno effettuando delle ricerche per una guerra chimica, usando un gas nervino che colpisce il nervo ottico. Volevano un'arma per bloccare non per uccidere, quello che volevano all'inizio, non \u00e8 poi stato quello che hanno fatto. David suggerisce l'antidoto, ma non lo stanno a sentire anzi il colonnello Drake lo mette in isolamento. Carrie vede David sulla sedia a rotelle scortato dai militari, si traveste da dottore, e fa fuggire David, che le spiega tutto. Se ne accorgono troppo presto e Carrie \u00e8 costretta ad abbandonare David cieco, nel campo di addestramento dove ci sono trappole esplosive di gas lacrimogeni. David fa esplodere i gas lacrimogeni, attirando l'attenzione dei militari che lo stanno cercando. Si trasforma in Hulk, che vede appannato, gli sparano ad una spalla. Hulk antimilitarista blocca un carroarmato. Per il colonnello Drake c'\u00e8 la corte marziale. Per il maggiore medico, forse non avr\u00e0 gravi conseguenze, e su indicazione di David, che gli ha consigliato di esaminare il ciclo metabolico ha aperto la strada all'antidoto che ha salvato Jerry Banks.\nUn cervello prodigio.\nTrama.\nJoleen Collins vive al Kirkland Institute \u00e8 un genio della fisica, infatti ha programmato il computer Max-v-u1, scappa perch\u00e9 vuole trovare sua madre. Sulla strada incontra David, che traffica con un'automobile che non vuole partire. Joleen lo aiuta con il patto che la accompagni a Los Angeles dalla madre. Quando all'Istituto si accorgono della sua scomparsa si allarmano perch\u00e9 la ragazza sta lavorando ad un progetto di massima sicurezza, quindi pensano di denunciare un rapimento alla polizia, cos\u00ec la stampa non verrebbe informata. Durante il viaggio si fermano per il raccolto. Joleen \u00e8 molto curiosa di tutto ci\u00f2 che c'\u00e8 fuori, anche di conoscere una guaritrice indiana, che all'accampamento toglie il tumore, operando a mani nude. Joleen dice a tutti del trucco. David viene incatenato e la guaritrice vuole far del male a Joleen. Hulk arriva, distrugge la roulotte della maga e porta via Joleen, che vede la trasformazione in David. David le spiega il suo problema frustrazione, paura, rabbia compiono questo mutamento molecolare, con un rapido regresso allo stadio primordiale. Joleen gli racconta che sua madre l'aveva lasciata all'istituto da quando aveva quattro anni, aveva paura di lei, perch\u00e9 imparava troppo velocemente. Quando David capisce che \u00e8 minorenne vorrebbe che tornasse all'istituto, ma Joleen \u00e8 testarda, e poi le dispiace, quindi cambia idea. Vengono avvistati dalla polizia, nell'inseguimento viene danneggiata l'automobile. I dottori dell'istituto capiscono di aver sbagliato a non farle ritrovare la madre, perch\u00e9 \u00e8 un fatto naturale, la dottoressa Lowell dice alla polizia di cercarla a Los Angeles. David e Joleen raggiungono Los Angeles facendo domande al vicinato trovano Liz Collins in uno squallido motel, sotto falso nome. Il confronto tra madre e figlia non \u00e8 dei migliori: Liz persona semplice con Joleen che parla forbito. Non la accetta, perch\u00e9 analizza la vita, non permette che la vita le faccia del male. Joleen \u00e8 sconvolta e vuole suicidarsi buttandosi dal cornicione. David preso per il rapitore viene inseguito dalla polizia. Insegue l'autobus per fermare la madre di Joleen, ci riesce Hulk. I dottori cercano di convincere Joleen dal suo proposito, ma solo quando Hulk le porta la madre, desiste. Capiscono che hanno bisogno l'una dell'altra. La mamma vive con lei all'istituto, e Joleen promette a David che studier\u00e0 tutto sui raggi gamma.\nCampo di rieducazione.\nTrama.\nDavid \u00e8 arrestato per aver rubato una mela, e con un processo sommario viene condannato a scontare 60 giorni nel campo di rieducazione nella contea di Jensen. Oltre ai maltrattamenti, le guardie illecitamente affittano i detenuti alle aziende agricole e vi prendono soldi. I detenuti organizzano evasioni, che falliscono perch\u00e9 tra di loro c'\u00e8 una spia (Harris Stock). Questi fatti, e la notizia dell'avvistamento di Hulk, vi fanno giungere McGee. Lo sceriffo e le guardie vengono arrestati.\nIl mago.\nTrama.\nDavid 'Barker' ha iniziato ad iniettarsi, ad intervalli regolari, un siero speciale che dovrebbe impedirgli di trasformarsi in Hulk. Dopo aver trovato lavoro come cameriere, perde per\u00f2 il posto dopo l\u2019intrusione nel ristorante dell\u2019eccentrico mago Jasper, anziano e con problemi di salute, che lo assume come suo aiutante nei suoi spettacoli di magia. Jasper per\u00f2 si divide tra i suoi show e l\u2019amore per Lily, una sua vecchia fiamma, e in un numero pericoloso, quello della cassa della morte, per sbadataggine dimentica la chiave che dovrebbe liberare David, che cos\u00ec si trasforma in Hulk, facendo danni sul set. Tornato normale, David \u00e8 costretto ad inseguire Jasper assieme alla figlia di costui, che cerca di impedire il matrimonio di Lily con Giancarlo, un tizio di origine italiana interessato solo al suo patrimonio, e dovr\u00e0 ricorrere ancora ad Hulk. Matrimonio saltato, Jasper scopre che Giancarlo \u00e8 gi\u00e0 sposato, e David, dopo venti iniezioni, si rende conto che \u00e8 stato tutto inutile per cercare di arrestare le metamorfosi in Hulk. \nL'eroe del rodeo.\nTrama.\nDavid sta lavorando come soccorritore ad un Rodeo . Una ex stella del rodeo, in difficolt\u00e0 economiche ed in pessime condizioni di salute chiamato Jake vuole vincere un ultimo prezzo che gli permette di pagare i debiti del fratello minore, Leon, col quale non va molto d\u2019accordo. David viene per\u00f2 braccato dai due strozzini di Leon, ed Hulk lo tira fuori dai guai.\nDietro il volante.\nTrama.\nDavid inizia a lavorare per la Majestic Cab Cop, una compagnia di taxi, ignorando che la proprietaria, Coleen, ha grossi debiti con un malavitoso del luogo che traffica droga. Costui, per convincerla a cedergli l\u2019attivit\u00e0, la minaccia causando incidenti ai suoi autisti. David ne fa le spese mentre sta trasportando una ragazza incinta, ma un primo intervento di Hulk lo salva dal pericolo. Arriva per\u00f2 McGee, e per sapere informazioni su Hulk sale proprio sul taxi guidato da David\u2026\nRitorno a casa.\nTrama.\nDavid assiste in Tv ad un'intervista a sua sorella Helen, che \u00e8 scienziato come lui, ma \u00e8 rimasta vivere col padre, presidente dell'associazione degli agricoltori di Traverton Graal Valley, nel Colorado. La piccola cittadina \u00e8 minacciata da Eckart, uno speculatore edilizio che vorrebbe cacciare tutti gli agricoltori per creare la \"citt\u00e0 del futuro\". Preso dalla nostalgia, David decide di raggiungere la sua casa natale, perch\u00e9 non vuole passare la festa del Ringraziamento da solo. Hellen resta sorpresa nel vederlo ancora vivo, ma David le impone di non dire a nessuno del suo arrivo, soprattutto al padre, che David da giovane accus\u00f2 della morte della madre molto malata, trascurandola per la sua professione di agricoltore, spingendolo a lasciare la casa paterna per studiare da dottore. David rivela ad Hellen di avere una malattia dovuta alle radiazioni. Hellen rispetta la sua scelta, a patto che David sfrutti le sue conoscenze di biologo per creare un insetticida per delle larve che stanno distruggendo il raccolto. David accetta di aiutarla, purch\u00e9 lo lasci andare quando arriver\u00e0 il momento. Durante un riposo, David ha degli incubi, si trasforma in Hulk sotto gli occhi di Hellen, e fugge andando incontro al genitore che sta lavorando nei campi e gli sfoga tutta la sua frustrazione repressa. Hellen riesce a raggiungerlo, evitando che il padre faccia del male alla creatura, ed \u00e8 appena tornato normale quando il padre scopre del suo ritorno. David riesce a risanare le vecchie ruggini col genitore, tuttavia, quando questi gli chiede di restare per ripartire con una nuova vita, David gli dice che non \u00e8 possibile, non potendogli rivelare del suo problema che lo costringe a spostarsi in continuazione per non essere riconosciuto. Prima di andare, David riesce a salvare la vita al padre che stava per essere vittima di un attentato orditogli da Eckart, trasformandosi in Hulk sotto i suoi occhi. Questo episodio riunisce definitivamente la famiglia Banner, ma David \u00e8 costretto ad andarsene di nuovo, prima di poter festeggiare il Ringraziamento, anche perch\u00e9 nel frattempo \u00e8 arrivato McGee alla ricerca di informazioni sul mostro verde. \nLa trappola.\nTrama.\nDavid \u00e8 all'aeroporto in attesa del volo per Miami. Qui incontra Michael Sutton, e su sua richiesta nell'attesa, giocano a scacchi. David lo batte. Il volo viene annullato per una tempesta tropicale, e Michael invita David per una notte nella sua isola, dove vive da solo, con la promessa di riaccompagnarlo il giorno dopo. Ma \u00e8 una trappola perch\u00e9 Michael \u00e8 un accanito cacciatore di animali, ne \u00e8 piena la sua casa e adesso la preda \u00e8 David, a cui ha gi\u00e0 scavato la tomba con tanto di nome inciso. Nell'isola Michael ha sparso trappole dappertutto, e quando caduto in una di queste, David si trasforma in Hulk, e Michael vede l'animale pi\u00f9 grosso che abbia mai visto in vita sua, nella sua pazzia vuole battersi con Hulk. Ma quando si trova faccia a faccia con lui, inciampa e si punge con le frecce avvelenate che lui stesso aveva preparato e muore. David lo sotterra nella tomba che aveva scavato Michael per lui, vicino ad altre cinque tombe di vittime. Ma non \u00e8 finita, David trova una barca preparata per il vincitore, c'\u00e8 un registratore dove Michael ha inciso senza rancore un augurio di buona caccia... ma poi esplode.\nBabalao.\nTrama.\nNew Orleans. David lavora come assistente nello studio medico della dott.ssa Renee DuBois che deve combattere contro la superstizione e la magia che usa Babalao, che fa credere alla gente al potere della magia per guarire con improbabili pozioni magiche o uccidere lanciando malefici a morte. Durante il carnevale Babalao fa rapire la dott.ssa per sottoporla, drogata ad un rito dove Selene la deve colpire con un pugnale, cos\u00ec morir\u00e0 il male e vivr\u00e0 la dott.ssa guarita, se non far\u00e0 ci\u00f2, gli spiriti si vendicheranno sul nipote Louie. Arriva Hulk, Babalao viene arrestato per truffa e ricatto.\nMaschera di morte.\nTrama.\nPhiladelphia. Due fratelli Jim e Gary progettano di rapinare la cassaforte di un grande magazzino, dove David lavora come magazziniere. Quella notte David deve fare gli straordinari e insieme a Karen e alla guardia notturna Raymond, si trova nel bel mezzo della rapina, in ostaggio dei due.\nImmagine distorta.\nTrama.\nAlla ricerca di una cura per debellare la sua sindrome, David deve far fronte ad un altro imprevisto: quello di un feroce criminale, Mike Cassidy (sempre interpretato da Bill Bixby) identico a lui in tutto e per tutto. Quest'ultimo approfitta immediatamente dell'occasione utilizzando l'ignaro David al suo posto, come specchio per le allodole per ingannare due suoi vecchi nemici che lo vogliono morto. Sar\u00e0 proprio Hulk a trarre lo scienziato fuori dai guai.\nUna storia vera.\nTrama.\nMcGee \u00e8 ossessionato da Hulk: mentre dorme viene svegliato da incubi in cui Hulk lo insegue nel deserto e lo picchia. Al National Register si lamentano del suo lavoro, perch\u00e9 perde dei buoni articoli per star dietro ad Hulk. Il National Register viene diretto temporaneamente dalla figlia dell'editore, Patty Steinhauer, vuole fare dei cambiamenti. Prima di tutto prende la decisione di non pubblicare pi\u00f9 notizie su Hulk lo ritiene un'invenzione, e togliendo questo tipo di notizie pubblicher\u00e0 un giornale pi\u00f9 serio. McGee non \u00e8 d'accordo, discute animatamente con lei, ma non concludendo niente, minaccia di buttarsi dal tetto del National Register e Patty gli promette che se le dimostrer\u00e0 che Hulk esiste lo continuer\u00e0 a pubblicare. McGee le racconta di aver sentito due scienziati (Elaina e David) parlare di Hulk, di averlo visto, della forza che ha, di tutte le occasioni in cui \u00e8 stato vicino ad Hulk, lo ha inseguito, ha tentato di catturarlo, che \u00e8 stato salvato, e lo ha visto come uomo, quindi \u00e8 sicuro che \u00e8 un uomo che si trasforma, per questo poi Hulk scompare, e poi la gente non parla perch\u00e9 non vuole essere immischiata. Patty insiste che non \u00e8 un fatto vero ma \u00e8 una bella finzione, come gli ufo, il mostro di Lochness, il Big Foot, e gli suggerisce di andare dallo psicanalista. Avvistano Hulk a Gary nell'Indiana. I rapporti tra McGee e Patty cominciano a migliorare nonostante gli scontri iniziali, ma McGee non riesce a concentrarsi su nessun altro articolo pensa sempre ad Hulk. Litiga di nuovo con Patty, anche ammettendo che lei ha ragione, d'impulso sta per prenotare un volo per l'Indiana ma poi rinuncia per lei, ma quando viene chiamato da un operaio dell'Indiana che gli dice che c'\u00e8 un uomo in fabbrica che lavora insieme a lui ed \u00e8 Hulk e glielo far\u00e0 vedere, McGee parte. Sull'aereo viene seguito da Patty che ha in mano la sua lettera di dimissioni. Arrivano alla fabbrica e l'operaio indica loro un uomo. McGee per la fretta inciampa e perde la pistola al curaro, David lo vede e fuggendo inciampa e si trasforma in Hulk. Patty lo vede e continuer\u00e0 a pubblicare gli articoli su Hulk in prima pagina. Il padre di Patty ritorna a dirigere il giornale, e McGee e Patty partono per Toronto dove c'\u00e8 un nuovo avvistamento di Hulk.\nIl baraccone.\nTrama.\nDavid 'Burns' presta soccorso ad una ragazza, Nancy, che stava scappando da qualcuno nel bosco. Nancy lavora come veggente in una compagnia di spettacoli gestita dall\u2019eccentrica Belle Star. David viene assunto come direttore di scena, e stringe pure un rapporto amoroso con Nancy. Il tendone di Belle Star viene per\u00f2 continuamente preso di mira da Benedict, psicopatico personaggio del luna park che ospita la struttura, che ritiene responsabile Nancy del suicidio di suo figlio, e vorrebbe farla pagare con la vita sia a Nancy che a David. Sar\u00e0 Hulk a salvare tutto appena in tempo.\nLa lunga corsa verso casa.\nTrama.\nDavid accetta il passaggio sulla moto di Carl Rivers che faceva parte di una banda di motociclisti che traffica in armi. Carl ha un braccio ingessato, ed \u00e8 David che guida la moto, spostandosi di contea in contea alla ricerca di un lavoro per tutti e due, avendo Carl lasciato il gruppo.\nLe radici del male.\nTrama.\nDue ragazze correndo, si scontrano con David perdendo una catenina. David le segue fino all'orfanotrofio per restituirgliela, e fa la conoscenza di Rita che lo dirige, che gli offre un lavoro e di Mickey e Judy due quindicenni ospitate. Rita con il suo compagno Dan, addestra Mickey e Judy al furto, per\u00f2 vuole ritirarsi, ma Dan la minaccia di rivelare il suo passato e sar\u00e0 costretta a chiudere l'orfanotrofio. David le vede borseggiare un uomo, le rincorre, ma viene bloccato da due netturbini, che credendolo loro complice, in attesa della polizia lo chiudono dentro ad un cassonetto. Hulk riesce a liberarsi. David capisce che \u00e8 Rita che le istruisce a rubare, ne parla con lei che gli risponde di non intromettersi, perch\u00e9 \u00e8 il solo modo per avere i fondi per mantenere l'orfanotrofio. David si prepara ad andare via, ma Rita lo prega di rimanere almeno per l'asta di beneficenza della signora Taylor. Arriva McGee che intervista i due netturbini che lo indirizzano all'orfanotrofio. Mentre nella casa della signora Taylor, Rita rilascia l'intervista davanti alle telecamere per ringraziare la benefattrice, Judy e Mickey salgono al primo piano per aprire la cassaforte. David se ne accorge, le scopre sul fatto, e le fa rimettere tutto a posto. Colpo fallito. Dan insiste con Rita di voler fare il colpo durante l'asta, e che penser\u00e0 lui a David.. David ha un piano: dice a Mickey e Judy di rubare i gioielli durante l'asta, ma di metterli poi nelle tasche di Dan, poi Rita gli far\u00e0 uno squillo e David dall'orfanotrofio chiamer\u00e0 la Polizia per farlo arrestare. Ma David viene bloccato da due uomini assoldati da Dan, che lo stordiscono, lo chiudono dentro alla rimessa, con l'automobile accesa, cosicch\u00e9 i fumi lo facciano morire soffocato. Hulk si salva e corre a casa della signora Taylor. Arriva anche McGee. Scoprono i gioielli fuoriuscire dalle tasche di Dan, e Hulk fugge via sotto gli occhi di McGee. Judy vorrebbe andare via con David, \u00e8 solo come lei, ma lui la dissuade. Non le pu\u00f2 offrire una vita comoda.\nIl denaro non \u00e8 tutto.\nTrama.\nDavid 'Becker' fa amicizia con Harry Henderson, un ex truffatore che vive vendendo giornali, nonostante la sua immensa bravura tra i fornelli. Harry acquista un biglietto della lotteria in nome di David che si riveler\u00e0 vincente. David non pu\u00f2 ritirare i soldi di persona visti i suoi guai, e cos\u00ec manda Henderson a raccoglierli, offrendogli met\u00e0 della propria vincita. Ma Henderson si rifugia in un hotel con la somma ed inizia a mettere in azione l\u2019ultima grande truffa che chiuderebbe la sua carriera. David va a cerarlo ma finisce nei guai\u2026\nLa veggente.\nTrama.\nAnnie ha un dono, toccando una persona che sta in uno stato emotivo particolare di turbamento ha delle visioni. Urtando in strada David, che fa il garzone, vede che si trasforma in Hulk e chiama McGee, allettata dalla ricompensa di 10.000 dollari per rivelare chi si nasconde dietro. Hulk viene accusato di avere ucciso un ragazzo, e Annie capisce che David \u00e8 innocente e decide di aiutarlo, ospitandolo nella stanza del suo albergo, e non dicendo niente a McGee. David piange a dirotto, e decide di suicidarsi lanciandosi nel vuoto, ma quando Annie gli dice che ha visto la morte di McGee, David desiste dal suo proposito e corre a salvarlo. Nel frattempo McGee scopre che \u00e8 stato Robin che ha ucciso per sbaglio il suo compagno, che comincia a sparargli addosso ferendolo, e l'intervento di Hulk gli salva la vita.\nCuriosit\u00e0: In questo episodio recita nella parte della veggente Brenda Benet, ex moglie di Bill Bixby e madre del loro figlio Cristopher. \nIn prima linea.\nTrama.\nDavid 'Braynard' viene assunto come fattorino da Lucy Cash, una signora vedova che vive col nipote Randy. Mentre sta effettuando una consegna, David viene arrestato dalla polizia e scopre che inavvertitamente sta trasportando esplosivi. L\u2019ispettore Preston DeKalb riesce a risalire alla sua vera identit\u00e0 e minaccia di rivelarlo alla stampa se non l\u2019aiuter\u00e0 ad incastrare Lucy, sua vecchia fiamma, che sta tentando di rapinare una gioielleria con la complicit\u00e0 di Randy. In seguito ad una trasformazione di David in Hulk, Lucy scopre il suo segreto, e minaccia di rivelare tutto se non aiuter\u00e0 a mettere a segno il colpo. David si trova cos\u00ec tra due fuochi, costretto a fare il doppio gioco, e quando scopre che le intenzioni di Randy sono quelle di uccidere lui e Lucy per poi impossessarsi del bottino, verr\u00e0 salvato da Hulk. Randy e i suoi compari sconfitti, Preston lascia libera Lucy, dopo aver compreso che era costretta a rubare per necessit\u00e0, e distrugger\u00e0 il fascicolo su David, mentre Lucy non riveler\u00e0 nulla della creatura. \nProva positiva.\nTrama.\nSuo malgrado, David \u00e8 testimone di un tentativo di omicidio, e la sua trasformazione in Hulk sventa il crimine. In seguito, interrogato da Frank Rhodes, il capitano della polizia locale, scopre che nella cittadina agisce un serial killer che ha gi\u00e0 ucciso numerose ragazze. Tuttavia, costretto a mentire per non svelare il suo segreto, David viene tratto in arresto dal poliziotto, insospettito dalla sua reticenza e condotto alla stazione di polizia locale per essere interrogato. Mentre intorno all'edificio la popolazione si riunisce minacciosamente per linciare il presunto assassino, David viene interrogato da Rhodes e, con stupore, si accorge che il maniaco \u00e8 proprio lui. Al termine, il poliziotto lascia l'edificio, mentre la folla riesce ad entrare nella stazione di polizia, aggredendo David. Quest'ultimo si salva trasformandosi in Hulk, correndo a bloccare definitivamente l'assassino in procinto di uccidere un'amica di David.\nEquinozio di primavera.\nTrama.\nHulk corre al molo inseguito da McGee. David lavora sull'isola Powell di propriet\u00e0 dell'arrogante Diane. David si occupa della biblioteca del padre di Diane, che era un ricercatore. Chiede a Diane di poter andare via, ma Diane con i suoi modi autoritari lo obbliga a rimanere, almeno per la festa mascherata per l'equinozio di primavera. \u00c8 solo un pretesto ma David non accetta le sue avance. McGee arriva sull'isola e mascherato si mischia agli altri ospiti, comincia a cercare sotto le maschere David, che se ne sta in biblioteca. Ma all'improvviso McGee entra nella stanza, David per scappare si fa male e si trasforma in Hulk. McGee lo insegue, David si nasconde dentro la stanza dei costumi, lo trova anche l\u00ec, parlano, McGee dice di sottoporsi al processo per la morte nel laboratorio di Elaine e che ha preparato un anestetico con il curaro per fermarlo, David gli dice che la sua vita non \u00e8 bella, un incubo terribile e la deve smettere di perseguitarlo, e che Hulk non ha ucciso la dottoressa anzi ha tentato di salvarla, come ha salvato molte volte la vita a lui, lo prega di non usare l'anestetico perch\u00e9 la dose essendo per Hulk, lo pu\u00f2 uccidere, lo prega ancora di non farlo trasformare in Hulk, ma David non lo convince, scappa di nuovo. Qualcuno tenta di uccidere Diane e lei pensa sia David, lo chiude nell'armadio in attesa dell'arrivo della polizia. Invece \u00e8 Alan che ha lasciato la sua famiglia per lei, tenta di strangolarla, David la salva e quando arriva McGee \u00e8 gi\u00e0 Hulk.\nNove ore di tempo.\nTrama.\nDavid lavora come inserviente al Kingsbridge Hospital. In un'ala nuova \u00e8 ricoverato un paziente, Sam Monte, un sicario malavitoso. \u00c8 assistito dall'infermiera signora Grasso, di origine italiana, a cui non \u00e8 molto simpatico, perch\u00e9 le persone come lui hanno dato una pessima fama al paese di origine. Sam Monte ha rischiato di morire, e dopo la malattia, ha riacquistato la fede e parler\u00e0 all'FBI. David vive in un modesto palazzo, e instaura l'amicizia con Timmy e sua madre e l'alcolizzato ex poliziotto Joe Franco, lo \u00e8 diventato perch\u00e9 non ha reagito e un suo collega \u00e8 stato ucciso. David viene pedinato da loschi figuri che intendono uccidere Monte, infatti, sotto i suoi occhi e quelli appannati di Joe, rapiscono Timmy. Hulk si butta al loro inseguimento, ma fanno perdere le loro tracce. David riceve una telefonata, dove gli viene detto che quella stessa notte, dovr\u00e0 tenere aperta la porta di servizio dell'ospedale, poi rilasceranno Timmy. David chiede aiuto a Joe, che contattando tutti i suoi informatori, scopre che sono i due fratelli Slink e Fez ad averlo rapito. Joe si reca da solo senza polizia, ad un teatro in disuso, per liberare il bambino. David invece all'ospedale per eseguire gli ordini, i killer entrano, e David una volta saputo che Timmy \u00e8 salvo, protegge Monte portandolo via con tutto il suo letto dalla sua stanza. I killer tentano di fermarlo ma Hulk li ferma.\nL'incendiario.\nTrama.\nDavid 'Brown' viene salvato in un incendio boschivo da una squadra di pompieri. Il comandante Wilson decide di assumerlo essendo a corto di personale. Ma un misterioso incendiario appicca il fuoco proprio dove si trova David con una sua collega, ed i due vengono accusati di essere gli incendiari. McGee si unisce ai volontari, in cerca di Hulk. David e Randy scoprono una verit\u00e0 allucinante: ad appiccare gli incendi sarebbe lo stesso Wilson, colpito da una psicosi che lo porterebbe alla depressione qualora l\u2019incendio si fermasse. "}
{"id": "1421799", "revid": "2056951", "url": "https://it.wikipedia.org/wiki?curid=1421799", "title": "Memoria a tamburo", "text": "La memoria a tamburo \u00e8 stata una delle prime forme di memoria informatica. Venne utilizzata tra gli anni cinquanta e gli anni sessanta. Venne sviluppata da Gustav Tauschek nel 1932 in Austria. Per molti sistemi, la memoria a tamburo era la memoria principale del sistema: i dati e i programmi caricati da nastro perforato venivano caricati nella memoria. Le macchine che utilizzano questa memoria come memoria principale spesso venivano definite \"macchine a tamburo\" (\"drum machine\" in inglese). In seguito questa tipologia di memoria venne sostituita dalla memoria a nucleo magnetico (pi\u00f9 veloce e senza parti in movimento), che in seguito venne sostituita a sua volta dalla memoria a semiconduttori.\nDescrizione.\nUna memoria a tamburo \u00e8 un grande cilindro sulla cui superficie esterna \u00e8 stato apposto del materiale ferromagnetico che viene utilizzato per memorizzare le informazioni. Delle testine apposte esternamente al tamburo leggono il materiale ferromagnetico che scorre sotto di loro dato che il tamburo \u00e8 costantemente in rotazione. Sotto alcuni punti di vista questa tecnologia pu\u00f2 ricordare quella di un moderno disco rigido, anche in un disco rigido si utilizza nel materiale ferromagnetico e si utilizza un supporto rotante letto da testine, ma in un disco rigido la testina si pu\u00f2 muovere lungo la superficie del disco e quindi pu\u00f2 coprire tutta la sua area superiore, questo permette di memorizzare pi\u00f9 informazioni rispetto alla memoria a tamburo ma rende anche pi\u00f9 complesso controllare l'unit\u00e0. Una memoria a tamburo per leggere un dato deve solo attivare la testina corretta e attendere il passaggio del dato mentre in un moderno disco rigido il computer deve calcolare la posizione bidimensionale del dato e posizionare correttamente la testina tenendo conto della velocit\u00e0 del disco e della sua posizione rispetto alla testina.\nQuesta tipologia di memoria era relativamente economica ma forniva prestazioni modeste, i programmatori per minimizzare i tempi di accesso disponevano i dati sparpagliandoli sul tamburo in modo che il computer li leggesse, li elaborasse e poi potesse leggerne subito di nuovi, visto che la rotazione del tamburo aveva portato le testine vicino alla nuova serie di dati. Anche molti dischi rigidi utilizzarono un metodo simile, dato che non erano in grado di gestire tutti i dati letti dalle testine provvedevano ad alternare la lettura in modo da dar tempo al controller del disco rigido di elaborare i dati appena letti.\nNei moderni sistemi operativi BSD UNIX e derivati il dispositivo /dev/drum \u00e8 il nome che usualmente viene assegnata alla memoria virtuale, questo per ricordare che molte macchine utilizzarono le memorie a tamburo come memoria di supporto per memorie pi\u00f9 veloci ma molto pi\u00f9 costose."}
{"id": "1421801", "revid": "212312", "url": "https://it.wikipedia.org/wiki?curid=1421801", "title": "Floppy disks", "text": ""}
{"id": "1421806", "revid": "287204", "url": "https://it.wikipedia.org/wiki?curid=1421806", "title": "Giovanni da Dukla", "text": "Biografia.\nNato fra i monti Carpazi, entr\u00f2 nell'Ordine dei Frati Minori Conventuali e, una volta terminati gli studi, divent\u00f2 sacerdote. In seguito divenne superiore a Leopoli e successivamente responsabile la custodia dei vari conventi di quella provincia. \nAll'inizio della sua vita viveva nel convento dei Francescani Conventuali, per poi finire in un altro convento, quello della riforma degli Osservanti (chiamati in Polonia \"Bernardini\" in onore di Bernardino da Siena, dove spir\u00f2.\nCon l'et\u00e0 pat\u00ec diversi malanni, fra cui la cecit\u00e0, ma continuava a creare e raccontare le sue prediche grazie anche all'aiuto dei giovani preti. \u00c8 ricordato dalla Chiesa cattolica il 29 settembre. \nCulto.\nMolte grazie si sono avute grazie al suo intervento, nel 1615 si diede inizio al processo di beatificazione, durato fino all'anno 1733, dove la Santa Sede affermava l'intento, ma venne canonizzato solo nel 1997, da papa Giovanni Paolo II. Nell'occasione il Papa il 9 giugno 1997 fece un discorso davanti alla tomba del santo.\nNel 1739 papa Clemente XII dichiar\u00f2 Giovanni da Dukla il protettore della Lituania e della Polonia."}
{"id": "1421816", "revid": "124123", "url": "https://it.wikipedia.org/wiki?curid=1421816", "title": "Morti nel 1013", "text": ""}
{"id": "1421817", "revid": "15756", "url": "https://it.wikipedia.org/wiki?curid=1421817", "title": "Personaggi di Card Captor Sakura", "text": "Lista dei personaggi del manga e dell'anime di \"Card Captor Sakura\"."}
{"id": "1421819", "revid": "124123", "url": "https://it.wikipedia.org/wiki?curid=1421819", "title": "Morti nel 1016", "text": ""}
{"id": "1421821", "revid": "33689", "url": "https://it.wikipedia.org/wiki?curid=1421821", "title": "Rivista militare", "text": ""}
{"id": "1421823", "revid": "124123", "url": "https://it.wikipedia.org/wiki?curid=1421823", "title": "Morti nel 1018", "text": ""}
{"id": "1421824", "revid": "124123", "url": "https://it.wikipedia.org/wiki?curid=1421824", "title": "Morti nel 1020", "text": ""}
{"id": "1421825", "revid": "124123", "url": "https://it.wikipedia.org/wiki?curid=1421825", "title": "Morti nel 1024", "text": ""}
{"id": "1421828", "revid": "124123", "url": "https://it.wikipedia.org/wiki?curid=1421828", "title": "Morti nel 1035", "text": ""}
{"id": "1421831", "revid": "124123", "url": "https://it.wikipedia.org/wiki?curid=1421831", "title": "Morti nel 1036", "text": ""}
{"id": "1421834", "revid": "767487", "url": "https://it.wikipedia.org/wiki?curid=1421834", "title": "Azzurro (film)", "text": "Azzurro \u00e8 un film italiano del 2000 diretto da Denis Rabaglia.\nTrama.\nAzzurro \u00e8 la storia di un nonno, Giuseppe, che dopo anni di lavoro in Svizzera torna nel Salento, dove trova la sua nipotina Carla, la quale \u00e8 affetta da una grave malattia agli occhi. Colto da un infarto Giuseppe si prodigher\u00e0 sempre di pi\u00f9 per poter curare la nipote e far\u00e0 ritorno in Svizzera per chiedere l'aiuto del suo ex datore di lavoro. In questo processo egli \u00e8 costretto ad affrontare le questioni irrisolte del suo passato pi\u00f9 segreto.\nProduzione.\nIl film \u00e8 coprodotto dalla Radiotelevisione svizzera di lingua italiana ed \u00e8 girato in Puglia, in particolare a Porto Badisco (frazione di Otranto); a Poggiardo (si riconoscono il Largo della stazione; l'ospedale Pispico e la via Santa Caterina da Siena) e in altre localit\u00e0 del Salento.\nCritica.\nLa Puglia di \"Azzurro\" \u00e8 suggestiva e antica, la Svizzera rappresenta la speranza e il futuro per la piccola, ma anche il passato per il vecchio nonno: due mondi distanti che sono forzatamente uniti nella vita del protagonista."}
{"id": "1421836", "revid": "124123", "url": "https://it.wikipedia.org/wiki?curid=1421836", "title": "Morti nel 1045", "text": ""}
{"id": "1421839", "revid": "1305772", "url": "https://it.wikipedia.org/wiki?curid=1421839", "title": "Ivano-Frankivs'k", "text": "Ivano-Frankivs'k (; ), \u00e8 una citt\u00e0 dell'Ucraina situato nella parte occidentale del paese. \u00c8 il capoluogo dell'Oblast' di Ivano-Frankivs'k, ed \u00e8 un raion a s\u00e9 stante nell'oblast'. Prima del 1962, la citt\u00e0 era conosciuta come Stanislav (in ucraino anche \u0421\u0442\u0430\u043d\u0438\u0441\u043b\u0430\u0432\u0456\u0432, \"Stanyslaviv\", e \"Stanis\u0142aw\u00f3w\" in polacco).\nLa popolazione stimata al 2009 era di 223634 abitanti.\nStoria.\nLa citt\u00e0, chiamata \"Stanis\u0142aw\u00f3w\", venne eretta nel 1662 dalla famiglia nobiliare polacca Potocki come fortezza per proteggere dalle invasioni dei Tatari la Confederazione polacco-lituana, di cui fece parte fino al 1772 all'interno del Voivodato di Rutenia.\nNel 1772, dopo le spartizioni della Polonia diviene parte dell'Impero austro-ungarico.\nNell'ottobre del 1918 l'impero austro-ungarico decade e viene proclamata la Repubblica Nazionale dell'Ucraina Occidentale\nNel 1919 viene annessa alla Seconda Repubblica di Polonia come capoluogo del Voivodato di Stanis\u0142aw\u00f3w.\nNel 1939 viene presa dall'esercito sovietico durante l'invasione della Polonia da parte della Germania e inclusa nella RSS Ucraina. Fra il 1939 e il 1941 il regime sovietico ordina la deportazione di migliaia di abitanti in gran parte polacchi verso la Siberia dove periranno.\nNel 1941 gli occupanti nazisti torturano e uccidono in massa circa ebrei, il 22 febbraio 1943 i tedeschi dichiarano la citt\u00e0 \"libera da giudei\". Quando l'esercito sovietico raggiunge Stanis\u0142aw\u00f3w il 27 luglio 1944 trova circa 100 ebrei sopravvissuti nascondendosi. In totale solo ebrei sopravvivono alla guerra.\nNel 1962 il nome della citt\u00e0 viene cambiato in onore dello scrittore ucraino Ivan Franko. Nei primi anni '90 la citt\u00e0 \u00e8 uno dei centri propulsori del movimento indipendentista ucraino."}
{"id": "1421840", "revid": "767487", "url": "https://it.wikipedia.org/wiki?curid=1421840", "title": "Johnny Gioeli", "text": "Attualmente \u00e8 cantante nel progetto solista del chitarrista tedesco Axel Rudi Pell e di gruppi come Hardline, Accomplice e Crush 40.\nBiografia.\nGli esordi.\nLa carriera musicale di Johnny Gioeli ha inizio nei primi anni ottanta con la formazione della band \"Phaze\" assieme al fratello Joey Gioeli. Dopo poco il gruppo si sciolse e Johnny inizi\u00f2 a suonare la batteria con la band \"Killerhit\" nel 1983, all'et\u00e0 di 17 anni, riuscendo ad avere un buon successo ed esibendosi a un paio di concerti nei locali dell'east coast statunitense.\nRitornati a Hollywood, i Killerhit incontrano il cantante dei Poison Bret Michaels, il quale present\u00f2 loro Debra Rosner, che divenne la manager del gruppo. Debra consigli\u00f2 al gruppo di spostare Johnny dalle pelli della batteria al microfono, nel ruolo di frontman, ingaggiando Darek Cava come sostituto.\nIl gruppo cambi\u00f2 anche nome in Brunette e riscosse un buon successo. Nel 1991 per\u00f2 si sciolse.\nGli Hardline.\nIn quegli anni Johhny stava scrivendo delle canzoni con suo fratello Joey per un album che volevano chiamare \"Brothers\". Dopo aver incontrato Neal Schon, chitarrista dei Journey e all'epoca ragazzo della sorella, quest'ultimo si propose come manager del gruppo, per poi diventarne chitarrista.\nLa band si denomin\u00f2 Hardline e nel 1992 diede alla luce il primo album, \"Double Eclipse\", con Deen Castronovo alla batteria e Todd Jensen al basso. L'album riscosse un grandissimo successo e assicur\u00f2 alla band una lunga tourn\u00e9e negli Stati Uniti.\nDurante la stesura dei brani per il secondo disco, incominciarono per\u00f2 i primi battibecchi tra il manager e Neal Schon, i quali degenerarono in breve tempo e portarono all'abbandono di Schon e, di conseguenza, in breve tempo allo scioglimento della band.\nSolo 10 anni dopo lo scioglimento, Johnny e suo fratello si riunirono e riformarono gli Hardline, questa volta con una nuova formazione che vedeva alla batteria Bobby Rock, alla chitarra Josh Ramos e al basso Christopher Maloney. Nel 2002 fu pubblicato cos\u00ec un nuovo album, intitolato \"Hardline II\", a cui segu\u00ec il live CD/DVD \"Live At The Gods 2002\" nel 2003. Dopo alcune altre date, la band si divise nuovamente.\nNel 2009 il gruppo si \u00e8 poi nuovamente riunito, entrando in studio per registrare un terzo album, a titolo \"Leaving the End Open\". Nel 2012 un cambio di formazione porta Gioeli ad affidarsi al songwriting del tastierista italiano Alessandro Del Vecchio e agli strumenti di Thorsten Koehne (chitarra), Anna Portalupi (basso) e Francesco Jovino (batteria). Con questa line-up viene pubblicato a fine maggio un nuovo album, intitolato \"Danger Zone\".\nAxel Rudi Pell.\nIntanto, dopo il primo scioglimento degli Hardline, Johhny Gioeli si era ritirato dalla scena musicale. Dopo quasi sei anni di inattivit\u00e0, nel 1998 il chitarrista tedesco Axel Rudi Pell venne a sua conoscenza e lo assunse come cantante per il suo gruppo, dopo che Jeff Scott Soto aveva da poco abbandonato la formazione.\nCon la nuova formazione fu pubblicato nello stesso anno il disco \"Oceans of Time\", album che divenne il pi\u00f9 venduto della carriera di Axel Rudi Pell. In agosto il gruppo suon\u00f2 al celebre locale \"Bochum's Zeche\" e dopo due giorni calc\u00f2 il palco del Wacken Open Air Festival 1999 di fronte a 20000 spettatori.\nIl successivo disco fu \"The Masquerade Ball\", pubblicato nel 2000., che riscosse ancora un ottimo successo. Nel 2001 il gruppo si esib\u00ec al Bang Your Head festival e nello stesso anno fu pubblicato un nuovo album, \"Shadow Zone\", che raggiunse la posizione #22 nelle classifiche tedesche. Le registrazioni del nuovo disco, dal titolo \"Kings and Queens\", iniziarono nell'ottobre 2003 e portarono alla pubblicazione nel marzo 2004, raggiungendo la posizione #40 nella classifica nazionale e #75 in Svezia.\nDopo un 2005 all'insegna dei concerti, nel 2006 fu pubblicato un nuovo album, \"Mystica\", che raggiunse la posizione #27 in Germania e #56 in Svezia. Il tour che segu\u00ec fu il pi\u00f9 glorioso della storia del gruppo e si prolung\u00f2 fino a tardo 2007. Nello stesso anno, gli Axel Rudi Pell pubblicarono una raccolta di cover dal titolo \"Diamonds Unlocked\", nella quale eseguirono, tra le altre, \"Beautiful Day\" degli U2, \"Love Gun\" dei Kiss e \"In the Air Tonight\" di Phil Collins. Nell'ottobre 2008 la band pubblic\u00f2 un nuovo disco dal titolo \"Tales of the Crown\". Ad esso segu\u00ec un lungo tour promozionale che ebbe tappe in tutta Europa, e nel 2010 un nuovo album, dal titolo \"The Crest\".\nNel 2011 \u00e8 il turno del terzo capitolo della saga \"The Ballads\", ovvero la raccolta \"The Ballads IV\", a cui seguir\u00e0 nel 2012 il nuovo studio album \"Circle of the Oath\"."}
{"id": "1421841", "revid": "124123", "url": "https://it.wikipedia.org/wiki?curid=1421841", "title": "Morti nel 1081", "text": ""}
{"id": "1421845", "revid": "124123", "url": "https://it.wikipedia.org/wiki?curid=1421845", "title": "Nati nel 1083", "text": ""}
{"id": "1421846", "revid": "1992529", "url": "https://it.wikipedia.org/wiki?curid=1421846", "title": "F\u00ebdor F\u00ebdorovi\u010d \u0160aljapin", "text": "Biografia.\nNacque a Mosca, il pi\u00f9 giovane dei sei figli del cantante lirico russo F\u00ebdor Ivanovi\u010d \u0160aljapin e della ballerina italiana Iola Tornaghi (1873-1965). Il padre era ritenuto il pi\u00f9 celebre basso della prima met\u00e0 del XX secolo; la madre era una prima ballerina che smise di recitare dopo il matrimonio per potersi dedicare esclusivamente alla famiglia. In seguito alla Rivoluzione russa, i \u0160aljapin tentarono di restare a vivere in Russia ma ci\u00f2 divenne impossibile, specialmente dopo l'avvento al potere dei Bolscevichi, che confiscarono le propriet\u00e0 del capofamiglia. La famiglia \u0160aljapin decise cos\u00ec di emigrare a Parigi nel 1924.\nF\u00ebdor riusc\u00ec a liberarsi dell'ingombrante ombra paterna solo dopo essersi trasferito da Parigi a Hollywood, dove cominci\u00f2 la sua carriera di attore recitando come comparsa in alcuni film muti. Riusc\u00ec a ritagliarsi piccoli ruoli da caratterista di spessore, grazie alle sue buone doti interpretative. La sua interpretazione di Kashkin, ucciso da Gary Cooper in \"Per chi suona la campana\" (1943), segna uno dei momenti pi\u00f9 alti dei primi anni della sua carriera. Interpret\u00f2 una variet\u00e0 di personaggi russi in film girati durante la seconda guerra mondiale.\nTerminata la guerra, F\u00ebdor \u0160aljapin si trasfer\u00ec a Roma. Qui continu\u00f2 la sua carriera di attore, interpretando una grande variet\u00e0 di ruoli diversi: dal senatore Torsello nel film satiro-politico \"Nonostante le apparenze... e purch\u00e9 la nazione non lo sappia... All'onorevole piacciono le donne\" (1972), al sinistro e maligno professor Varelli nel film horror \"Inferno\" (1980).\nNegli ultimi anni della sua vita torn\u00f2 a interpretare ruoli offerti dall'industria di Hollywood in film di successo, primo fra tutti \"Stregata dalla luna\" (1987) con Cher e Nicolas Cage (nel quale interpret\u00f2 il nonno della protagonista). Tuttavia, la sua pi\u00f9 famosa interpretazione resta Jorge da Burgos, il monaco cieco de \"Il nome della rosa\" (1986).\nNel 1984 F\u00ebdor \u0160aljapin fece ritorno a Mosca per la sepoltura del padre, quando la salma venne riportata in patria da Parigi.\nF\u00ebdor F\u00ebdorovi\u010d \u0160aljapin mor\u00ec per cause naturali il 17 settembre 1992, all'et\u00e0 di 86 anni, nella sua casa di Roma."}
{"id": "1421847", "revid": "124123", "url": "https://it.wikipedia.org/wiki?curid=1421847", "title": "Morti nel 1090", "text": ""}
{"id": "1421850", "revid": "124123", "url": "https://it.wikipedia.org/wiki?curid=1421850", "title": "Nati nel 1095", "text": ""}
{"id": "1421851", "revid": "124123", "url": "https://it.wikipedia.org/wiki?curid=1421851", "title": "Morti nel 1095", "text": ""}
{"id": "1421853", "revid": "124123", "url": "https://it.wikipedia.org/wiki?curid=1421853", "title": "Morti nel 1102", "text": ""}
{"id": "1421857", "revid": "124123", "url": "https://it.wikipedia.org/wiki?curid=1421857", "title": "Morti nel 1106", "text": ""}
{"id": "1421858", "revid": "124123", "url": "https://it.wikipedia.org/wiki?curid=1421858", "title": "Nati nel 1118", "text": ""}
{"id": "1421861", "revid": "124123", "url": "https://it.wikipedia.org/wiki?curid=1421861", "title": "Morti nel 1120", "text": ""}
{"id": "1421862", "revid": "1543377", "url": "https://it.wikipedia.org/wiki?curid=1421862", "title": "Kapton", "text": "Il Kapton \u00e8 una pellicola poliimmide sviluppata dalla DuPont in grado di rimanere stabile in un'ampia gamma di temperature, dai -269\u00a0\u00b0C a +400\u00a0\u00b0C. Il Kapton \u00e8 usato, tra le altre cose, nei circuiti stampati flessibili e nello strato esterno delle tute spaziali degli astronauti, progettate per garantire protezione termica e dai micrometeoroidi.\nComposizione.\nIl nome chimico del Kapton H e del Kapton HN \u00e8 \"poli (4,4' \u2013 ossidifenilene-piromellitimide)\". \u00c8 il prodotto di una reazione di condensazione tra una diammina aromatica e l'anidride piromellitica, con liberazione di acqua. La sintesi del Kapton \u00e8 un esempio dell'uso di una dianidride in una polimerizzazione a stadi. Il polimero intermedio, conosciuto come \u201cacido poliamico\u201d, \u00e8 solubile a causa dei forti legami a idrogeno con il solvente polare di solito utilizzato nella reazione. La chiusura della catena avviene ad alte temperature (200\u2013300\u00a0\u00b0C).\nUtilizzo.\nAviazione.\nIl Kapton \u00e8 stato largamente impiegato come isolante nei cablaggi elettrici per aviazione civile e militare, essendo pi\u00f9 leggero di altri isolanti, a parit\u00e0 di isolamento e resistenza alla temperatura. \u00c8 risultato per\u00f2 che il Kapton non \u00e8 granch\u00e9 resistente allo stress meccanico tipico dell'impiego aeronautico, principalmente a causa di abrasioni all'interno dei cablaggi dovute alle vibrazioni. Come conseguenza, molti velivoli hanno dovuto subire ampie operazioni di manutenzione ai cavi e, a volte, \u00e8 stato necessario sostituire l'intero sistema di cablaggi isolati in Kapton, in quanto il mancato isolamento elettrico causava corto circuiti.\nAstronavi.\nSecondo un rapporto interno della NASA, \"i cavi dello Space Shuttle erano schermati con un isolante, noto come Kapton, che tendeva a rompersi col tempo, provocando cortocircuiti e potenzialmente incendi\". Di contro, il Jet Propulsion Laboratory della NASA ha definito il Kapton un buon supporto plastico per le vele solari, grazie alle sue caratteristiche di lunga durata nell'ambiente spaziale. Il Kapton \u00e8 anche il principale materiale usato per lo scudo solare del Telescopio spaziale James Webb.\nRaggi x.\nIl Kapton \u00e8 anche comunemente usato come materiale per finestre passanti per tutti i tipi di sorgenti di raggi x (macchine di luce di sincrotrone e tubi a raggi X), e per i rivelatori di raggi X. La sua alta stabilit\u00e0 meccanica e termica, cos\u00ec come la sua alta trasparenza ai raggi X, ne fanno il materiale pi\u00f9 indicato per questi scopi. Inoltre non risente dei danni da irraggiamento. In questo modo pu\u00f2 - almeno in quest'applicazione - sostituire il letale berillio.\nFisica sperimentale.\nLo schermo parasole del telescopio spaziale James Webb \u00e8 costituito da 5 strati in Kapton.\nI GEMs (gas electron multilpier) utilizzati in fisica delle particelle sono costruiti sfruttando le propriet\u00e0 del kapton."}
{"id": "1421863", "revid": "712828", "url": "https://it.wikipedia.org/wiki?curid=1421863", "title": "Nobutoshi Canna", "text": "Canna fa parte attualmente della Aoni Production.\nAlcune volte Nobutoshi viene mal letto come 'Nobuen' a causa dell'ideogramma 'toshi', che a seconda della diversa lettura pu\u00f2 essere letto come nen.\nDeve la sua notoriet\u00e0 anche all'aver doppiato molti personaggi famosi, tra cui Aquarius Camus (\"I Cavalieri dello zodiaco - Saint Seiya - Hades\"), Tasuki (\"Fushigi y\u00fbgi\"), Basara Nekki (\"Macross 7\"), Kabuto Yakushi (\"Naruto\"), Nnoitra Jilga (\"Bleach\"), Knuckles the Echidna (\"Sonic X\") e Li Pailong (\"Shaman King\").\nHa lavorato col nome di \"Nobutoshi Hayashi\" fino al dicembre del 1999, cambiato poi nel gennaio del 2000 in \"Nobutoshi Canna\"; particolare \u00e8 la data del suo compleanno, che coincide con quella di Y\u016bsuke Numata.\nNel campo del doppiaggio, \u00e8 molto amico col compagno seiyuu Morikubo Shotaro.\nRapporti con Toshiyuki Morikawa.\nIn molti titoli Nobutoshi ha lavorato assieme a Toshiyuki Morikawa, e spesso i loro personaggi sono rivali o amici; si ricordino per esempio serie come \"Slam Dunk\", nella quale Nobutoshi era la voce di Soichiro Jin e Toshiyuki era quella di Nobunaga Kiyota, due giocatori della scuola Kainan. Inoltre nella stessa serie, diedero anche la voce a due membri della gang di Sakuragi: Mito Yohei (Toshiyuki) ed Ookusu Yuji (Nobutoshi).\nIn \"Berserk\" invece, Nobutoshi era la voce del protagonista Guts, mentre Toshiyuki era quella del rivale di Guts ed antagonista della serie, Griffith, cosa che si ripet\u00e9 anche in \"Super Robot Wars Original Generations\", dove Nobutoshi fu la voce di Axel Almer, rivale del Kyosuke Nanbu di Toshiyuki.\nI due doppiatori hanno doppiato insieme anche nella serie di \"Soulcalibur\", dove Nobutoshi era quella di Maxi, e Toshiyuki quella di Mitsurugi.\nInfine, Nobutoshi \u00e8 stato scelto come seiyuu di Nnoitra in \"Bleach\", ed ancora una volta ritrova Toshiyuki, il quale ha dato la voce a diversi personaggi, uno tra i tanti, Kaname T\u014dsen, appartenente allo stesso gruppo di Nnoitra."}
{"id": "1421866", "revid": "124123", "url": "https://it.wikipedia.org/wiki?curid=1421866", "title": "Nati nel 1127", "text": ""}
{"id": "1421867", "revid": "124123", "url": "https://it.wikipedia.org/wiki?curid=1421867", "title": "Morti nel 1132", "text": ""}
{"id": "1421870", "revid": "124123", "url": "https://it.wikipedia.org/wiki?curid=1421870", "title": "Morti nel 1138", "text": ""}
{"id": "1421873", "revid": "124123", "url": "https://it.wikipedia.org/wiki?curid=1421873", "title": "Nati nel 1140", "text": ""}
{"id": "1421874", "revid": "124123", "url": "https://it.wikipedia.org/wiki?curid=1421874", "title": "Morti nel 1142", "text": ""}
{"id": "1421877", "revid": "124123", "url": "https://it.wikipedia.org/wiki?curid=1421877", "title": "Morti nel 1145", "text": ""}
{"id": "1421878", "revid": "124123", "url": "https://it.wikipedia.org/wiki?curid=1421878", "title": "Nati nel 1147", "text": ""}
{"id": "1421879", "revid": "124123", "url": "https://it.wikipedia.org/wiki?curid=1421879", "title": "Morti nel 1147", "text": ""}
{"id": "1421880", "revid": "124123", "url": "https://it.wikipedia.org/wiki?curid=1421880", "title": "Nati nel 1153", "text": ""}
{"id": "1421883", "revid": "124123", "url": "https://it.wikipedia.org/wiki?curid=1421883", "title": "Nati nel 1154", "text": ""}
{"id": "1421884", "revid": "124123", "url": "https://it.wikipedia.org/wiki?curid=1421884", "title": "Morti nel 1154", "text": ""}
{"id": "1421887", "revid": "21880", "url": "https://it.wikipedia.org/wiki?curid=1421887", "title": "Paradisea apoda", "text": ""}
{"id": "1421889", "revid": "124123", "url": "https://it.wikipedia.org/wiki?curid=1421889", "title": "Nati nel 1156", "text": ""}
{"id": "1421890", "revid": "124123", "url": "https://it.wikipedia.org/wiki?curid=1421890", "title": "Morti nel 1156", "text": ""}
{"id": "1421893", "revid": "124123", "url": "https://it.wikipedia.org/wiki?curid=1421893", "title": "Nati nel 1159", "text": ""}
{"id": "1421894", "revid": "21880", "url": "https://it.wikipedia.org/wiki?curid=1421894", "title": "Paradisea rudolphi", "text": ""}
{"id": "1421895", "revid": "124123", "url": "https://it.wikipedia.org/wiki?curid=1421895", "title": "Nati nel 1169", "text": ""}
{"id": "1421896", "revid": "124123", "url": "https://it.wikipedia.org/wiki?curid=1421896", "title": "Morti nel 1172", "text": ""}
{"id": "1421898", "revid": "124123", "url": "https://it.wikipedia.org/wiki?curid=1421898", "title": "Morti nel 1176", "text": ""}
{"id": "1421899", "revid": "1201880", "url": "https://it.wikipedia.org/wiki?curid=1421899", "title": "Thomas Ian Nicholas", "text": "Biografia.\nCarriera cinematografica.\nHa iniziato a recitare a 6 anni di et\u00e0 in produzioni cinematografiche quali \"La recluta dell'anno\", \"Un ragazzo alla corte di Re Art\u00f9\", \"Il fantastico mondo di Aladino\", ma \u00e8 soprattutto attraverso la partecipazione ai primi tre film della serie \"American Pie\" che ha ottenuto la notoriet\u00e0. All'et\u00e0 di 14 anni ha iniziato a suonare la chitarra e nel 2008 : \"Without Warning\".\nVita privata.\nNel 2007 si \u00e8 sposato con la disc jockey Colette Marino, con cui ha avuto due figli, Nolan River nato nel 2011 e Zo\u00eb Dylan nata nel 2016."}
{"id": "1421900", "revid": "124123", "url": "https://it.wikipedia.org/wiki?curid=1421900", "title": "Nati nel 1180", "text": ""}
{"id": "1421901", "revid": "124123", "url": "https://it.wikipedia.org/wiki?curid=1421901", "title": "Morti nel 1180", "text": ""}
{"id": "1421904", "revid": "124123", "url": "https://it.wikipedia.org/wiki?curid=1421904", "title": "Nati nel 1181", "text": ""}
{"id": "1421905", "revid": "124123", "url": "https://it.wikipedia.org/wiki?curid=1421905", "title": "Morti nel 1184", "text": ""}
{"id": "1421906", "revid": "1501558", "url": "https://it.wikipedia.org/wiki?curid=1421906", "title": "\u00d6FB-Supercup", "text": "La \u00d6FB-Supercup era una competizione calcistica in cui si affrontavano in una gara unica i campioni d'Austria e i vincitori della \u00d6FB-Cup. Inaugurata nel 1986, si svolse annualmente (generalmente a luglio) fino al 2004. Assunse la denominazione commerciale di \"max. Supercup\" dal 1999 al 2001 e quella di \"T-Mobile Supercup\" dal 2002 al 2004. L'edizione del 2005 fu cancellata per mancanza di date disponibili, dopodich\u00e9 la manifestazione fu soppressa.\nNon esisteva una norma fissa per l'organizzazione della gara, infatti solo sette edizioni su 19 furono disputate in casa dei campioni nazionali. Gli stadi che hanno ospitato pi\u00f9 volte la manifestazione sono l'Alpenstadion (oggi Franz Fekete) di Kapfenberg, il Tivoli di Innsbruck e l'Arnold Schwarzenegger (oggi Liebenau) di Graz, con 3 edizioni ciascuno.\nLa squadra che detiene il record di successi \u00e8 l'Austria Vienna (6), seguita da Red Bull Salisburgo, Rapid Vienna e Sturm Graz (3).\nNell'eventualit\u00e0 che la stessa squadra conquistasse campionato e coppa nella stessa stagione (\"double\"), disputava la supercoppa la finalista perdente di \u00d6FB-Cup. Tale evenienza si \u00e8 verificata ben sette volte, nel 1986, 1987, 1989, 1992, 1999, 2003 e 2004. Nel 2002 il campione nazionale Tirol Innsbruck, scomparso per fallimento, fu sostituito dai vice-campioni dello Sturm Graz.\nNel 2006 la manifestazione venne sostituita da un'\"All-Star Game\" tra le selezioni di Bundesliga e Erste Liga (3-3 il risultato), nel 2007 non \u00e8 stato disputato nemmeno quest'ultimo, mentre nel 2008 i campioni nazionali del Rapid Vienna e l'Horn, vincitore della \u00d6FB-Amateurcup 2007-2008, hanno disputato una edizione non ufficiale del trofeo, vinta per 7-1 dai viennesi."}
{"id": "1421909", "revid": "124123", "url": "https://it.wikipedia.org/wiki?curid=1421909", "title": "Nati nel 1187", "text": ""}
{"id": "1421913", "revid": "124123", "url": "https://it.wikipedia.org/wiki?curid=1421913", "title": "Nati nel 1203", "text": ""}
{"id": "1421917", "revid": "124123", "url": "https://it.wikipedia.org/wiki?curid=1421917", "title": "Nati nel 1204", "text": ""}
{"id": "1421918", "revid": "124123", "url": "https://it.wikipedia.org/wiki?curid=1421918", "title": "Morti nel 1204", "text": ""}
{"id": "1421919", "revid": "124123", "url": "https://it.wikipedia.org/wiki?curid=1421919", "title": "Morti nel 1211", "text": ""}
{"id": "1421920", "revid": "186518", "url": "https://it.wikipedia.org/wiki?curid=1421920", "title": "Auanagana", "text": ""}
{"id": "1421924", "revid": "124123", "url": "https://it.wikipedia.org/wiki?curid=1421924", "title": "Morti nel 1216", "text": ""}
{"id": "1421928", "revid": "124123", "url": "https://it.wikipedia.org/wiki?curid=1421928", "title": "Nati nel 1218", "text": ""}
{"id": "1421929", "revid": "124123", "url": "https://it.wikipedia.org/wiki?curid=1421929", "title": "Morti nel 1219", "text": ""}
{"id": "1421934", "revid": "124123", "url": "https://it.wikipedia.org/wiki?curid=1421934", "title": "Morti nel 1226", "text": ""}
{"id": "1421937", "revid": "124123", "url": "https://it.wikipedia.org/wiki?curid=1421937", "title": "Nati nel 1235", "text": ""}
{"id": "1421938", "revid": "110157", "url": "https://it.wikipedia.org/wiki?curid=1421938", "title": "B\u00fcsum", "text": "B\u00fcsum \u00e8 un comune di 4.867 abitanti dello Schleswig-Holstein, in Germania.\nAppartiene al circondario (\"Kreis\") del Dithmarschen (targa HEI) ed \u00e8 capoluogo della Comunit\u00e0 amministrativa (\"Amt\") di B\u00fcsum-Wesselburen.\nGeografia fisica.\nB\u00fcsum si trova nella parte centro-settentrionale del circondario, affacciata sul Mare del Nord.\nStoria.\nFino a 400 anni fa, Busum si trovava su un isolotto, in mezzo a quello che viene chiamato \"Wattenmeer\", un territorio ora prosciugato, al di sotto del livello del mare. Verso la fine del XVI secolo, il naturale innalzamento del terreno ha provocato il ricongiungimento alla terraferma.\nEconomia.\nLe principali attivit\u00e0 economiche sono costituite dalla pesca e al turismo.\nQuest'ultimo si \u00e8 sviluppato a partire dalla seconda met\u00e0 del 1800 e riguarda in particolare lo sfruttamento delle risorse termali, con moderni impianti di talassoterapia.\nCaratteristiche.\nUna parte del porto \u00e8 rimasta immutata dal 1720. Qui si trova anche l'unico faro del Dithmarschen, dalle caratteristiche righe bianche e rosse, costruito nel 1913 e tutelato come bene nazionale. \nLa chiesa di St. Clemens, costruita nel XV secolo, si segnala per un bel fonte battesimale in bronzo, risalente al XIII secolo, donato dal pirata Cord Widderich che l'aveva trafugato sull'isola Pellworm. \nLa cittadina ospita inoltre un Museo del mare \u201cMuseum am Meer\u201d, dedicato alla pesca nel Mare del Nord e alla lavorazione dei granchi."}
{"id": "1421939", "revid": "12007178", "url": "https://it.wikipedia.org/wiki?curid=1421939", "title": "Buesum", "text": ""}
{"id": "1421940", "revid": "124123", "url": "https://it.wikipedia.org/wiki?curid=1421940", "title": "Nati nel 1239", "text": ""}
{"id": "1421942", "revid": "124123", "url": "https://it.wikipedia.org/wiki?curid=1421942", "title": "Morti nel 1242", "text": ""}
{"id": "1421943", "revid": "124123", "url": "https://it.wikipedia.org/wiki?curid=1421943", "title": "Nati nel 1243", "text": ""}
{"id": "1421946", "revid": "124123", "url": "https://it.wikipedia.org/wiki?curid=1421946", "title": "Morti nel 1249", "text": ""}
{"id": "1421947", "revid": "124123", "url": "https://it.wikipedia.org/wiki?curid=1421947", "title": "Nati nel 1251", "text": ""}
{"id": "1421951", "revid": "124123", "url": "https://it.wikipedia.org/wiki?curid=1421951", "title": "Morti nel 1253", "text": ""}
{"id": "1421955", "revid": "124123", "url": "https://it.wikipedia.org/wiki?curid=1421955", "title": "Morti nel 1264", "text": ""}
{"id": "1421959", "revid": "287204", "url": "https://it.wikipedia.org/wiki?curid=1421959", "title": "Circondario del Dithmarschen", "text": "Il circondario del Dithmarschen \u00e8 un circondario (\"Kreis\") dello Schleswig-Holstein, in Germania. Comprende 5 citt\u00e0 e 111 comuni. Il capoluogo e centro urbano principale \u00e8 Heide. Dithmarschen confina con i circondari della Frisia Settentrionale, Schleswig-Flensburgo, Rendsburg-Eckernf\u00f6rde, e Steinburg e con il Land di Bassa Sassonia. \u00c8 bagnato dal Mare del Nord, dai fiumi Eider ed Elba e grosso modo dal Canale di Kiel. \nL'attuale suddivisione amministrativa \u00e8 in gran parte identica alla regione storica del Dithmarschen. Storicamente la regione \u00e8 famosa per l'eroica resistenza opposta nel 1500 al re di Danimarca e per la creazione in epoca medievale di una repubblica contadina indipendente facente parte del Sacro Romano Impero e della Lega Anseatica. Il distretto di Dithmarschen fa parte della regione metropolitana di Amburgo. In passato il Dithmarschen era caratterizzato principalmente dall'agricoltura e dalla coltivazione del cavolo cappuccio: negli ultimi 100 anni si sono aggiunti la produzione di petrolio, il turismo e la produzione di energia eolica. Il circondario ospita un'importante zona industriale nel porto di Brunsb\u00fcttel.\nGeografia fisica.\nTerritorio.\nIl circondario si trova nella regione di Holstein sul Mare del Nord. A nord confina con i distretti di Frisia Settentrionale e Schleswig-Flensburgo, a est con Rendsburg-Eckernf\u00f6rde ea sud-est con Steinburg. Il confine del circondario segue all'incirca il Canale di Kiel a sud-est e ad est. Alcune parti dell'area di Dithmarsch si trovano a sud-est e alcune parti dell'area di Steinburg e Rendsburg a nord-ovest del canale, poich\u00e9 il confine del circondario \u00e8 ancora identico a quello di epoca carolingia. \nLe citt\u00e0 pi\u00f9 grandi nelle vicinanze sono Amburgo e Itzehoe a sud-est, Husum a nord e Kiel e Rendsburg a est. Poich\u00e9 le infrastrutture dei trasporti nello Schleswig-Holstein sono pi\u00f9 sviluppate lungo la direttrice nord-sud che quella est-ovest, il circondario \u00e8 principalmente orientato verso Amburgo. La sua parte meridionale, l'area economica di Brunsb\u00fcttel, appartiene alla regione metropolitana di Amburgo.\nOrografia.\nIl paesaggio della regione deve la sua conformazione all'influenza del Mare del Nord. Da ovest a est il Dithmarschen \u00e8 costituito da piane di marea, paludi, torbe e geestland. Il Mare del Nord, anni fa, era pi\u00f9 alto rispetto al livello odierno e la linea costiera correva allora lungo il geestland. Circa anni fa, i nuclei di geestland erano collegati fra loro da depositi di sabbia e ghiaia. Le torbiere, i laghi e le paludi emersero quando l'area dietro questi depositi non fu pi\u00f9 sommersa dalle acque marine. Dopo che le prime piante (salicornia) misero radici, il terreno si trasform\u00f2 prima in paludi salmastre e poi in acquitrini. Questi terreni salmastri sono tra i pi\u00f9 fertili della Germania, tanto che l'agricoltura vegetale nel Dithmarschen produce le rese pi\u00f9 elevate nello Schleswig-Holstein.\nIl paesaggio palustre \u00e8 completamente piatto e copre gran parte della regione. Lo stesso tipo di paesaggio si trova sulla costa tedesca del Mare del Nord, nei Paesi Bassi e nello Jutland meridionale. Tuttavia, le paludi formatesi in questa regione, pur simili a quelle della vicina Frisia Settentrionale, sono leggermente pi\u00f9 alte, e quindi pi\u00f9 adatte all'agricoltura.\nA causa della particolare conformazione del territorio, dall'VIII secolo circa, gli abitanti del Dithmarschen vissero su tumuli artificiali per proteggersi dal mare. Nel XII secolo iniziarono a costruire dighe per proteggere i loro pascoli e campi. A partire dal Quattrocento, iniziarono le operazioni di bonifica che resero pi\u00f9 redditizie e pi\u00f9 abitabili le terre.\nIdrografia.\nLa regione ospita il mare dei Wadden al largo della costa. Tale mare \u00e8 caratterizzato da differenze di marea relativamente elevate di oltre 3,2 metri. A differenza della Frisia settentrionale, Dithmarschen non ha avuto isole esterne come protezione dal mare, e si \u00e8 quindi dovuto ricorrere ad un sistema di dighe pi\u00f9 dinamico. La isola sabbiosa di Blauort e l'isola di Trischen si spostano pi\u00f9 di 30 metri all'anno verso la costa a causa dell'erosione e del drenaggio, e nel processo stanno perdendo considerevolmente di dimensioni; si pu\u00f2 presumere che nuove sabbie e isole si formeranno al loro punto di partenza. I confini a terra non sono cambiati molto dai tempi di Carlo Magno, ma l'acquisizione di terreni nella palude ha quasi raddoppiato l'area della regione a partire dal XII secolo. Il circondario ha di dighe esterne lungo la costa del Mare del Nord e lungo il fiume Elba. C'\u00e8 anche una serie di dighe pi\u00f9 piccole, della lunghezza totale di lungo la costa del Mare del Nord e lungo il fiume Eideren. Dal 1973, una diga alla foce dell'Eideren ha regolato il livello dell'acqua nel fiume, riducendo la necessit\u00e0 di argini alla foce del fiume da 60 a .\nLe isole sabbiose di Trischen, Tertius e Blauort sono tre banchi di sabbia appena al largo della costa. Sono tre delle poche isole sabbiose rimaste sulla costa tedesca e sono un habitat molto importante per uccelli marini e foche. Dopo diversi tentativi falliti negli anni Trenta di rendere i banchi di sabbia abitabili per gli esseri umani, ora fanno parte di un parco nazionale protetto. Una ricca avifauna si trova anche nelle praterie umide nella depressione tra Eideren, Treene e Sorge.\nStoria.\nIn epoca preistorica, il paesaggio naturale consisteva in foreste costellate di laghi alcune baie che si estendevano in profondit\u00e0 nell'entroterra. Questo ambiente forniva buone risorse ai gruppi di cacciatori raccoglitori che vagavano per la regione. Alcuni siti archeologici, come quello di Fedderingen, indicano che l'area costiera era utilizzata per attivit\u00e0 di pesca, caccia e ricerca di selci da parte dei cacciatori raccoglitori del periodo mesolitico.\nReperti e scavi archeologici hanno rivelato l'esistenza di insediamenti lungo le rive fluviali della regione sin dall'et\u00e0 del ferro romana negli anni 100 e 200 d.C. Al contrario, poco si sa circa gli insediamenti durante le invasioni barbariche del V secolo.\nSuddivisione amministrativa.\nCitt\u00e0 indipendenti\nComunit\u00e0 amministrative"}
{"id": "1421961", "revid": "124123", "url": "https://it.wikipedia.org/wiki?curid=1421961", "title": "Morti nel 1275", "text": ""}
{"id": "1421964", "revid": "124123", "url": "https://it.wikipedia.org/wiki?curid=1421964", "title": "Nati nel 1287", "text": ""}
{"id": "1421965", "revid": "124123", "url": "https://it.wikipedia.org/wiki?curid=1421965", "title": "Nati nel 1288", "text": ""}
{"id": "1421967", "revid": "124123", "url": "https://it.wikipedia.org/wiki?curid=1421967", "title": "Morti nel 1288", "text": ""}
{"id": "1421968", "revid": "124123", "url": "https://it.wikipedia.org/wiki?curid=1421968", "title": "Morti nel 1289", "text": ""}
{"id": "1421969", "revid": "125192505", "url": "https://it.wikipedia.org/wiki?curid=1421969", "title": "Memoria a nucleo magnetico", "text": "La memoria a nucleo magnetico o memoria a nuclei di ferrite \u00e8 una tipologia di memoria informatica non volatile. Questa utilizza piccoli anelli magnetici di ceramica per memorizzare le informazioni digitali, i dati sono memorizzati tramite la variazione della polarit\u00e0 del campo magnetico degli anelli. Queste memorie furono utilizzate nei primi computer prima della diffusione delle memorie a semiconduttori.\nStoria.\nLe prime ricerche sulle memorie a nuclei magnetici furono svolte da An Wang e Way-Dong Woo, due ricercatori statunitensi che svilupparono nel 1949 il \"pulse transfer controlling device\". Il nome indica un dispositivo che tramite campo magnetico dovrebbe controllare l'attivazione di un sistema elettromeccanico. Wang e Woo lavoravano all'Universit\u00e0 di Harvard, quest'universit\u00e0 a differenza del MIT non era interessata a promuovere le invenzioni sviluppate internamente. Comunque Wang riusc\u00ec a farsi assegnare il brevetto dell'invenzione.\nIntanto Jay Forrester presso il MIT stava sviluppando il computer Whirlwind ed era venuto a conoscenza delle ricerche di Wang e di Woo. Il computer Whirlwind richiedeva una memoria principale molto veloce (per l'epoca) per poter eseguire un simulatore di volo in tempo reale. Inizialmente Forrester aveva pensato di utilizzare i tubi Williams per la memoria principale, ma questi erano intrinsecamente inaffidabili e di difficile gestione.\nDue invenzioni fondamentali portarono allo sviluppo delle memorie magnetiche e anche delle moderne memorie per computer. Una difficolt\u00e0 era legata al fatto che l'accesso ai dati causava la cancellazione del contenuto letto dalla memoria: Wang risolse il problema associando ad ogni lettura anche una scrittura al fine di rimemorizzare i dati. Forrester nel contempo era riuscito a utilizzare un ridotto numero di collegamenti per gestire un ampio numero di nuclei magnetici.\nIl progetto di Forrester richiedeva che uno dei fili attraversasse i nuclei magnetici con un'inclinazione di 45\u00b0 gradi, questo non poteva essere eseguito in modo automatico dalle macchine e quindi le memorie vennero assemblate manualmente con l'ausilio di microscopio e di strumenti di precisione.\nAlla fine degli anni cinquanta alcuni impianti industriali erano stati attivati nell'estremo oriente, in questi impianti lavoravano dei salariati che si accontentavano di stipendi molto modesti e questo permise di abbassare notevolmente il prezzo delle memorie. Questo permise alle memorie a nuclei magnetici negli anni sessanta di diventare la pi\u00f9 diffusa memoria per computer sostituendo le economiche ma molto lente memorie a tamburo e le veloci ma costose memorie a valvole termoioniche. Alcune societ\u00e0 utilizzarono anche lavoratori scandinavi che dopo le ristrutturazioni del settore tessile si trovavano senza lavoro.\nAll'inizio le memorie costavano circa un dollaro per elemento, ma verso la fine erano arrivate a costare circa un centesimo di dollaro per elemento. Queste memorie comunque vennero sostituite negli anni settanta dalle memorie a semiconduttori.\nIl Dr. Wang riusc\u00ec ad avere il brevetto sulla sua scoperta solo nel 1955, a quell'epoca diverse societ\u00e0 gi\u00e0 utilizzavano quella tecnologia e quindi Wang avvi\u00f2 una serie di azioni legali per la violazione delle sue propriet\u00e0 intellettuali. Nel 1956 IBM pag\u00f2 500,000 dollari a Wang per acquisire il brevetto e porre fine alle cause legali. Wang utilizz\u00f2 i fondi per ingrandire i Wang Laboratories, un laboratorio di ricerca fondato con il Dr. Ge-Yao Chu. Successivamente nel 1964 sempre l'IBM acquis\u00ec dal MIT i brevetti che coprivano le scoperte di Forrester per 13 milioni di dollari.\nLe memorie a nucleo magnetico facevano parte di una serie di tecnologie legate alle propriet\u00e0 magnetiche dei materiali. Negli anni cinquanta erano state sviluppate le valvole termoioniche, questi erano dispositivi sofisticati da produrre, fragili, relativamente ingombranti e consumavano molta corrente. Le memorie a nucleo magnetico invece erano dispositivi piccoli, solidi e a basso consumo, spesso vennero utilizzate per applicazioni militari visto la loro robustezza. Un esempio famoso era il computer MOBIDIC sviluppato dalla Sylvania per la United States Army Signal Corps.\nDescrizione.\nFunzionamento delle memorie a nucleo magnetico.\nInizialmente i nuclei magnetici vennero realizzati con delle sostanze ceramiche ma in seguito la pi\u00f9 comune forma di memoria a nucleo magnetico venne basato sulla ferrite disposti in anelli a griglia bidimensionale. Gli anelli erano percorsi da dei fili che servivano a portare i segnali di gestione della memoria. Nei primi sistemi si utilizzavano quattro fili; X,Y, Sense e Inibizione, in seguito la linea Sense e quella di inibizione furono combinate in una sola. Ogni anello memorizzava un singolo stato digitale, ogni griglia bidimensionale era accessibile in un solo ciclo di clock e permetteva la manipolazione di un singolo anello. Impilando in modo opportuno un certo numero di griglie si poteva ottenere la lettura o scrittura di una parola in un solo ciclo di clock.\nGli anelli magnetici basavano la loro capacit\u00e0 di memorizzare le informazioni sull'isteresi del materiale ferromagnetico, gli anelli sottoposti ad un certo campo magnetico tendevano a mantenere un certo stato magnetico fino a quando non sopraggiungeva un nuovo campo magnetico di adeguata intensit\u00e0 in grado di invertire il campo magnetico memorizzato dal materiale. Come detto, ogni anello era attraversato dalle linee X e Y: se si voleva scrivere un particolare anello si attivava la sua linea X e Y, solo quell'anello vedeva l'intero campo magnetico (somma di quello portato dalle linee X e Y) mentre gli altri anelli si trovavano a vedere solo met\u00e0 campo magnetico o nessun campo magnetico. Quindi solo l'anello indirizzato si trovava ad essere interessato da un campo magnetico sufficiente per modificare la polarit\u00e0 del campo magnetico. La polarit\u00e0 del campo veniva definita dalla polarit\u00e0 della corrente che attraversava le linee X e Y. La corrente scorrendo nei fili induceva un campo elettromagnetico che combinandosi nell'anello ne alterava la polarit\u00e0.\nScrittura e lettura.\nLa lettura in questo genere di memorie \u00e8 un'operazione relativamente complessa. Sostanzialmente la lettura consiste nel portare a 0 il bit indirizzato per la lettura. Si pilotano le linee X e Y a met\u00e0 potenza nella direzione che causa il campo magnetico che memorizza lo 0 nella memoria. Se la memoria \u00e8 effettivamente a 0 non succede nulla, ma se la memoria conteneva un campo magnetico che indicava il bit 1 allora sulla linea di Sense si sarebbe letto un breve impulso elettrico dovuto al cambio di polarit\u00e0 del nucleo magnetico. Quindi il gestore della memoria, dopo aver indirizzato l'opportuna linea X e Y, controllava la linea di Sense della memoria per verificare la presenza di 0 o 1. Questa metodologia di lettura era distruttiva dato che alterava i dati portando sempre la memoria allo stato 0.\nLa scrittura seguiva un principio simile, tranne che la memoria viene sempre posta a 1. La scrittura parte dal presupposto che le celle siano gi\u00e0 a 0 per via di una precedente lettura e attiva le linee X e Y al fine di produrre una variazione di campo magnetico che porti il campo magnetico del nucleo magnetico fino allo stato 1. Se nella cella va effettivamente scritto 1 la procedura termina; se invece nella linea va posto il segnale 0 si impedisce la scrittura tramite la linea di inibizione. In questa linea viene fatta scorrere una piccola corrente in verso opposto che genera un campo magnetico opposto a quello generato dalle linee X e Y e che impedisce di modificare lo stato del nucleo lasciando quindi la memoria allo stato 0.\nDato che la linea di Sense e quella d'inibizione non venivano utilizzate contemporaneamente, si decise di utilizzare una sola linea per entrambe le funzioni con un apposito circuito che commutava la funzione della linea a seconda che ci fosse una lettura o una scrittura.\nDato che ogni lettura richiedeva anche una scrittura, molti computer si avvantaggiarono del fatto. I computer inclusero delle istruzioni in grado di mettere in pausa il processo di scrittura dopo quello di lettura. In questo modo se il computer doveva leggere e subito dopo scrivere la stessa cella di memoria poteva effettuare l'operazione in un solo passaggio. La memoria leggeva il dato, lo inviava al processore e si poneva in pausa. Il processore elaborava il dato e inviava il nuovo dato che veniva scritto direttamente dalla memoria durante l'operazione di scrittura necessaria per rigenerare lo stato della memoria. Questo permetteva di evitare una scrittura inutile velocizzando il computer.\nAltri tipologie di memorie magnetiche.\nUna variante delle memorie magnetiche basate sull'utilizzo di anelli posti lungo una linea (e non su una matrice come spiegato prima) vennero utilizzati per costruire dei registri per computer. Queste memorie erano dotate di linee di \"word read\" (lettura della parola), \"word write\" (scrittura della parola) e di linee di sense/write per ogni bit. Per leggere o cancellare la memoria si applicava la piena corrente alla linea di lettura della parola, questo azzerava i nuclei e produceva degli impulsi lungo le linee di sense/write se era presente un campo magnetico associato allo stato uno. Per scrivere il dato si poneva la linea di scrittura a met\u00e0 potenza e le linee di sense/write venivano poste a met\u00e0 potenza su ogni nucleo che si voleva impostare a uno. Questa configurazione permetteva di leggere e scrive pi\u00f9 bit in parallelo per piano e quindi era pi\u00f9 rapida della struttura classica a matrice, inoltre utilizzando pi\u00f9 linee si potevano leggere e scrivere pi\u00f9 parole in contemporanea.\nUn'altra forma di memoria a nucleo magnetico era la core rope memory. Questa memorie era di tipo ROM, in questa memoria i nuclei magnetici servivano solamente come dei mini trasformatori, la presenza o assenza di un filo all'interno del nucleo magnetico produceva un diverso segnale elettrico che veniva letto come zero o uno dalla memoria.\nCaratteristiche fisiche.\nLa velocit\u00e0 di queste memorie era dell'ordine del Megahertz (velocit\u00e0 analoga a quella dei computer degli anni ottanta come il Commodore 64 o l'Apple II), I primi sistemi avevano un tempo di lettura di 6 microsecondi, che in seguito venne ridotto fino a 1.2 microsecondi all'inizio degli anni settanta. Alla fine degli anni settanta si era arrivati ad avere dei modelli da 600 nanosecondi. Per rendere le memorie pi\u00f9 veloci si potevano usare pi\u00f9 griglie in parallelo in modo da effettuare letture e scritture simultanee.\nLe memorie magnetiche mantenevano lo stato indefinitivamente anche senza alimentazione. Inoltre questa tipologia di memorie \u00e8 relativamente poco soggetta agli impulsi elettromagnetici e alle radiazioni. Queste sono caratteristiche importanti nelle applicazioni spaziali e militari difatti queste memorie vennero utilizzate per molti anni in questi settori anche dopo la diffusione delle memorie a semiconduttori. Per esempio i computer dello Space Shuttle inizialmente utilizzavano questa tipologia di memorie. Le memorie magnetiche sopravvissero al disastro dello Space Shuttle Challenger e permisero alla commissione d'inchiesta di aver un resoconto su cosa misur\u00f2 il computer prima dell'esplosione.\nUna caratteristica di queste memorie \u00e8 che sono pilotate in corrente e non in tensione come invece molti altri tipi di memoria. La selezione di un bit nelle memorie migliori richiedeva circa 400 mA, nelle memorie pi\u00f9 lente e grandi la corrente richiesta era maggiore.\nUna caratteristica delle memorie magnetiche \u00e8 che il ciclo di isteresi \u00e8 sensibile alla temperatura. Una variazione di temperatura richiedeva anche una variazione della corrente inserita nelle linee difatti i circuiti di gestione delle memorie includevano un sensore di temperatura al fine di fornire la giusta corrente alle linee. La DEC per i sistemi PDP utilizzava un sistema di condizionamento ad aria per mantenere la temperatura entro i limiti operativi. Altre societ\u00e0 come IBM invece preferivano tenere le memorie a una temperatura di esercizio superiore a quella ambientale con dei riscaldatori, per esempio l'IBM 1620 utilizza dei riscaldatori che tenevano le memoria a 41\u00b0 gradi e richiedevano fino a mezz'ora per andare in temperatura, sistemi come l'IBM 709, IBM 7090 e l'IBM 7030 invece utilizzano bagni d'olio per controllare la temperatura delle memorie."}
{"id": "1421971", "revid": "124123", "url": "https://it.wikipedia.org/wiki?curid=1421971", "title": "Nati nel 1292", "text": ""}
{"id": "1421972", "revid": "1833487", "url": "https://it.wikipedia.org/wiki?curid=1421972", "title": "Pasta al forno", "text": "La pasta al forno o timballo di pasta \u00e8 un piatto tipico della cucina italiana, fatto di pasta, in genere pasta corta, ricoperta di sugo formaggi e cotta nel forno.\nStoria.\nLa precisa attribuzione di una dimensione temporale o culturale a questa preparazione gastronomica risulta pressoch\u00e9 impossibile in diretta conseguenza del fatto che la pasta, intesa come alimento, \u00e8 nota tanto nel mondo occidentale quanto in quello asiatico sin dalla nascita dell'agricoltura e la sua cottura in forno con l'addizione di pi\u00f9 ingredienti, in aggiunta al semplice condimento, risulta piuttosto intuitiva, oltre che prosaicamente dettata dalla necessit\u00e0 di recuperare gli avanzi delle altre preparazioni. La naturale versatilit\u00e0 che inevitabilmente caratterizza la preparazione della pasta al forno, oltre che la sua semplicit\u00e0, ne hanno comunque fatto un vero e proprio simbolo della cucina italiana.\nLa pasta al forno pu\u00f2 idealmente dividersi in due grandi categorie: la versione con besciamella nacque nelle corti rinascimentali del centro nord, come variante povera dei pasticci di carne, da cui verosimilmente derivano celebratissime pietanze come le lasagne al forno e i cannelloni emiliani; la cosiddetta \"pasta 'nfurn\u00e0ta\" o \"'ncasciata\" (pasta infornata o incassata) costituisce invece uno dei piatti pi\u00f9 tipici del meridione (particolarmente della provincia di Messina, nello specifico di Mistretta, e della provincia di Catania) e affonda le sue origini in tradizioni antichissime, essenzialmente riconducibili ai sontuosi timballi che gli Arabi introdussero in Sicilia durante la loro dominazione risalente al IX secolo, a cui peraltro si deve il nome stesso \"timballo\".\nPreparazione.\nDalle premesse \u00e8 facile intuire come una simile variegata preparazione non conosca degli \"standard\" precisi in termini di ingredienti: si fa in genere ricorso al tipo di preparazione tradizionalmente presente nell'immaginario collettivo gastronomico italiano per poi derivarne ogni sorta di variante che l'estro e la creativit\u00e0 culinaria possano suggerire.\nPer la preparazione di questo piatto della nostra tradizione si utilizzano varie tipologie di pasta dal taglio corto e medio, quali principalmente, rigatoni, penne, i tortiglioni, gli ziti, i maccheroni ecc.. Se la preparazione tradizionale messinese impone l'utilizzo dei tipici maccheroncini, la tradizione palermitana richiede invece l'impiego del tipico formato degli \"anelletti\" che conferiscono al piatto una fattezza simile ad uno sformato o timballo. La pasta, cotta molto al dente, (terminer\u00e0 la cottura nel forno)scolata e ben mescolata con il sugo di condimento, viene poi distribuita a strati in una teglia o pirofila leggermente unta (oppure sulla quale \u00e8 stato distribuito un sottilissimo strato di sugo) e alternata con ingredienti legati alle tradizioni locali. \nPer avere un risultato di buona qualit\u00e0 occorre preparare un ottimo sugo pi\u00f9 o meno elaborato ma dai passaggi semplici e con materie prime di buona qualit\u00e0; anche qui le varianti sono molteplici a seconda delle tradizioni locali, ma generalmente esso \u00e8 composto da tritato di manzo e/o maiale dopo essere stato soffritto insieme ad un trito finissimo di cipolla, insaporito con erbette aromatiche sale e pepe e sfumato con del buon vino rosso si aggiunge la salsa di pomodoro e si lascia sobbollire per una buona mezz'ora in modo da permettere al tutto di acquisire sapore e gusto.\nLa composizione degli strati si basa essenzialmente sul classico ripieno di formaggi quali la provola o il caciocavallo filanti, affettati (per lo pi\u00f9) prosciutto cotto anche a cubetti, salame, o pi\u00f9 di frequente la tipica schiacciata o soppressata calabrese), le uova sode tagliate a fettine o a spicchi e le immancabili polpettine fritte. Terminata la distribuzione con un ultimo strato di pasta, a chiusura, si copre il tutto con abbondantissimo parmigiano reggiano grattugiato, al fine di favorire la gratinatura dell'insieme, e la caratteristica doratura ed incurvatura croccante della pasta nello strato superiore. \nLa versione siciliana, tra gli ingredienti, annovera inoltre le immancabili melanzane, in genere tagliate in fette sottili e fritte oppure a cubettoni.. Le preparazioni, ad ogni modo, possono essere molteplici ed assai originali: non mancano infatti le versioni - peraltro piuttosto diffuse - a base di sughi bianchi con cipolla e carne tritata oppure di besciamella, cui il pi\u00f9 delle volte si fa ricorso per valorizzare il ripieno di verdure come i carciofi o il radicchio.\nOgni piatto di pasta al forno assume la cultura del posto nel quale viene preparato, e perci\u00f2 la pasta al forno \u00e8 uno dei piatti pi\u00f9 diffusi e amati in Italia grazie alla variet\u00e0 di sfumature che pu\u00f2 avere."}
{"id": "1421975", "revid": "124123", "url": "https://it.wikipedia.org/wiki?curid=1421975", "title": "Nati nel 1293", "text": ""}
{"id": "1421978", "revid": "124123", "url": "https://it.wikipedia.org/wiki?curid=1421978", "title": "Nati nel 1296", "text": ""}
{"id": "1421980", "revid": "124123", "url": "https://it.wikipedia.org/wiki?curid=1421980", "title": "Morti nel 1299", "text": ""}
{"id": "1421984", "revid": "124123", "url": "https://it.wikipedia.org/wiki?curid=1421984", "title": "Nati nel 1303", "text": ""}
{"id": "1421985", "revid": "124123", "url": "https://it.wikipedia.org/wiki?curid=1421985", "title": "Morti nel 1303", "text": ""}
{"id": "1421990", "revid": "124123", "url": "https://it.wikipedia.org/wiki?curid=1421990", "title": "Morti nel 1315", "text": ""}
{"id": "1421991", "revid": "124123", "url": "https://it.wikipedia.org/wiki?curid=1421991", "title": "Morti nel 1316", "text": ""}
{"id": "1421992", "revid": "124123", "url": "https://it.wikipedia.org/wiki?curid=1421992", "title": "Morti nel 1319", "text": ""}
{"id": "1421996", "revid": "124123", "url": "https://it.wikipedia.org/wiki?curid=1421996", "title": "Nati nel 1354", "text": ""}
{"id": "1421997", "revid": "124123", "url": "https://it.wikipedia.org/wiki?curid=1421997", "title": "Morti nel 1354", "text": ""}
{"id": "1422000", "revid": "124123", "url": "https://it.wikipedia.org/wiki?curid=1422000", "title": "Nati nel 1368", "text": ""}
{"id": "1422003", "revid": "124123", "url": "https://it.wikipedia.org/wiki?curid=1422003", "title": "Nati nel 1371", "text": ""}
{"id": "1422004", "revid": "109497659", "url": "https://it.wikipedia.org/wiki?curid=1422004", "title": "Architettura della Mongolia", "text": "L'abitazione tipica della Mongolia \u00e8 la iurta (gher). Secondo l'artista e critico dell'arte mongolo N. Chultem, le iurte hanno rappresentato il modello per lo sviluppo dell'architettura Mongola. Nel XVI e XVII secolo, nel paese sono stati costruiti vari monasteri e molti di questi avevano inizialmente l'aspetto di un tempio-iurta. Quando c'\u00e8 stato bisogno di ospitare un numero sempre crescente di visitatori, gli architetti mongoli si sono serviti di strutture con 6 e 12 angoli e tetti di tipo piramidale che avvicinarono la loro forma a quella rotonda della iurta. I muri-pergolati, i pali dei tetti e gli strati di feltro sono stati sostituiti con pietre, mattoni, e panconi e le strutture sono diventate permanenti. \nChultem ha identificato tre stili nell'architettura mongola tradizionale: mongolo, tibetano e cinese, oltre alle combinazioni di questi tre stili principali in varie forme. Tra i primi templi di forma quadrata si ricorda il tempio Batu-Tsagaan (1654), progettato da Zanabazar. Un esempio dell'architettura in stile iurta \u00e8 invece il convento Dashchoiling che si trova ad Ulaanbaatar.\nIl tempio Laviran nel monastero di Erdene Zuu \u00e8 costruito secondo la tradizione tibetana.\nUn esempio dei templi edificati secondo la tradizione cinese \u00e8 il monastero Choijing Lama S\u00fcm (1904),nella capitale, che attualmente \u00e8 stato trasformato in un museo. Il tempio quadrato Tsogchin nel Monastero di Gandan ad Ulaanbaatar \u00e8 una combinazione delle tradizioni mongola e cinese. Il tempio di Maitreya (demolito nel 1938) \u00e8 un esempio dell'architettura tibetano-mongola. Il monastero Dashchoiling ha iniziato un progetto di ristrutturazione del proprio tempio e della statua di Maitreya, alta 80 piedi.\nSi pu\u00f2 cogliere anche un influsso dell'architettura indiana, soprattutto nelle decorazioni delle stupe Buddhiste.\nArchitettura durante l'Impero Mongolo.\nIl sito di Karakorum, la capitale dell'Impero Mongolo, \u00e8 stato scoperto ed esplorato dalla spedizione di S. V Kiselev. Karakorum \u00e8 stata fondata nel bacino del fiume Orkhon da Chinggis Khan nel 1220 come un importante centro militare. Tuttavia, in 15 anni Karakorum \u00e8 diventata il centro amministrativo e culturale dell'Impero.\nNel centro della citt\u00e0 si situava il palazzo Tumen Amugulang del Gran Khan. Basandosi sui documenti di Guglielmo di Rubruck, la maggior parte degli esploratori credono che una fontana chiamata l'Albero d'argento si trovasse davanti al palazzo. Ma alcuni esploratori concludono che la fontana famosa fosse dentro al palazzo. Secondo Rubruck, c'erano 4 sculture di leoni in argento sotto l'albero e latte fermentato (\"airag\") di giumenta, bevanda preferita dai mongoli, scorreva dalle loro bocche. Quattro serpenti aurei avvolgevano l'albero. Vino scorreva dalla bocca del primo serpente, \"airag\" dalla bocca del secondo serpente, idromele dal terzo, e birra di riso dal quarto. Un angelo che soffiava una tromba coronava l'albero. I rami, le foglie e i frutti dell'albero erano fatti tutti d'argento. La fontana era stata disegnata da uno scultore di Parigi fatto prigioniero, William. Il Khaan sedeva sul trono sul lato settentrionale del cortile davanti al palazzo. Gli uomini sedevano a destra del Khaan e le donne sedevano alla sua sinistra.\nGli scavi hanno provato in parte quella descrizione e in parte l'hanno completata. Le case erano scaldate da fumaioli messi sotto i pavimenti. Il palazzo del Khan \u00e8 stato costruito su una piattaforma artefatta occupando un'area di 2475 metri quadrati.\n\u00d6gedei Khan aveva ordinato a ognuno dei suoi fratelli, figli ed altri principi di costruire un magnifico palazzo a Karakorum. La citt\u00e0 ospitava dei templi buddisti, chiese cristiane e moschee islamiche. C'erano delle sculture di tartarughe presso ogni porta ai quattro lati delle mura della citt\u00e0. Gli steli sui dorsi delle tartarughe erano coronati da fari per eventuali viaggiatori provenienti dalla steppa. La costruzione di Karakorum \u00e8 stata sovrintesa da Otchigin, il fratello pi\u00f9 giovane di Gengis Khan."}
{"id": "1422007", "revid": "124123", "url": "https://it.wikipedia.org/wiki?curid=1422007", "title": "Nati nel 1374", "text": ""}
{"id": "1422008", "revid": "124123", "url": "https://it.wikipedia.org/wiki?curid=1422008", "title": "Morti nel 1374", "text": ""}
{"id": "1422010", "revid": "124123", "url": "https://it.wikipedia.org/wiki?curid=1422010", "title": "Nati nel 1380", "text": ""}
{"id": "1422011", "revid": "124123", "url": "https://it.wikipedia.org/wiki?curid=1422011", "title": "Morti nel 1383", "text": ""}
{"id": "1422012", "revid": "148107", "url": "https://it.wikipedia.org/wiki?curid=1422012", "title": "Anidride fosforosa", "text": "L'anidride fosforosa \u00e8 un ossido del fosforo, nel quale il fosforo si trova allo stato di ossidazione + 3. Si ottiene bruciando il fosforo in difetto di aria (e quindi di ossigeno), in totale assenza di umidit\u00e0:\nSebbene il termine chimicamente pi\u00f9 corretto per denominare l'anidride fosforosa P4O6 sia esaossido di tetrafosforo, viene molto pi\u00f9 spesso utilizzato il nome triossido di difosforo che fa riferimento alla formula minima P2O3 di questa anidride.\nL'anidride fosforosa \u00e8 l'anidride dell'acido fosfonico H2PHO3 (un tempo detto acido fosforoso), cui d\u00e0 luogo mediante reazione con l'acqua:\nL'anidride fosforosa ha una struttura molto simile a quella dell'adamantano: i quattro atomi di fosforo sono ibridati formula_1 e si trovano ai vertici di un ideale tetraedro. Essi sono uniti tra loro dai sei atomi di ossigeno che sono disposti a ponte tra gli atomi di fosforo: ogni atomo di fosforo \u00e8, infatti, legato da tre ponti. \nQuesta struttura lascia una coppia di elettroni non condivisa su ciascun atomo di fosforo. Questi quattro doppietti elettronici possono dare luogo fino a quattro ulteriori legami con l'ossigeno: si ottiene cos\u00ec l'anidride fosforica P4O10.\nQuesta reazione di ossidazione ha luogo anche all'aria: \u00e8 per questo che l'anidride fosforosa, se lasciata all'aria, tende spontaneamente ad ossidarsi ad anidride fosforica.\nAltri ossidi del fosforo.\nOltre all'anidride fosforosa (composto nel quale tutti gli atomi di fosforo hanno numero d'ossidazione + 3 e, quindi, il doppietto elettronico non condiviso) e all'anidride fosforica (con tutti gli atomi di fosforo nello stato d'ossidazione + 5 e, quindi, con il doppietto elettronico impiegato nel legame P=O), esistono anche altri ossidi del fosforo a stati d'ossidazione misti, in cui alcuni atomi di fosforo hanno numero d'ossidazione + 3 ed altri + 5:"}
{"id": "1422013", "revid": "124123", "url": "https://it.wikipedia.org/wiki?curid=1422013", "title": "Nati nel 1403", "text": ""}
{"id": "1422014", "revid": "124123", "url": "https://it.wikipedia.org/wiki?curid=1422014", "title": "Morti nel 1403", "text": ""}
{"id": "1422015", "revid": "124123", "url": "https://it.wikipedia.org/wiki?curid=1422015", "title": "Morti nel 1423", "text": ""}
{"id": "1422016", "revid": "124123", "url": "https://it.wikipedia.org/wiki?curid=1422016", "title": "Morti nel 1427", "text": ""}
{"id": "1422017", "revid": "124123", "url": "https://it.wikipedia.org/wiki?curid=1422017", "title": "Nati nel 1428", "text": ""}
{"id": "1422018", "revid": "80598", "url": "https://it.wikipedia.org/wiki?curid=1422018", "title": "Piccola Katy", "text": ""}
{"id": "1422020", "revid": "124123", "url": "https://it.wikipedia.org/wiki?curid=1422020", "title": "Morti nel 1459", "text": ""}
{"id": "1422023", "revid": "124123", "url": "https://it.wikipedia.org/wiki?curid=1422023", "title": "Nati nel 146", "text": ""}
{"id": "1422026", "revid": "124123", "url": "https://it.wikipedia.org/wiki?curid=1422026", "title": "Morti nel 1467", "text": ""}
{"id": "1422028", "revid": "159341", "url": "https://it.wikipedia.org/wiki?curid=1422028", "title": "Samo (sovrano)", "text": " \nMercante e forse diplomatico franco, fra il 623 e il 624 cre\u00f2 in Europa Centrale il cosiddetto Regno di Samo, una sorta di unione sovra-tribale di discussa localizzazione, che probabilmente comprendeva le odierne Moravia, Slovacchia sud-occidentale, Bassa Austria e forse l'antica regione della Carantania (approssimativamente Alta Carinzia, Tirolo Orientale, Stiria e Carinzia slovena), anche se c'\u00e8 chi sostiene che si trovasse esclusivamente a sud del Danubio. Pi\u00f9 tardi, arriv\u00f2 forse ad inglobare anche la Boemia, la Sorabia o \"Sorbia\" (corrispondente in parte all'attuale Lusazia). Il \"regno\", con ogni probabilit\u00e0, non sopravvisse al suo fondatore.\nFonti primarie.\nLe fonti su Samo ed il suo impero sono assai scarse. L'unica fonte contemporanea dove ne troviamo traccia \u00e8 la \"Cronaca di Fredegario\", dove, nella seconda parte, si narra della storia dei Franchi fra il 584 ed il 642-643, seppur con qualche omissione. Si tratta tuttavia di una fonte che riporta i fatti storici essenzialmente dal punto di vista franco e basata spesso su testimonianze indirette. Tutte le altre fonti sono derivate da Fredegario, assai pi\u00f9 recenti e per questo considerate meno attendibili. Fra queste le \"Gesta Dagoberti I regnis Francorum\", scritte negli anni '30 del IX secolo, provenienti dall'abbazia di Saint-Denis (Parigi) e, soprattutto, la \"Conversio Bagoariorum et Carantanorum\", redatta fra l'871 e l'872 a Salisburgo, allora il centro del Clero bavarese. Anche questa fonte, come \u00e8 facilmente intuibile, \u00e8 assai tendenziosa.\nProvenienza di Samo.\nNella \"Cronaca di Fredegario\" viene nominato un \u00abhomo quidam, nomen Samo, natione Francus, de pago Sennonago\u00bb (\"un certo uomo di nome Samo, di stirpe franca, [proveniente] dal villaggio/distretto di Sennonago\"), frase suscettibile di diverse traduzioni ed interpretazioni. Oggi \u00e8 perlopi\u00f9 accettato che \"Sennonago\" si riferisca all'odierna citt\u00e0 francese di Sens, a sud-est di Parigi. Il nome \"Samo\" sarebbe quindi di origine celtica, dal nome della trib\u00f9 dei Senoni, e Samo stesso, quindi, di etnia galloromana, vale a dire abitante romanizzato della ex provincia romana della Gallia, che nel VII secolo costituiva il cuore del regno franco. Altre interpretazioni identificano \"Sennonago\" con Soignies (Belgio) o con Saalegau (Germania). Il nome di quest'ultimo toponimo deriva dal fiume Saale, che nasce in Franconia, e da \"gau\", antica suddivisione germanica del territorio. Infatti, con \"natione Francus\" nel VII secolo si definivano, secondo alcune fonti, in generale gli abitanti del multietnico regno dei Franchi. Secondarie sembrano oggi le altre numerose ipotesi, come quelle che vedono Samo, in contrasto con la \"Cronaca di Fredegario\", come uno slavo, soprattutto sulla base della \"Conversio Bagoariorum et Carantanorum\" che lo considera un mercante della Carantania. A sostegno di ci\u00f2, si sostiene che la parola \"Samo\" designi un antico titolo nobiliare slavo, in particolare \"signore\" o \"autocrate\", dal momento che, nelle lingue slave, \"sam\", \"samo-\" significano \"solo\". Ci sono anche visioni pi\u00f9 datate, secondo le quali \"Samo\" sarebbe un'abbreviazione del nome slavo \"Samoslav\", o una derivazione dall'ebraico \"Samuel\". L'ipotesi dell'origine celtica resta per\u00f2 la pi\u00f9 accreditata.\nL'ascesa di Samo.\nLa ribellione.\nIl testo della \"Cronaca di Fredegario\" prende avvio dagli anni 623-624, durante il quarantesimo anno di regno del re franco Clotario II. In questi anni il \"negotians\" (mercante o negoziatore) Samo, assieme ad altri compagni, intraprese un viaggio d'affari \u00abin Sclavos, cognomento Winidos\u00bb (\u00abpresso gli Slavi detti Venedi\u00bb). Nonostante il divieto dell'autorit\u00e0 franca, Samo, cos\u00ec come molti altri mercanti dalle Gallie, organizzava carovane commerciali, soprattutto per fornire armi agli Slavi. Le \"carovane\" a quei tempi, erano ben fornite e protette anche militarmente da soldati armati, poich\u00e9 i viaggi in terre straniere, soprattutto se carichi di merci di valore, erano assai pericolosi. Secondo alcune fonti non completamente attendibili, Samo era addirittura un mercante di schiavi, che ricercava fra gli Slavi nuove \"merci\".\nIn questi anni gli Slavi stavano dando avvio ad una ribellione contro il dominio avaro. Le ragioni erano, secondo le fonti, principalmente l'obbligo di militare nelle prime file dell'esercito avaro, di versare un alto tributo e gli stupri sistematici delle donne slave perpetrati quando, ogni anno, gli Avari passavano l'inverno presso gli Slavi. I ribelli, quindi, non erano veri e propri Slavi, bens\u00ec meticci avaro-slavi, di madre slava e padre avaro. La ribellione scoppi\u00f2 proprio mentre gli Avari, assieme ai Persiani Sasanidi e con l'ausilio di forze di Slavi meridionali, si preparavano all'invasione di Costantinopoli nell'anno 623 e forse tale rivolta dovette il suo successo proprio a questa circostanza. Gli Avari, dal canto loro, subirono una sconfitta a Costantinopoli nel 626, il che diede avvio ad una seconda ribellione.\nSamo, assieme agli altri mercanti, prese parte alla lotta, inevitabilmente a fianco degli Slavi e la sua \u00abcapacit\u00e0 militare\u00bb fu, secondo la \"Cronaca di Fredegario\", decisiva per la vittoria slava. Per gli storici questo passo pu\u00f2 indicare tanto che il contributo di Samo sia stato \"diretto\" (in quanto buon combattente e/o comandante o in quanto la scorta militare della sua carovana si sia rivelata fondamentale nei combattimenti), quanto che il suo aiuto sia consistito, pi\u00f9 indirettamente, in forniture di armi e nello stabilire contatti con il re franco. Se, come sembra, Samo prese il potere durante la prima ribellione del 623-624, il suo potere fu senza dubbio consolidato durante quella del 626, a seguito della sconfitta avara a Costantinopoli. In ogni modo Samo fu proclamato \"rex\" dagli Slavi. Alcuni storici propongono il titolo di \"comandante\" o \"principe\". \"Rex\" era, oltretutto, lo stesso titolo che portava il sovrano dei Franchi. Esistono per\u00f2 altre ipotesi pi\u00f9 o meno probabili circa l'ascesa al potere di Samo. Cos\u00ec non \u00e8 da escudere, che fosse stato mandato presso gli Slavi proprio da Dagoberto I, figlio di Clotario II, a quel tempo nominato dal padre principe dell'Austrasia. Lo scopo di una tale azione, sarebbe stato quello di frapporre un ulteriore potere fra gli Avari e il regno franco, cos\u00ec da potersi meglio difendere da aggressioni avare. Altri, al contrario, vedono in Samo un \"candidato di compromesso\", attorno al quale i vari capi slavi si sarebbero potuti unire. La scelta sarebbe infatti ricaduta su di uno straniero, onde evitare di opporre cos\u00ec i capi slavi uno all'altro (un po' come accadr\u00e0 con la figura del podest\u00e0 nella realt\u00e0 comunale italiana).\nSamo regnante.\nSamo si adatt\u00f2 rapidamente al nuovo contesto culturale in cui si ritrov\u00f2, cos\u00ec diverso da quello franco. Nella \"Cronaca di Fredegario\" si riporta che Samo ebbe ben 12 mogli slave, con le quali gener\u00f2 22 figli e 15 figlie. A detta di alcuni storici, si trattava di donne provenienti dalle famiglie a capo delle diverse trib\u00f9 su cui Samo regnava, quindi di \"matrimoni politici\" che avrebbero portato cos\u00ec all'unione delle dodici stirpi sotto uno stesso individuo. Tuttavia, considerando i molteplici significati assegnati al numero dodici dalla simbologia numerica medievale, tale dato non \u00e8 da considerare completamente affidabile. Sotto il comando di Samo gli Slavi avrebbero poi condotto altre guerre vittoriose contro gli Avari.\nPer il resto, la \"Cronaca di Fredegario\" ci informa sul regno di Samo solo in ragione delle sue relazioni con i Franchi. Cos\u00ec, viene indicato che i territori liberati dalla presenza avara furono visitati da altri mercanti franchi. Questo deve aver alquanto allarmato ed infastidito le popolazioni slave, le quali, nel 631-632, derubarono e uccisero un gruppo di mercanti. A seguito di ci\u00f2, Dagoberto mand\u00f2 ambasciatori nel regno di Samo, pretendendo un risarcimento per le morti e per il furto subito a danno dei franchi. Tale occasione, infatti, costitu\u00ec per Dagoberto un pretesto per avviare una pi\u00f9 intensa \"politica orientale\", e comunque, proteggere gli interessi franchi anche all'interno di una sfera d'influenza straniera, era uno dei compiti del re. Le negoziazioni diplomatiche, condotte da un rappresentante di Dagoberto (Sichario o Sicario), non portarono ad alcun esito:\nAl precipitare della situazione, Dagoberto decise di guidare, in quello stesso anno, con l'aiuto di popoli alleati, una campagna contro Samo. Gli Alamanni, sotto la guida di Crodoberto, attaccarono i confini del regno di Samo. I Longobardi friulani irruppero nel regno probabilmente da sud e occuparono la \"\"regio Zellia\", probabilmente l'odierna Gailtal, in Carinzia. Il comandante delle truppe d'Austrasia (forse lo stesso Dagoberto) doveva penetrare nel cuore del regno. Tuttavia, i tre comandanti non riuscirono a riunirsi e, mentre i primi due rientrarono vittoriosi con diversi prigionieri al seguito, le truppe franche d'Austrasia, dopo tre giorni d'assedio infruttuoso a Wogastisburg (la cui localizzazione rimane ignota), subirono una pesante sconfitta. I restanti guerrieri di Dagoberto furono costretti a fuggire, abbandonando tutte le armi e le tende sul posto. Fall\u00ec cos\u00ec il tentativo di rovesciare Samo.\nSubito dopo, gli Slavi intrapresero, sotto la guida di Samo, numerose incursioni in Turingia (resasi indipendente approfittando della debolezza di Dagoberto) e nella parte orientale del Regno franco. Inoltre, Dervan (\"Drvan\"), un sovrano (di discussa storicit\u00e0) dei Sorbi insediatosi fra l'Elba e la Saale che fino ad allora si trovava sotto l'influenza dei Franchi, si un\u00ec a Samo.\nQuesta \u00e8 la prima fonte attestata che testimoni la presenza di Slavi a nord dei Monti Metalliferi. Sulla base di queste notizie, viene dedotto da molti storici che a quel tempo anche la Boemia occidentale e i territori della cosiddetta \"Bavaria slavica\"\" (Baviera centro-orientale) facessero parte del regno di Samo. Altri ritengono invece che Dervan stesse attraversando le terre al confine fra il Regno Franco e quello di Samo per condurre il proprio popolo verso i Balcani, dove, secondo il De Administrando Imperio, una parte dei Sorbi (o Serbi bianchi) si stava dirigendo, su invito dell'Imperatore Eraclio I. Non ci sarebbe quindi stata, secondo quest'ipotesi, alcuna acquisizione territoriale, bens\u00ec una temporanea unione \"slava\" delle popolazioni sorbe di passaggio con quelle sotto la guida di Samo.\nGli slavi intrapresero poi altre scorrerie nel Regno franco, costringendo Dagoberto a prendere provvedimenti per potersi difendere. Cos\u00ec nomin\u00f2, nel 633, suo figlio Sigeberto re d'Austrasia, sotto la custodia del vescovo Cuniberto di Colonia (Sigeberto non aveva neanche tre anni).\nNon abbiamo altre indicazioni su Samo e il suo regno, quindi \u00e8 probabile che fino alla sua morte non si siano avuti altri conflitti degni di nota fra i Franchi e Samo. Dalla durata del suo regno, che, stando alle fonti, dur\u00f2 35 anni, possiamo dedurre che Samo mor\u00ec attorno al 658."}
{"id": "1422029", "revid": "124123", "url": "https://it.wikipedia.org/wiki?curid=1422029", "title": "Nati nel 1506", "text": ""}
{"id": "1422031", "revid": "125324319", "url": "https://it.wikipedia.org/wiki?curid=1422031", "title": "Massimiliano Palmese", "text": "Biografia.\nPrima di esordire nella narrativa ha scritto a lungo poesia e teatro. La prima plaquette di poesia, \"Lettere di Ganimede\", \u00e8 stata pubblicata da Gazebo nel 1994. Sono seguiti: \"Plaka\", con cui ha vinto la sezione inediti del Premio Eugenio Montale; \"La parola tonica\", Premio Sandro Penna per l'inedito; \"Questa disperazione felice\". L'ultima breve silloge, \"Don Giovanni\", \u00e8 contenuta nel numero luglio-settembre 2007 della rivista Ore Piccole.\nPer il teatro ha scritto le drammaturgie \"Come treni in paesaggi nuovi\", \"Fast Love\", \"Il figliastro\", e gli adattamenti\"Pierre e Jean\", da Guy de Maupassant, \"L'arte di essere povero\", dalle memorie di Boniface de Castellane, ed Edoardo II dalla tragedia di Christopher Marlowe.\nDi William Shakespeare ha tradotto, in versi, \"Sogno di una notte di mezza estate\", interpretato tra gli altri da Claudio Santamaria, Vinicio Marchioni e Giorgio Colangeli, quindi Romeo e Giulietta; entrambi gli spettacoli csono stati coprodottida Societ\u00e0 per Attori con il Teatro Stabile del Veneto.\nNel 2006 col suo romanzo d'esordio, \"L'amante proibita\" (Newton Compton Editori), \u00e8 stato finalista al 60\u00ba Premio Strega, terzo dopo Sandro Veronesi e Rossana Rossanda. Il romanzo ha poi vinto il Premio Santa Marinella, ed \u00e8 uscito anche in Spagna (\"Lengua de Trapo\") e Germania (\"Rowohlt\"). Il 12 febbraio 2009 \u00e8 uscito il suo secondo romanzo, \"Pop Life\", sempre per Newton Compton. Ha inoltre curato \"Napoli per le strade\" (Azimut), un volume che raccoglie racconti di 21 nuovi scrittori da Napoli e dintorni. Il libro ha vinto il Premio Girul\u00e0 2009 - Scrittori a Napoli. \u00c8 ideatore e curatore della rassegna di letteratura a teatro \"L'arte del racconto\".\nDal 2006 al 2009 ha scritto sulle pagine culturali del quotidiano \"la Repubblica\".\nNel 2017 \u00e8 uscito per Carac\u00f2 editore il suo testo teatrale \"Il caso Braibanti\", sulla vita di Aldo Braibanti.\nSempre nel 2017 sono cominciate le riprese dell'omonimo documentario, girato con Carmen Giardina, e terminato nel 2018. Il film ha debuttato il 24 giugno 2020 alla Mostra Internazionale del Nuovo Cinema di Pesaro, diretta da Pedro Armocida, osannato dalla critica, e ha vinto \"per acclamazione\" il Premio del Pubblico \"Cinema in piazza\". A settembre 2020 il doc ha anche vinto il Premio Signum della Giuria Studenti al Salina Doc Fest, e molti altri premi. \"Il caso Braibanti\" \u00e8 poi entrato nella shortlist dei dieci documentari finalisti ai Premi David di Donatello 2021, e infine si \u00e8 aggiudicato il Nastro d'Argento 2021 come Miglior Docufiction. Il doc \u00e8 stato poi acquisito da Sky Arte, ed \u00e8 in programmazione su Sky Documentaries e Now Tv fino al 2024.\nA gennaio 2019 \u00e8 uscita per Bompiani la sia traduzione integrale dei 154 Sonetti di William Shakespeare.\nAd aprile 2021 \u00e8 uscito il suo terzo romanzo, Il peccato originale, edito da Rizzoli.\nLavora al nuovo documentario, sulla figura e la poesia di Dario Bellezza.\nDa maggio 2021 scrive sulle pagine culturali del quotidiano Il Mattino."}
{"id": "1422032", "revid": "392652", "url": "https://it.wikipedia.org/wiki?curid=1422032", "title": "Homo noeticus", "text": "Homo Noeticus \u00e8 un concetto che sintetizza una profezia antropologica sostenuta da Pierre Teilhard de Chardin, che vede l'Homo Noeticus come punto di arrivo (\"uomo nuovo\") del futuro processo evolutivo della specie umana.\nIl termine \"Homo Noeticus\" \u00e8 stato usato da alcuni esponenti delle correnti New Age per riferirsi ad uno stadio evolutivo futuro dell'umanit\u00e0, e.g. P. D. Ouspensky, Jan van Rijckenborgh e Rudolf Steiner.\nDescrizione della profezia.\nIn Teilhard de Chardin tale profezia \u00e8 maturata dall'impegno nel coniugare la fede cristiana con la ricerca nel campo della paleontologia. Nella sua visione del futuro dell'umanit\u00e0, l'Homo Noeticus, risultante dall'ulteriore evoluzione della coscienza umana, preluderebbe alla convergenza dell'intera umanit\u00e0 nel Punto Omega finale, caratterizzato da una forte attrazione gravitazionale verticale rappresentato dal Cristo \u00abevolutore\u00bb, come lui lo definisce.\nAttualmente altri filoni di pensiero si rifanno al concetto di Homo Noeticus, talune allontanandosi radicalmente dalla prospettiva teilhardiana e oggi il termine \u00e8 ripreso dalle idee sul cyberspazio come realt\u00e0 alternativa e da altre prospettive teologiche."}
{"id": "1422037", "revid": "1305772", "url": "https://it.wikipedia.org/wiki?curid=1422037", "title": "Pictures at Eleven", "text": "Pictures at Eleven \u00e8 il primo album da solista di Robert Plant, registrato due anni dopo lo scioglimento dei Led Zeppelin.\nClassifica.\nAlbum\nSingoli"}
{"id": "1422039", "revid": "124123", "url": "https://it.wikipedia.org/wiki?curid=1422039", "title": "Nati nel 1645", "text": ""}
{"id": "1422040", "revid": "137928", "url": "https://it.wikipedia.org/wiki?curid=1422040", "title": "Elephant island", "text": ""}
{"id": "1422043", "revid": "1318658", "url": "https://it.wikipedia.org/wiki?curid=1422043", "title": "Decameron (programma televisivo)", "text": "Decameron \u00e8 stato un programma televisivo satirico condotto da Daniele Luttazzi, in onda su LA7 il sabato in seconda serata dal 3 novembre 2007 al successivo 1\u00ba dicembre.\nIl programma.\nDella trasmissione, come indicato dal titolo, erano previste dieci puntate, ma l'emittente la interrompe dopo la registrazione della sesta, che non viene mandata in onda. La quinta puntata viene trasmessa il 1\u00ba dicembre 2007 e il 6 dicembre in replica.\nIl programma, sottotitolato \"politica, sesso, religione e morte\", era introdotto da un monologo satirico di circa un quarto d'ora sull'attualit\u00e0, seguito da una miriade di brevi sketch di genere comico grottesco e surreale, interpretati da giovani attori teatrali. La chiusura era affidata a una rubrica satirica sulle ultime notizie, presentata da Luttazzi.\nLuttazzi aveva impiegato quattro anni per scrivere i testi di Decameron. Parte dei testi erano tratti dal suo repertorio teatrale, elaborato durante il periodo di allontanamento dalla tv. Il titolo creava un parallelismo con l'omonima opera di Giovanni Boccaccio: se nella finzione del libro le novelle nascono dalla fantasia di un gruppo di giovani che si trattengono per dieci giorni fuori dalla citt\u00e0 colpita dalla peste, il programma criticava \"la peste che ammorba l'occidente\", ovvero \"il pensiero unico, guerrafondaio, reazionario, liberista, che cerca di governare il mondo con le sue politiche antisociali, il precariato di massa e le speculazioni finanziarie\".\nSospensione.\nLa trasmissione aveva segnato il ritorno di Luttazzi alla conduzione di un programma televisivo dopo il suo allontanamento dalla RAI in seguito al cosiddetto \"editto bulgaro\". Tuttavia dopo solo cinque puntate la trasmissione viene sospesa dal direttore di La7 Antonio Campo Dall'Orto, che adduce come motivo una battuta satirica di Luttazzi contro i responsabili e i propagandisti del coinvolgimento italiano nella guerra in Iraq, in cui era protagonista Giuliano Ferrara (all'epoca, un noto volto di LA7). Nel 2012 il tribunale di Roma stabilisce in primo grado che la chiusura del programma fu arbitraria, e condanna La7 al risarcimento di Luttazzi e al pagamento delle penali, per un ammontare di 1.200.000 euro.\nNella battuta, la voce di una donna chiede a Luttazzi: \nE Luttazzi risponde: \nLuttazzi ha dichiarato che la notizia della sospensione gli \u00e8 giunta tramite un SMS da parte del direttore de LA7 Antonio Campo Dall'Orto, che gli imputava di aver offeso Ferrara. \nReazioni.\nPoich\u00e9 la puntata dell'8 dicembre, gi\u00e0 registrata ma mai andata in onda, si apriva con un monologo satirico sull'ultima enciclica del Papa e sulle ingerenze della chiesa nella politica italiana, Dario Fo ha sostenuto che in realt\u00e0 la battuta incriminata era solo un pretesto per sospendere la trasmissione.\nAnalogamente a quanto fece Sabina Guzzanti dopo che il suo \"Raiot\", nel 2003, era stato sospeso dopo una sola puntata, Luttazzi decise di rappresentare dal vivo a teatro, con gli attori del programma, la puntata soppressa.\nDenuncia del Cdr del Tg di La7.\nNei giorni successivi alla chiusura del programma, Adalberto Baldini, del Cdr di La7, denuncia che al Tg della rete fu impedito di darne notizia dal direttore Antonello Piroso. Il giornalista rimarca inoltre che la puntata in oggetto era stata seguita da quasi 3.000.000 di spettatori, ottimi ascolti per la media della rete.\nAccuse di plagio.\nNelle polemiche seguite alla chiusura del programma, il giornalista de \"Il Foglio\" Christian Rocca accus\u00f2 Luttazzi di aver copiato la sua battuta su Ferrara dal comico statunitense Bill Hicks. L'accusa di Rocca venne ripresa da \"Repubblica.it\", Tg1, Glob (RaiTre), \"Libero\", e da Edmondo Berselli (\"L'Espresso\").\n\"Repubblica.it\" scrisse \"I blogger 'smascherano' il comico. Le frasi su Ferrara potrebbero essere, in realt\u00e0, un plagio.\" In particolare, \"Repubblica\" aveva ripreso l'articolo di un blogger, che usava il paragone Bill Hicks come esempio della differenza tra la liberta di espressione in Italia e negli Stati Uniti, mentre \"Repubblica\" lo ribaltava come \"scoperta di plagio.\" Il blogger beff\u00f2 Repubblica ridirezionando gli utenti che arrivavano al suo blog a un sito porno con scene di coprofagia che ricordavano la battuta su Ferrara.\nNella causa seguita alla chiusura del programma, La7 us\u00f2 anche l'argomento del plagio. Nel 2012, Luttazzi vince la causa: il giudice riconosce, fra le altre cose, che la battuta su Ferrara non fu plagio.\nProcesso.\nMarzo 2012: La7 perde la causa contro Luttazzi. Secondo la sentenza, 1. La7 chiuse \"Decameron\" in modo arbitrario e illegittimo. 2. La battuta su Giuliano Ferrara non fu insulto, ma satira. 3. La battuta su Giuliano Ferrara non fu plagio. Il giudice condanna La7 a un pagamento che, fra penali e mancati versamenti, ammonta a 1.200.000 euro lordi, pi\u00f9 interessi e spese legali.\"Il tribunale di Roma ha tutelato il diritto di fare satira sancito dalla Costituzione\" commenta Luttazzi sul suo blog."}
{"id": "1422044", "revid": "287204", "url": "https://it.wikipedia.org/wiki?curid=1422044", "title": "Rodari", "text": "Rodari \u00e8 un cognome italiano di molti personaggi famosi, fra i quali:\nInoltre pu\u00f2 indicare:"}
{"id": "1422048", "revid": "767487", "url": "https://it.wikipedia.org/wiki?curid=1422048", "title": "Scaramuccia (maschera)", "text": "Scaramuccia \u00e8 una maschera della commedia dell'arte, derivata dal Capitano: fanfarone e vanaglorioso, vestiva di nero secondo l'uniforme degli spagnoli di stanza a Napoli. In verit\u00e0 per\u00f2 la maschera nacque a Napoli con il nome di Scaramuzza, assumendo la forma Scaramuccia (toscana) nel Settecento.\nLa maschera di Scaramuzza (poi Scaramuccia) divenne celebre per merito dell'attore Tiberio Fiorilli (1608-1694) che, verso il 1640, lo rappresent\u00f2 in Francia, dove incontr\u00f2 grande fortuna e si chiam\u00f2 Scaramouche.\nQui il personaggio modific\u00f2 il primitivo carattere: prefer\u00ec la chitarra alla spada, ebbe una nuova arguzia e una psicologia pi\u00f9 complessa. La maschera, che fu presa a modello dal giovane Moli\u00e8re, rest\u00f2 legata all'interpretazione del Fiorilli tanto che, malgrado vari attori abbiano tentato di riesumarla, pu\u00f2 dirsi scomparsa con lui."}
{"id": "1422054", "revid": "120140056", "url": "https://it.wikipedia.org/wiki?curid=1422054", "title": "Paul Scarron", "text": "Biografia.\nSemiparalizzato e storpio dall'et\u00e0 di trent'anni a causa di un'artrite reumatoide, reag\u00ec alle avversit\u00e0 con la sua socievolezza e il suo spirito brillante. Fu tra i maestri della letteratura burlesca, con opere come il poema incompiuto in sette libri \"Le Virgile travesty en vers burlesques\", Parigi, Quinet (poi De Luyne), 1648-53, sorta di parodia dell'Eneide, a base di anacronismi, deformazioni caricaturali, intrusioni prosaiche o licenziose; il procedimento si ritrova anche in altre sue interessanti commedie.\nIl \"Roman comique\" (Romanzo comico; incompiuto, dal 1651 al 1657), che narra la vita e le peripezie di una compagnia di attori girovaghi, \u00e8 il suo capolavoro e una delle opere pi\u00f9 pittoresche tra i romanzi realistici del Seicento.\n\"Nouvelles tragi-comique \"(tr. it. \"Novelle tragicomiche\") \u00e8 un gioiello della letteratura burlesca, oltre a \"divertire\", offre anche \u2013 attraverso vicende estreme e apparentemente implausibili \u2013 un penetrante affondo negli animi femminile e maschile, di cui lo specchio di Scarron amplifica deformit\u00e0, malizie e ridicole stoltezze. La speciale qualit\u00e0 di questi racconti non sfugg\u00ec a Moli\u00e8re, che da \"La Precaution inutile\" trasse \"L'\u00c9cole des Femmes\", e da \"Les Hypocrites\" cre\u00f2 una delle pi\u00f9 divertenti scene del suo \"Tartuffe\"; n\u00e9 a Stendhal, che da \"L'Adult\u00e8re innocent\" ricav\u00f2 il soggetto per il suo \"Le Philtre\".\nNel 1652 Scarron aveva sposato Fran\u00e7oise d'Aubign\u00e9, nipote di Th\u00e9odore Agrippa d'Aubign\u00e9 e divenuta pi\u00f9 tardi, col nome di Madame de Maintenon, favorita e moglie morganatica di Luigi XIV.\nMor\u00ec nel 1660 e fu sepolto nel vecchio Cimitero di Saint-Gervais."}
{"id": "1422059", "revid": "486946", "url": "https://it.wikipedia.org/wiki?curid=1422059", "title": "Supercoppa austriaca", "text": ""}
{"id": "1422069", "revid": "339392", "url": "https://it.wikipedia.org/wiki?curid=1422069", "title": "Federazione calcistica ungherese", "text": ""}
{"id": "1422070", "revid": "1565034", "url": "https://it.wikipedia.org/wiki?curid=1422070", "title": "Th\u00e9odore-Adrien Sarr", "text": "Biografia.\nNato a Fadiouth, arcidiocesi di Dakar, il 28 novembre 1936, \u00e8 figlio di Rog Sarr e Louise Diakher Diouf, che hanno avuto tre figli e quattro figlie.\nHa compiuto gli studi primari dal 1946 al 1951 a Fadiouth nel pre-seminario di Ngasobil. Dal 1951 al 1957 ha studiato al \"Seminario minore Santa Maria\" di Hann e al \"Seminario maggiore Libermann\" di S\u00e9bikhotane (filosofia e teologia). Dal 1957 al 1964 ha compiuto gli studi ecclesiastici nel seminario maggiore.\nSacerdozio.\n\u00c8 stato ordinato sacerdote il 28 maggio 1964. Dal 1964 al 1967 ha frequentato i corsi della facolt\u00e0 di lettere classiche dell'universit\u00e0 di Dakar, dove si \u00e8 laureato in lettere classiche.\nDal 1967 al 1974 ha svolto il ministero pastorale in alcune parrocchie, tra le quali quella di Santa Teresa in Dakar, come assistente dei gruppi di Azione Cattolica. \u00c8 stato professore di lettere classiche (latino e greco) nel seminario minore di san Giuseppe di Ngasobil, del quale nel 1970 \u00e8 divenuto direttore.\nEpiscopato.\nIl 1\u00ba luglio 1974 \u00e8 stato nominato vescovo di Kaolack, quale primo vescovo africano della diocesi. Ha ricevuto l'ordinazione episcopale il 24 novembre dello stesso anno, nel corso di una celebrazione svoltasi nella grande piazza del \"Collegio Pio XII\", per l'imposizione delle mani del cardinale Hyacinthe Thiandoum, arcivescovo di Dakar, coconsacranti i vescovi Albert Cadoux, vescovo emerito di Kaolack, e Augustin Sagna, vescovo di Ziguinchor.\nAll'interno della \"Conferenza episcopale del S\u00e9n\u00e9gal, Mauritania, Capo Verde e Guinea-Bissau\" ha ricoperto vari incarichi, tra i quali: responsabile per la commissione del clero e dei seminari, dei religiosi e del comitato inter-diocesano nazionale dei pellegrinaggi cattolici (Cinpec). Dal 1980 \u00e8 presidente della commissione dell'educazione, incarico che mantiene tuttora.\nIl 2 giugno 2000 \u00e8 stato promosso alla sede metropolitana di Dakar, dove ha fatto il suo ingresso il 19 agosto dello stesso anno.\nDal 1987 al novembre 2005 \u00e8 stato eletto presidente della Conferenza episcopale del S\u00e9n\u00e9gal, Mauritania, Capo Verde e Guinea-Bissau per vari mandati rinnovati ogni tre anni. Dal 1994 al 1998 \u00e8 stato presidente del Consiglio mondiale dell'ufficio internazionale dell'educazione cattolica (Oiec).\nAll'interno della Conferenza episcopale regionale dell'Africa dell'Ovest (Cerao) ha ricoperto l'incarico di vicepresidente per quattro mandati di tre anni ciascuno e presidente per due mandati triennali: il primo ha avuto durata dal 2003 al 2006 e il secondo dal 2006 al 2009, quando l'ufficio ha cambiato nome in Conferenza Episcopale dell'Africa dell'Ovest, pur rimanendo presieduta dal cardinale Sarr.\nDal 2003 al 2006 \u00e8 stato eletto secondo vicepresidente del Simposio delle Conferenze episcopali di Africa e Madagascar (Secam) e dal 2007 vi svolge il ruolo di primo vicepresidente.\nCardinalato.\n\u00c8 stato creato cardinale nel concistoro del 24 novembre 2007 da papa Benedetto XVI, ricevendo il titolo di Santa Lucia a Piazza d'Armi. Ha partecipato al conclave del 2013 che ha visto eletto papa Francesco.\nIl 22 dicembre 2014 papa Francesco accoglie la sua rinuncia, per raggiunti limiti d'et\u00e0, dal governo pastorale dell'arcidiocesi di Dakar.\nDa quel momento conserva il titolo di arcivescovo emerito di Dakar.\nIl 28 novembre 2016 compie 80 anni e in base a quanto disposto dal \"motu proprio Ingravescentem Aetatem\" di papa Paolo VI del 1970, decadono tutti gli incarichi ricoperti nella Curia romana e con essi il diritto di entrare in conclave e passa nel novero dei cardinali non pi\u00f9 elettori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1422073", "revid": "132266", "url": "https://it.wikipedia.org/wiki?curid=1422073", "title": "Th\u00e9odore Adrien Sarr", "text": ""}
{"id": "1422074", "revid": "132266", "url": "https://it.wikipedia.org/wiki?curid=1422074", "title": "Theodore Adrien Sarr", "text": ""}
{"id": "1422075", "revid": "248219", "url": "https://it.wikipedia.org/wiki?curid=1422075", "title": "Goniodoris atromarginata", "text": ""}
{"id": "1422076", "revid": "132266", "url": "https://it.wikipedia.org/wiki?curid=1422076", "title": "Teodoro Adriano Sarr", "text": ""}
{"id": "1422081", "revid": "306856", "url": "https://it.wikipedia.org/wiki?curid=1422081", "title": "Torre Breda", "text": "La torre Breda (originariamente nota come \"il Grattacielo di Milano\") \u00e8 un grattacielo che si trova a Milano, in piazza della Repubblica all'angolo con via Vittor Pisani e viale Tunisia. \nAlta 116,25 metri per 31 piani \u00e8 tra i pi\u00f9 alti grattacieli di Milano. Fu costruita tra il 1950 e il 1955, su progetto di Eugenio ed Ermenegildo Soncini e Luigi Mattioni. Il nome originale: \"il Grattacielo di Milano\" \u00e8 molto significativo: per circa un decennio, prima della costruzione del Grattacielo Pirelli, fu il simbolo del rinnovo e della ripresa di Milano dopo l'ultimo conflitto mondiale. Oggi, assieme ai grattacieli presenti in zona e agli edifici del progetto Porta Nuova, fa parte dei grattacieli di Milano.\nStoria e caratteristiche.\nQuando venne costruito era il grattacielo pi\u00f9 alto d'Italia. Per realizzarlo fu necessario infrangere una lunga tradizione milanese, assurta negli anni trenta a norma nel piano regolatore della citt\u00e0: nessun edificio doveva superare i 108 metri della guglia pi\u00f9 alta del Duomo, sormontata dalla cosiddetta \"Madonnina\". Una convenzione di anteguerra tra la societ\u00e0 proprietaria dell'area e il Comune di Milano, stabiliva che sul lotto dovesse sorgere un edificio simmetrico al \"grattacielo\" di 64 metri, realizzato tra le due guerre, nel lotto opposto. Tale edificio doveva sorgere a filo strada ed essere svuotato da un angusto cavedio interno. La proposta dei progettisti prevedeva una torre molto pi\u00f9 alta, arretrata e priva di elementi desueti come il cavedio. La \"battaglia per il progresso\" contro i \"pregiudizi di un passato oscurantista\" dur\u00f2 quasi due anni, e si concluse con un compromesso: un corpo basso a filo strada, che si adegua e profila alle case di via Vittor Pisani, sormontato da una torre arretrata, pi\u00f9 alta della Madonnina. \nPur ispirandosi a modelli americani, i progettisti utilizzano, invece dell'acciaio, un materiale di pi\u00f9 facile reperimento sul mercato italiano: il calcestruzzo armato, che era prodotto da un'azienda leader del settore, la RDB sas che era tra i soci della societ\u00e0 committente. Si voleva dimostrare che \"con un materiale tipicamente italiano si poteva esprimere il medesimo senso di esile verticalismo dei grattacieli in vetro e acciaio d'Oltreoceano. Si volevano incarnare in un oggetto carico di valori simbolici le ambizioni innovatrici di un nuovo ceto industriale\". La sfida fu vinta: all'epoca della sua costruzione il Grattacielo di Milano fu il grattacielo in calcestruzzo armato pi\u00f9 alto del mondo. \nLa struttura.\nOtto metri sotto la quota della strada, l\u2019edificio poggia su fondazioni a setti continui, poste su un terreno impermeabilizzato con manti bituminosi e consolidato con iniezioni di cemento, per permettergli di sostenere una massa tanto imponente (250.000 q). Le difficolt\u00e0 di costruzione erano infatti enormi: a Milano la falda freatica si trova pochi metri sotto la superficie e sino a grande profondit\u00e0 si susseguono depositi fluvioglaciali, manca cio\u00e8 quella base rocciosa su cui poggiavano i grattacieli costruiti sino ad allora. \nLe strutture in elevazione, costituite da muri trasversali legati da muri di controvento, sono in cemento armato gettato in opera in casseforme metalliche, mentre per quelle orizzontali, sempre in cemento armato, si usarono casseforme recuperabili. I pilastrini esterni, che originano l\u2019orditura delle fronti, furono invece prefabbricati e rivestiti di gr\u00e8s ceramico prima della posa in opera.\nIl blocco del basamento \u00e8 lastronato in serizzo Dublino lucidato, mentre la torre \u00e8 rivestita di gr\u00e8s ceramico di colore azzurrato, che sfuma di tonalit\u00e0 con il progredire della quota. Questa sfumatura accompagna la convergenza verso l'alto delle linee di spigolo, come nel Partenone, al fine di correggere l'illusione ottica che le farebbe sembrare divergenti. \nGli impianti.\nLa dotazione degli impianti era di estrema avanguardia per l\u2019epoca: ogni ufficio e appartamento era collegato all'ufficio postale della torre tramite posta pneumatica; le vasche da bagno in ghisa erano riscaldate e termostatate; le cucine \"all'americana\" erano dotate di tritarifiuti; una batteria di dieci ascensori permetteva di raggiungere in 30 secondi anche l\u2019ultimo piano e assicurava, in caso di necessit\u00e0, l\u2019evacuazione dell\u2019intero edificio in quindici minuti. Criteri di risparmio energetico erano adottati \"ante litteram\": l'impianto di climatizzazione centralizzato sfruttava l'acqua prelevata a 14 gradi nel sottosuolo. Fu il primo edificio con bagni ciechi a ventilazione forzata, che i progettisti introdussero dopo essere riusciti a far abrogare la norma del PRGC che allora li vietava. \nDestinazione.\nL\u2019edificio era ed \u00e8 ad uso promiscuo: negli otto piani del basamento si trovano gli uffici, mentre la torre \u00e8 destinata ad abitazioni. Nel 2009 il grattacielo \u00e8 stato oggetto di un profondo intervento esterno conservativo.\nFilm.\nL'edificio compare nel film \"Ragazze d'oggi\" di Luigi Zampa del 1955, in cui appare ancora non terminato (mancano i serramenti). Alcune scene sono ambientate nell'appartamento ovale al 29 piano, ma in realt\u00e0 fu utilizzata una ricostruzione in studio; solo la panoramica su Milano fu girata effettivamente dalla terrazza sommitale, che oggi \u00e8 occupata da numerose antenne.\nRistrutturazione.\n\"La ristrutturazione del 2009 ha snaturato i caratteri della torre residenziale, con la sostituzione delle piccole tessere in gres (con problemi di distacco), con una pelle esterna in lastre grigio chiaro, che ha appiattito la griglia modulare e reso freddi e meno eleganti i prospetti.\""}
{"id": "1422082", "revid": "132266", "url": "https://it.wikipedia.org/wiki?curid=1422082", "title": "Th\u00e8odore Adrien Sarr", "text": ""}
{"id": "1422083", "revid": "287204", "url": "https://it.wikipedia.org/wiki?curid=1422083", "title": "Th\u00e8odore-Adrien Sarr", "text": ""}
{"id": "1422085", "revid": "1573940", "url": "https://it.wikipedia.org/wiki?curid=1422085", "title": "Glossodoris angasi", "text": "Glossodoris angasi \u00e8 un mollusco nudibranchio della famiglia Chromodorididae.\nL'epiteto specifico \u00e8 un omaggio al malacologo anglo-australiano George French Angas (1822 - 1886)."}
{"id": "1422087", "revid": "1632387", "url": "https://it.wikipedia.org/wiki?curid=1422087", "title": "Potentino", "text": "Il termine pu\u00f2 indicare:"}
{"id": "1422093", "revid": "1573940", "url": "https://it.wikipedia.org/wiki?curid=1422093", "title": "Goniodoris barroisi", "text": "Goniodoris barroisi \u00e8 un mollusco nudibranchio della famiglia Goniodorididae.\nL'epiteto specifico \u00e8 un omaggio allo zoologo franco-palestinese Th\u00e9odore Charles Barrois(1857-1920).\nDistribuzione e habitat.\nRinvenuta in varie localit\u00e0 dell'oceano Indiano."}
{"id": "1422094", "revid": "322321", "url": "https://it.wikipedia.org/wiki?curid=1422094", "title": "Maiorano (vescovo)", "text": "Biografia.\nMaiorano \u00e8 storicamente documentato in una sola occasione, quando intervenne nel 465 al concilio di Roma indetto da papa Ilario. Era contemporaneo del vescovo Massimo di Torino. Negli atti del Concilio sottoscrisse al sedicesimo posto su 48 vescovi, tra Eusebio di Siena e Giusto di Faenza (o Faleri).. Questo fa supporre che il suo episcopato fosse gi\u00e0 avanzato, visto che i vescovi firmavano per ordine di anzianit\u00e0.."}
{"id": "1422108", "revid": "31789", "url": "https://it.wikipedia.org/wiki?curid=1422108", "title": "Eragrostis tef", "text": "Il teff o tef (Eragrostis tef ), in amarico \u1324\u134d \"\u1e6d\u0113ff\", in tigrino \u1323\u134d \"\u1e6d\u0101ff\", \u00e8 un cereale proprio dell'Etiopia e dell'Eritrea, dove viene coltivato e costituisce una parte importante dell\u2019alimentazione locale. Il termine \"tef\" deriva dalla radice della lingua amarica \"t.ff\", e significa \"perduto\" in rappresentanza dell\u2019estrema facilit\u00e0 con cui \u00e8 possibile perdere il seme finissimo da esso prodotto.\nDescrizione.\nIl teff \u00e8 un'erba annua, dalla quale si ricava una farina (farina di Teff), utilizzata per preparare il pane di Teff, un piatto tipico della cucina eritrea.\nIl teff \u00e8 inoltre una pianta C4, tetraploide e autoimpollinante. Questo cereale presenta un sistema di radici fibroso, uno stelo eretto e un\u2019infiorescenza di tipo pannocchia con svariate forme da sciolte a compatte. Nella maggior parte delle variet\u00e0 la pianta presenta un\u2019altezza compresa fra i 50 ed i 120\u00a0cm ed una singola pianta pu\u00f2 produrre fino a 50.000 cariossidi. I suoi semi sono particolarmente piccoli (meno di 1\u00a0mm di diametro). Se ne pu\u00f2 infatti tenere in mano un numero sufficiente a seminare un intero campo, propriet\u00e0 che rende il teff particolarmente adatto alla vita seminomade.\nSistematica.\nIl genere \"Eragrostis\", che comprende molte specie spontanee oltre all'unica specie coltivata \"E. tef\", appartiene alla famiglia delle Poacee o Graminacee. All'interno di questa famiglia, si colloca nella sottofamiglia delle Cloridoidee, a differenza degli altri cereali utilizzati per l'alimentazione, che vengono attribuiti ad altre sottofamiglie.\nDistribuzione.\nIl teff viene principalmente coltivato in Etiopia, il suo luogo di origine. \u00c8 stimato infatti che il 90% della produzione mondiale di questo cereale provenga proprio da questa nazione. Sempre in Etiopia, il teff \u00e8 da considerare il cereale pi\u00f9 importante, sia in termini di area coltivata (circa il 24% della superficie nazionale) che di valore di produzione. L\u2019interesse verso questo cereale ha fatto in modo che la sua produzione venisse diffusa in altre parti del mondo. Attualmente esistono coltivazioni di questa pianta in Australia, Camerun, Canada, Cina, India, Olanda, Sud Africa, Inghilterra, Uganda e negli Stati Uniti.\nStoria.\nSi ritiene che la coltivazione del teff sia originata in Etiopia tra il 4000 a.C. e il 1000 a.C. Gli studi genetici indicano come pi\u00f9 probabile antenato selvatico \"Eragrostis pilosa\".\nNell'Ottocento furono dichiarati come rinvenuti semi di teff in un sito archeologico egiziano, ma oggi questa identificazione risulta come \"non adeguatamente documentata\" e quindi da non considerare.\nIl teff \u00e8 rimasto alla base dell\u2019alimentazione etiope per oltre 3.000 anni e solo negli ultimi decenni ha acquistato un interesse sempre crescente su scala internazionale. Questa crescita di interesse ha spinto il governo etiope a bandirne l\u2019esportazione per paura di dover affrontare lo stesso destino della Bolivia, la cui sicurezza alimentare \u00e8 stata danneggiata a causa della crescente popolarit\u00e0 della quinoa - e cio\u00e8 per timore che non restasse abbastanza teff per il consumo interno. In seguito a questo divieto, la produzione etiope di teff \u00e8 aumentata del 40 \u2013 50 % mantenendo prezzi costanti. Ci\u00f2 ha permesso di revocare parzialmente il divieto di esportazione nel 2015, anno in cui sono state concesse 48 licenze di esportazione ad un pari numero di contadini. I contadini scelti non avevano mai coltivato il cereale in precedenza, una precauzione presa in modo da assicurare una produzione sufficiente per la popolazione locale.\nUsi.\nIl teff \u00e8 un cereale multiuso molto importante per la cultura etiope, dove viene utilizzato principalmente per la produzione di cibo e bevande tradizionali come l\u2019injera, la kitta (pane azzimo) e la tella (una birra scura). Il teff viene anche utilizzato come mangime per i ruminanti in Etiopia e per i cavalli negli Stati Uniti. Lo stelo del teff pu\u00f2 essere inoltre usato localmente come materiale da costruzione se mischiato con il fango.\nVista la popolarit\u00e0 che il teff sta assumendo negli ultimi anni (principalmente dovuta dal suo interessante profilo nutrizionale) il suo utilizzo \u00e8 stato ampliato. Molti prodotti contenenti teff sono stati infatti messi sul mercato a livello mondiale. Questi prodotti includono pasta, pane, biscotti e malto. In generale per\u00f2 i prodotti commercializzati contengono solo una parte di teff, che deve essere mischiato ad altri cereali in modo da conferire al prodotto una consistenza e gusto adeguati.\nAltre applicazioni comprendono quelle legate allo strame del teff, che potrebbe essere utilizzato per produrre metano e anche come assorbente in caso di contaminazione da cromo esavalente (Cr(VI)) delle acque reflue.\nPropriet\u00e0 alimentari.\nCome tutti i cereali, il teff fornisce soprattutto un apporto di carboidrati complessi, i quali corrispondono all\u201980% del grano. L\u2019amido, contenuto al 73%, viene digerito lentamente e per questo l\u2019indice glicemico \u00e8 inferiore rispetto ad altri cereali. Inoltre, il teff contiene una buona quantit\u00e0 di fibra alimentare, essenziale per la salute del tratto gastrointestinale. Il teff fornisce un buon apporto di proteine, le quali variano dal 8-10%. Il profilo amminoacidico \u00e8 ben bilanciato e caratterizzato da un contenuto relativamente alto di lisina. La lisina rappresenta infatti l\u2019amminoacido limitante nei cereali in quanto scarsamente presente. Inoltre, il teff rappresenta una buona fonte di acidi grassi. \u00c8 ricco in particolari di grassi insaturi, principalmente acido oleico (32,4%) e acido linoleico (23,8%). Tra i sali minerali presenti, si notano alte quantit\u00e0 di ferro e calcio, maggiori rispetto a cerali come grano, riso e mais. L\u2019apporto di questi minerali varia a seconda della variet\u00e0; il teff rosso \u00e8 pi\u00f9 ricco di ferro e calcio mentre la variet\u00e0 bianca \u00e8 maggiormente ricca di altri micronutrienti come il rame. Un'altra importante caratteristica del teff \u00e8 la sua assenza di glutine, che lo rendono particolarmente adatto alla dieta delle persone celiache. Inoltre, grazie al suo alto contenuto di fibre e al suo basso indice glicemico, il teff \u00e8 adatto alla dieta di persone affette da diabete.\nNella macinazione dei semi, che sono piccolissimi, \u00e8 impossibile separare le frazioni di molitura, quindi tutte le parti contenute nel seme sono sempre comprese e mescolate nella farina, che quindi \u00e8 realmente, (ed obbligatoriamente) \"integrale\".\nIl contenuto alimentare proveniente dalla farina \u00e8 comunque apprezzabilmente aumentato dalle preparazioni della cucina tradizionale eritrea, etiopica e somala del pane di teff, detto injera, o enjera, un \"pane\" molto sottile e spugnoso ottenuto da fermentazione batterica acida, e quindi appunto dal sapore acidulo. La fermentazione diminuisce leggermente il contenuto in carboidrati ma lo arricchisce, in maniera sostanziale, in contenuto proteico.\nLa conservazione delle frazioni corticali ricche in minerali (soprattutto ferro) \u00e8 preziosa data la ricorrenza nei paesi di origine di malattie parassitarie che inducono carenza di tale elemento. Tali malattie da anemia sono molto pericolose soprattutto nella popolazione femminile.\nAi fini della cottura viene considerato paragonabile al miglio, anche se il seme \u00e8 molto pi\u00f9 piccolo .\nColtivazione.\nLa coltivazione di Teff pu\u00f2 essere adattata a condizioni ambientali diverse, con altitudini che variano dal livello del mare fino a 3.200 metri di altitudine. La produzione massima \u00e8 raggiunta ad un\u2019altezza compresa tra i 1.800 e i 2.100 m, con precipitazioni che vanno dai 450 ai 550 mm durante la stagione di crescita, e temperature comprese tra 10 e . Queste condizioni sono tipiche degli altopiani dell\u2019Etiopia e dell\u2019Eritrea.\nIl Teff, a differenza di altre colture, \u00e8 relativamente resistente a malattie e patogeni. Diversi studi hanno dimostrato che in certe condizioni il teff pu\u00f2 essere coltivato senza l\u2019utilizzo di pesticidi o fungicidi. Nonostante ci\u00f2, in condizioni di umidit\u00e0 la pianta pu\u00f2 essere colpita da funghi e infezioni batteriche. In particolare, in Etiopia ventidue funghi e tre nematodi patogeni sono stati identificati. Le piantine di teff sono anche suscettibili al damping-off causato da malattie quali la \"Drechslera pose\" e \"Helminthosporium pose (Baudys) Shoemaker\". Tra i parassiti pi\u00f9 comuni in Etiopia troviamo il grillo \"brevipennis Decticoides\" e il verme \"Ignicollis di Mentaxya\".\nNonostante le radici rimangano in superficie, la pianta di teff \u00e8 resistente alla siccit\u00e0 grazie alla sua abilit\u00e0 nel rigenerarsi rapidamente nel produrre frutti in un breve lasso di tempo. Inoltre, questo cereale viene normalmente coltivato in condizione di pH neutro ma studi hanno dimostrato che pu\u00f2 sopportare pH inferiori a 5.\nLe variet\u00e0 di teff esistenti comprendono la variet\u00e0 bianca e quella rossa; i nomi derivano dal colore del seme, pi\u00f9 chiaro o pi\u00f9 scuro; le due variet\u00e0 producono quindi farine di colore leggermente diverso. La variet\u00e0 chiara \u00e8 pi\u00f9 delicata ed ha maggiori esigenze di coltivazione, \u00e8 pi\u00f9 costosa e di prassi \u00e8 preferita nel consumo dalle fasce di popolazione pi\u00f9 agiate, la seconda \u00e8 cibo di maggiore uso nei ceti popolari. Le differenze nutrizionali nei due tipi sono irrilevanti, e risulta invece importantissimo il sistema di coltivazione; le produzioni tradizionali di villaggio sono risultate molto pi\u00f9 ricche, in contenuto del prodotto, di iniziative di coltivazione estensiva. La spiegazione \u00e8 semplice, ed \u00e8 sufficiente considerare la minuziosa attenzione applicata nelle concimazioni delle coltivazioni di villaggio .\nLe dosi per una fertilizzazione ottimale sono le seguenti: 25\u201360\u00a0kg/ha di azoto (N) e 10\u201318\u00a0kg/ha di fosforo (P). La pianta di Teff risponde maggiormente all\u2019applicazione d\u2019azoto rispetto al fosforo. L\u2019aggiunta di una concentrazione troppo elevata di azoto aumenta la produzione di biomassa e la grandezza della pianta e di conseguenza aumenta il rischio di lodging. Per far fronte a questo problema, gli agricoltori possono diminuire l\u2019input di azoto, coltivare il teff dopo un'altra coltivazione. In Etiopia infatti, le piante di teff sono comunemente coltivate in rotazione con altri cereali o leguminose \nLa raccolta meccanizzata \u00e8 agevole ma, se non perfettamente organizzata ed attrezzata, rischia di produrre grosse perdite di raccolto, (le sottili spighe vanno raccolte con mosse delicate, altrimenti il seme cade, la dispersione del seme \u00e8 infatti naturale), le rese per ettaro, pur considerando l'elevatissimo valore nutrizionale, sono molto basse. Il seme di teff (soprattutto il teff rosso) \u00e8 estremamente resistente a tutti gli eventi, disidratazione, caldo, umidit\u00e0, muffe, ecc.; di norma si considera che conservi capacit\u00e0 germinativa per almeno quattro anni, ma semine con seme anche molto pi\u00f9 vecchio non danno di norma problemi ."}
{"id": "1422111", "revid": "177966", "url": "https://it.wikipedia.org/wiki?curid=1422111", "title": "Forte Azzano", "text": "Forte Azzano, chiamato originariamente Werk Neu Wratislaw, \u00e8 una fortificazione posta a sud di Verona, parte del complesso sistema difensivo cittadino e pi\u00f9 in particolare del secondo campo trincerato di pianura, messo in opera tra 1859 e 1866. La struttura fortificata fu realizzata tra 1860 e 1861 e i lavori furono diretti dall\u2019Imperiale Regio Ufficio delle Fortificazioni di Verona.\nIl forte era intitolato al conte Johann Wratislaw von Mittrowitz, capo di Stato Maggiore d'Armata sotto Radetzky tra 1848 e 1849.\nDescrizione.\nIl forte, a tracciato poligonale (un sistema poligonale misto tipico della scuola fortificatoria neotedesca) con ridotto centrale, \u00e8 situato in aperta campagna ed equidistante dai forti Dossobuono e Tomba, con i quali faceva sistema incrociando i tiri. Sebbene fosse dotato di minore armamento rispetto agli altri forti di prima linea, presidiava la campagna tra Dossobuono e Ca' di David. Le sue artiglierie da fortezza, oltre a battere di fronte e di fianco la ferrovia proveniente da Mantova, esercitavano una potente azione di combattimento sulla pianura, contro tentativi nemici condotti da meridione, dopo il forzamento del medio Mincio. Il forte Azzano \u00e8 simile, per impianto architettonico e caratteristiche tecnico-logistiche, ai forti Lugagnano e Dossobuono, se ne distingue tuttavia per le dimensioni d'insieme leggermente inferiori (il fronte di gola misura 183 metri, rispetto ai 200/204 metri dei due forti precedenti), di conseguenza \u00e8 minore l'estensione del ridotto e il paradorso sul fronte di gola \u00e8 disposto diversamente.\nL'ingresso al forte fu risolto dal progettista con una disposizione complessa, coordinata al doppio recinto di sicurezza interno. Nel terrapieno del fronte di gola rettilineo \u00e8 inserita un'opera casamattata, alla quale \u00e8 innestata la caponiera di gola, per artiglieria e fucileria, che difendeva l'accesso. La strada di accesso si sdoppia quindi davanti alla caponiera arrotondata, in direzione dei due portali laterali, simmetrici, preceduti dal ponte levatoio. Dai due portali ad arco si accede al piazzale interno, sotto il tiro dei fucilieri.\nAl centro del forte si eleva, su due piani e con copertura casamattata, il ridotto a corpo lineare, piegato sul tracciato a lunetta, con raccordi d'angolo arrotondati. Lungo il cortile interno del ridotto, al centro della facciata, sporge un corpo su pianta trapezoidale che contiene la scala e i servizi igienici. Sui due piani, nei locali a volta, sono disposti i ricoveri per la numerosa guarnigione e le varie funzioni logistiche, che rendevano l'opera autosufficiente. Il fronte principale del ridotto \u00e8 ordinato per la difesa, su ogni piano, con galleria perimetrale a feritoie per fucilieri. Sul fronte secondario, concavo, il cortile \u00e8 chiuso da un muro rettilineo di sicurezza. Nel mezzo, ai lati del passaggio per l'accesso al cortile, altri due muri paralleli si collegano alle casematte del fronte di gola, delimitando un ulteriore compartimento di sicurezza. Il tutto forma un doppio recinto a feritoie che, assieme alle gallerie per fucilieri del fronte principale, assicurava la difesa progressiva dell'opera. Inoltre tre pozzi per le riserve d'acqua sono collocati agli angoli del piazzale interno, in nicchie casamattate.\nAttorno al ridotto, il grande terrapieno si eleva sull'impianto a lunetta pentagonale, e copre in aderenza anche l'intero fronte di gola. Le postazioni di combattimento per l'artiglieria da fortezza, a cielo aperto, sono protette da numerose traverse, in parte casamattate. All'esterno, completavano l'opera la scarpa a pendenza naturale, rivestita dal muro aderente solo in corrispondenza delle tre caponiere.\nDall'esterno, verso il fronte principale, si percepisce l'architettura di terra, con masse dai profili ben modellati dalla geometria del defilamento, mentre le opere murarie sono completamente sottratte alla vista. Nel fronte di gola, secondo un modello classico, spiccano i portali monumentali, inseriti nelle severe membrature murarie. Nel nucleo del forte il ridotto assume duplice fisionomia: fortificatoria, nel prospetto esterno, convesso, con la serrata sequenza di feritoie su due ordini; quasi civile, nel prospetto concavo interno, che affaccia sulla corte, con la successione di bifore a sesto ribassato. Una rarit\u00e0 costruttiva la si incontra nelle poterne principali, coperte da volte di laterizio a gradoni discendenti e con il tratto terminale a volta gotica. Ciottoli e listati di laterizio (come nella tradizione costruttiva del medioevo veronese) rivestono i muri di controscarpa, mentre il tufo di Verona riveste gli altri edifici del forte, conferendogli un aspetto di straordinaria saldezza.\nArmamento.\nL'armamento della fortificazione consisteva in:\nRiserve di munizioni: kg di polveri.\nPresidio di guerra.\nIl presidio in caso di guerra della fortificazione consisteva in:\nEra inoltre possibile disporre un presidio di emergenza di 400 uomini."}
{"id": "1422113", "revid": "74801", "url": "https://it.wikipedia.org/wiki?curid=1422113", "title": "Marmilla", "text": "Marmilla \u00e8 una subregione geografica della Sardegna, posta nella zona centro-meridionale della regione. \u00c8 delimitata a ovest e a sud dal Campidano, a nord-ovest dal monte Arci, a nord dalla Giara di Gesturi e dalla Giara di Serri, a est dal Flumini Mannu.\nEtimologia.\nIl nome \"Marmilla\" proviene dalle vaste colline tondeggianti, somiglianti verosimilmente a mammelle (vedi castello di Marmilla a Las Plassas). Altra ipotesi \u00e8 quella secondo la quale vista la presenza di molte paludi nella zona, il paesaggio poteva apparire punteggiato da \"mille mari\".\nGeografia fisica.\nIl territorio della Marmilla risale al miocene e quindi pu\u00f2 essere considerato geologicamente recente rispetto al resto della Sardegna. Il paesaggio \u00e8 prevalentemente collinare e comprende la Giara di Gesturi, la Giara di Siddi, la Giara di Serri, l'altopiano di Genoni ed il bacino del Rio Mannu d'Isili.\nLe attivit\u00e0 principali della zona sono l'agricoltura e il turismo. Le coltivazioni sono prevalentemente di cereali, ma \u00e8 diffusa anche la coltivazione delle fave.\nStoria.\nLa regione della Marmilla \u00e8 stata abitata fino dai tempi pi\u00f9 antichi come testimoniano i numerosi monumenti di et\u00e0 nuragica presenti nella zona.\nDel periodo cartaginese resta la fortezza di Santu Antine a Genoni, mentre in et\u00e0 romana rivestirono una certa importanza i centri di Biora (l'attuale Serri) e Valentia (l'attuale Nuragus).\nNel periodo giudicale la regione appartenne al Regno di Arborea (curatorie di Marmilla e di Part'e Alenza) e al Giudicato di Cagliari (curatoria di Siurgus).\nEconomia.\nTurismo.\nIl turismo nella Marmilla pu\u00f2 fare leva su vari fattori che vanno dei beni ambientali, ai numerosi centri nuragici della zona, alle operare architettoniche.\nSi segnalano in particolare:\nOpere Architettoniche\nMusei:"}
{"id": "1422115", "revid": "17126", "url": "https://it.wikipedia.org/wiki?curid=1422115", "title": "\u00c9glise de la Madeleine", "text": ""}
{"id": "1422116", "revid": "1573940", "url": "https://it.wikipedia.org/wiki?curid=1422116", "title": "Goniodoris nodosa", "text": "Goniodoris nodosa () \u00e8 un mollusco nudibranchio della famiglia Goniodorididae.\nBiologia.\nSi nutre di briozoi delle seguenti specie: \"Alcyonidium diaphanum\", \"Alcyonidium digitatum\", \"Alcyonidium gelatinosum\", \"Alcyonidium hirsutum\", \"Alcyonidium polyoum\", \"Ascidia papilla\", \"Ascidiella scabra\", \"Botryllus schlosseri\", \"Callopora dumerili\", \"Cellaria fistulosa\", \"Dendrodoa grossularia\", \"Diplosoma listerianum\", \"Flustrella hispida\", \"Flustrellidra hispida\", \"Fragarium elegans\".\nDistribuzione e habitat.\nRinvenuta in varie localit\u00e0 dell'oceano Atlantico, fra le coste della Norvegia e quelle della Spagna, attorno alle isole Britanniche."}
{"id": "1422120", "revid": "1428919", "url": "https://it.wikipedia.org/wiki?curid=1422120", "title": "Governatorato di Asyut", "text": "Il governatorato di Asyut () \u00e8 un governatorato dell'Egitto centrale. Prende il nome dal suo capoluogo, Asy\u016b\u1e6d. Il territorio del governatorato si sviluppa sui due lati del corso centrale del Nilo, tra Dayrut e al-Badari. Nel territorio sono presenti antiche citt\u00e0 e luoghi di interesse storico e turistico.\nStruttura del governatorato.\nIl governatorato comprende 11 citt\u00e0, 52 unit\u00e0 amministrative locali, 235 villaggi e 971 piccoli villaggi.\nLe citt\u00e0 sono:\nAltri luoghi di interesse sono le antiche citt\u00e0 di:"}
{"id": "1422124", "revid": "1522738", "url": "https://it.wikipedia.org/wiki?curid=1422124", "title": "Naquadah liquido", "text": ""}
{"id": "1422126", "revid": "16953", "url": "https://it.wikipedia.org/wiki?curid=1422126", "title": "Teff", "text": ""}
{"id": "1422131", "revid": "767487", "url": "https://it.wikipedia.org/wiki?curid=1422131", "title": "Orbe (fiume)", "text": "L'Orbe \u00e8 un fiume del bacino del Reno che nasce in Francia, scorre in Svizzera e si getta nell'Aar. Nel suo percorso inferiore prende il nome di \"Thi\u00e8le\" o di \"Thielle\" (in tedesco \"Zihl\").\nPercorso.\nL'Orbe nasce nei pressi del comune francese di Les Rousses e, poco dopo, forma il \"lago dei Rousses\". Entrando in territorio svizzero forma il lago di Joux e, dopo un percorso sotterraneo naturale di 4\u00a0km, riappare a Vallorbe, ed entra in un lago formato dalla diga di Les Cl\u00e9es. \nPoco dopo il comune di Orbe prende il nome di \"Thielle\", attraversa Yverdon-les-Bains e si getta nel Lago di Neuch\u00e2tel. Dal Lago di Neuch\u00e2tel riemerge con il canale della Thielle, canale che lo conduce al lago di Bienna. Qui incontra il fiume Aar, principale immissario ed emissario del lago di Bienna.\nCuriosit\u00e0.\nLungo le rive di questo fiume si svolgono le vicende narrate nel balletto \"Palmina ossia la figlia del torrente\" ispirato all'opera di Tullio Dandolo la \"Svizzera Pittoresca\"."}
{"id": "1422132", "revid": "124123", "url": "https://it.wikipedia.org/wiki?curid=1422132", "title": "Morti nel 184 a.C.", "text": ""}
{"id": "1422133", "revid": "322321", "url": "https://it.wikipedia.org/wiki?curid=1422133", "title": "Pastore (vescovo di Asti)", "text": "Biografia.\nIn quasi tutti gli studi sulla diocesi di Asti, Pastore viene indicato come il primo vescovo di cui esista memoria certa ed accreditata.\nPresenzi\u00f2 nel 451 a un Concilio provinciale presso la sede di Milano.La sua firma compare nella lettera sinodica con cui l'arcivescovo di Milano Eusebio, in collegialit\u00e0 con tutti i vescovi della provincia ecclesiastica, accettarono le nuove disposizioni di papa Leone Magno sulle due \"nature\" del Cristo redatte in una lettera a Flaviano, patriarca di Costantinopoli il 13 giugno 449."}
{"id": "1422134", "revid": "29244", "url": "https://it.wikipedia.org/wiki?curid=1422134", "title": "Goniodoris bennetti", "text": ""}
{"id": "1422139", "revid": "120515825", "url": "https://it.wikipedia.org/wiki?curid=1422139", "title": "Maurizio Compagnoni", "text": "Biografia.\n\u00c8 sposato con la sua collega di redazione Vanessa Leonardi. \u00c8 sostenitore della squadra della sua citt\u00e0, la .\nCarriera.\nLaureato in giurisprudenza all'Universit\u00e0 di Macerata, \u00e8 stato direttore dei servizi giornalistici dell'emittente televisiva locale marchigiana TVS Onda dal 1988 al 1992. Nello stesso anno approda a TELE+ come telecronista sportivo specializzato sul calcio. Nel 1995 diviene giornalista professionista.\nInizia la sua carriera seguendo prevalentemente il calcio internazionale, e seguendo come inviato i Giochi olimpici di Atlanta 1996, quelli di Sydney 2000 e quelli di Londra 2012, in questi ultimi anche come telecronista.\nDal giugno 2003 approda nella redazione sportiva di Sky Sport. Si alterna con Fabio Caressa in qualit\u00e0 di telecronista di anticipi e posticipi del campionato italiano di Serie A, spesso al fianco di Luca Marchegiani nelle partite di campionato, mentre nelle partite di UEFA Champions League allo stesso Marchegiani si alterna Giuseppe Bergomi. \u00c8 stato anche telecronista alle edizioni del campionato mondiale del 2006, 2010 e 2014.\n\u00c8 stato uno degli inviati al seguito della nazionale italiana di calcio. Ha commentato inoltre, dal 1998 al 2005, la Golden League di atletica leggera, dapprima per TELE+ e poi per Sky Sport. Inoltre collabora con il \"Corriere Adriatico\" in qualit\u00e0 di editorialista. Nell'ottobre 2004 ha ricevuto il Premio Paolo Rosi. \n\u00c8 tornato a seguire l'atletica leggera in occasione dei Giochi Olimpici di Londra del 2012, come telecronista assieme a Nicola Roggero e Stefano Mei."}
{"id": "1422142", "revid": "177966", "url": "https://it.wikipedia.org/wiki?curid=1422142", "title": "Werk Erzherzogin Gisela", "text": ""}
{"id": "1422143", "revid": "177966", "url": "https://it.wikipedia.org/wiki?curid=1422143", "title": "Forte Erzherzogin Gisela", "text": ""}
{"id": "1422144", "revid": "177966", "url": "https://it.wikipedia.org/wiki?curid=1422144", "title": "Werk Neu Wratislaw", "text": ""}
{"id": "1422145", "revid": "1573940", "url": "https://it.wikipedia.org/wiki?curid=1422145", "title": "Goniodoris castanea", "text": "Goniodoris castanea \u00e8 un mollusco nudibranchio della famiglia Goniodorididae.\nDescrizione.\nCorpo di colore marrone, finemente puntinato di bianco. Ciuffo branchiale di grosse dimensioni. Fino a 3 centimetri.\nBiologia.\nSi nutre di principalmente di ascidie delle specie \"Botryllus schlosseri\" e \"Ascidia mentula\".\nDistribuzione e habitat.\nPrincipalmente sulle coste europee dell'Oceano Atlantico del nord; di incerta attribuzione rinvenimenti effettuati nel Canale di Suez e sulle coste della Nuova Zelanda. Non rinvenuta a profondit\u00e0 eccedenti i 7-10 metri."}
{"id": "1422146", "revid": "177966", "url": "https://it.wikipedia.org/wiki?curid=1422146", "title": "Forte Neu Wratislaw", "text": ""}
{"id": "1422151", "revid": "123358360", "url": "https://it.wikipedia.org/wiki?curid=1422151", "title": "Chiesa di San Rocco (Busto Arsizio)", "text": "La chiesa di San Rocco di Busto Arsizio \u00e8 una delle quattro chiese appartenenti alla parrocchia prepositurale di San Michele Arcangelo.\nStoria.\nLa prima cappella risale al 1488: fu eretta dopo l'epidemia di peste del 1485 e dedicata a San Rocco, invocato ausiliatore contro le pestilenze. Sorgeva sul lato opposto della strada di Sciornago (attuale via Lualdi) ed era una cappella molto piccola, con il pavimento sotto il livello della strada, sprovvista di campanile.\nVenne ricostruita negli anni tra il 1706 e il 1713 grazie ad offerte minute dei contradaioli su un'area donata dall'avvocato Carlo Visconti. La chiesa, con corpo centrale quadrato \u00e8 coperta da una bassissima volta a vela di mattoni preceduta e seguita da due brevi volte a botte. La sistemazione del nuovo edificio si protrasse fin oltre il 1730, come dicono sia i documenti d'archivio, sia l'iscrizione posta sulla contrafacciata.\nTra il 1731 e il 1732 fu affrescata da Salvatore e Francesco Maria Bianchi mentre Pietro Antonio Magatti realizzava la pala per l'altare dell'angelo custode, ora in San Michele. Nel 1895 fu compiuta la facciata, di disegno cinquecentesco, con le statue di San Rocco e San Giuseppe. Nel 1909, grazie al decisivo contributo delle sorelle Bottigelli Paj\u00e0scia, la chiesa venne allungata e l'altare retrocesso di 7-8 metri. La chiesa \u00e8 stata restaurata tra il 1979 e il 1982.\nSagra di San Rocco.\nUn tempo i contadini portavano tutto il bestiame bovino ed equino alla chiesa di San Rocco per la benedizione, mentre oggi si tratta per lo pi\u00f9 di animali di compagnia. La \"Sagra di San Rocco\" viene celebrata nel mese di settembre e in tale contesto \u00e8 possibile assaggiare il tradizionale \"pane di San Rocco\"."}
{"id": "1422162", "revid": "729019", "url": "https://it.wikipedia.org/wiki?curid=1422162", "title": "Agaricus langei", "text": "\"Agaricus langei\" (F.H. M\u00f8ller &amp; Jul. Sch\u00e4ff.) Maire, \"Friesia\" 4: 203 (1952).\nDescrizione della specie.\nCappello.\n7\u201312\u00a0cm di diametro, semigloboso, poi espanso.\nLamelle.\nFitte, strette, rosa-chiaro, infine bruno-nerastre, con margine sterile, biancastro, non fioccoso.\nGambo.\n7-12 x 1,5-2,5\u00a0cm, quasi cilindrico, non bulboso, cavo, bianco, presto grigio, che si macchia di rosso al tocco, liscio al di sopra dell'anello, fioccoso sotto l'anello.\nAnello.\nSupero, a gonnellino, liscio al di sopra, ornato da squamette brune al di sotto, non grosso ma ampio.\nCarne.\nChiara, vira immediatamente al rosso al taglio.\nHabitat.\nFungo saprofita, cresce gregario, nei boschi di conifere, eccezionalmente sotto latifoglie, dalla fine estate all'autunno.\nCommestibilit\u00e0.\nBuona."}
{"id": "1422163", "revid": "767487", "url": "https://it.wikipedia.org/wiki?curid=1422163", "title": "Filiatra", "text": "Filiatra () \u00e8 un ex comune della Grecia nella periferia del Peloponneso di 9.334 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Trifyllia.\nVi esiste una copia della Torre Eiffel.\nLocalit\u00e0.\nIl Filiatra \u00e8 divisa nelle seguenti comunit\u00e0:"}
{"id": "1422164", "revid": "177966", "url": "https://it.wikipedia.org/wiki?curid=1422164", "title": "Forte Tomba", "text": "Forte Tomba, chiamato originariamente Werk Stadion, \u00e8 una fortificazione posta a sud di Verona, parte del complesso sistema difensivo cittadino e pi\u00f9 in particolare del secondo campo trincerato di pianura, messo in opera tra 1859 e 1866. La struttura fortificata fu realizzata tra 1860 e 1861 e i lavori furono diretti dall\u2019Imperiale Regio Ufficio delle Fortificazioni di Verona. Nei primi anni cinquanta del Novecento, per dare lavoro ai disoccupati, vennero completamente spianate le opere di terra del forte, colmando il fosso, mentre negli anni seguente venne sventrato il ridotto per rettificare la strada proveniente da Ostiglia; infine lo stato di conservazione del forte \u00e8 ulteriormente peggiorata negli anni novanta, quando fu costruito lo svincolo della tangenziale Sud.\nIl forte venne intitolato al feldmaresciallo Philipp von Stadion.\nDescrizione.\nIl forte, a tracciato poligonale (un sistema poligonale misto tipico della scuola fortificatoria neotedesca) con ridotto centrale, era collocato in aperta campagna, circa 700 metri oltre il borgo di Tomba. Era situato a cavaliere della strada postale per Ostiglia, che obbligava ad aggirarlo, prendendola con tiri d'infilata e di fianco. Faceva sistema con il forte Azzano, sull'ala destra, mentre sull'ala sinistra, assente il quinto forte di prima linea presso la riva dell'Adige, incrociava i tiri delle nuove artiglierie da fortezza con il forte San Michele, sulla riva sinistra. L'intervallo tra il forte e l'Adige era presidiato, in seconda linea, dalla torre Tombetta e dal forte Santa Caterina. Si trattava del forte maggiormente armato della prima linea, e le sue artiglierie da fortezza battevano di fronte e di fianco le strade provenienti da Ostiglia e da Legnago e il corso discendente dell'Adige, esercitando una potente azione di combattimento contro le operazioni nemiche di passaggio dell'Adige o di investimento della piazzaforte da sud. Il forte Tomba \u00e8 simile, per impianto architettonico e caratteristiche tecnico-logistiche, ai forti Lugagnano e Dossobuono ma se ne distingue, tuttavia, per le maggiori dimensioni d'insieme: il fronte di gola misura infatti 232 metri, rispetto ai 200/204 metri degli altri due forti.\nL'ingresso al forte fu risolto dal progettista con una disposizione complessa, coordinata al doppio recinto di sicurezza interno. Nel terrapieno del fronte di gola rettilineo era inserita un'opera casamattata, alla quale era innestata la caponiera di gola, per artiglieria e fucileria, che difendeva l'accesso. La strada di accesso si sdoppiava quindi davanti alla caponiera arrotondata, in direzione dei due portali laterali, simmetrici, preceduti dal ponte levatoio. Dai due portali ad arco si accedeva al piazzale interno, sotto il tiro dei fucilieri.\nAl centro del forte si elevava, su due piani e con copertura casamattata, il ridotto a corpo lineare, piegato sul tracciato a lunetta, con raccordi d'angolo arrotondati. Lungo il cortile interno del ridotto, al centro della facciata, sporgeva un corpo su pianta trapezoidale contenente la scala e i servizi igienici. Sui due piani, nei locali a volta, erano disposti i ricoveri per la numerosa guarnigione e le varie funzioni logistiche, che rendevano l'opera autosufficiente. Il fronte principale del ridotto era ordinato per la difesa, su ogni piano, con galleria perimetrale a feritoie per fucilieri. Sul fronte secondario, concavo, il cortile era chiuso da un muro rettilineo di sicurezza. Nel mezzo, ai lati del passaggio per l'accesso al cortile, altri due muri paralleli si collegavano alle casematte del fronte di gola, delimitando un ulteriore compartimento di sicurezza. Il tutto formava un doppio recinto a feritoie che, assieme alle gallerie per fucilieri del fronte principale, assicurava la difesa progressiva dell'opera. Inoltre tre pozzi per le riserve d'acqua erano collocati agli angoli del piazzale interno, in nicchie casamattate.\nAttorno al ridotto, il grande terrapieno si elevava sull'impianto a lunetta pentagonale, e copriva in aderenza anche l'intero fronte di gola. Le postazioni di combattimento per l'artiglieria da fortezza, a cielo aperto, erano protette da numerose traverse, in parte casamattate. All'esterno, completavano l'opera la scarpa a pendenza naturale, rivestita dal muro aderente solo in corrispondenza delle tre caponiere.\nDall'esterno, verso il fronte principale, si percepiva l'architettura di terra, con masse dai profili ben modellati dalla geometria del defilamento, mentre le opere murarie erano completamente sottratte alla vista. Nel fronte di gola, secondo un modello classico, spiccavano i portali monumentali, inseriti nelle severe membrature murarie. Nel nucleo del forte il ridotto assumeva duplice fisionomia: fortificatoria, nel prospetto esterno, convesso, con la serrata sequenza di feritoie su due ordini; quasi civile, nel prospetto concavo interno, che affacciava sulla corte, con la successione di bifore a sesto ribassato. Una rarit\u00e0 costruttiva la si incontrava nelle poterne principali, coperte da volte di laterizio a gradoni discendenti e con il tratto terminale a volta gotica. Ciottoli e listati di laterizio (come nella tradizione costruttiva del medioevo veronese) rivestivano i muri di controscarpa, mentre il tufo di Verona rivestiva gli altri edifici del forte, conferendogli un aspetto di straordinaria saldezza.\nArmamento.\nL'armamento della fortificazione consisteva in:\nRiserve di munizioni: kg di polveri.\nPresidio di guerra.\nIl presidio in caso di guerra della fortificazione consisteva in:\nEra inoltre possibile disporre un presidio di emergenza di 616 uomini."}
{"id": "1422166", "revid": "767487", "url": "https://it.wikipedia.org/wiki?curid=1422166", "title": "The Big Kahuna", "text": "The Big Kahuna \u00e8 un film del 1999 diretto da John Swanbeck e tratto dalla commedia teatrale \"Hospitality Suite\" di Roger Rueff, che ne ha curato anche la sceneggiatura. La pellicola vede protagonisti Kevin Spacey, Danny DeVito e Peter Facinelli.\nTrama.\nNel Midwest, in una suite di un hotel a Wichita, in Kansas, tre venditori di lubrificanti industriali sono in attesa di incontrare alcuni clienti, tra i quali \u00e8 stato invitato Dick Fuler, amministratore delegato di una grande azienda, un cliente molto importante per poter concludere un affare che possa risollevare le sorti della societ\u00e0 per cui lavorano. I tre sono molto diversi tra loro: Larry \u00e8 un cinico, dedito all'alcool e alle donne, mentre Phil, accanito fumatore, dopo il divorzio dalla moglie ha perso ogni entusiasmo, anche nel lavoro. I due sono i \"vecchi\" smaliziati del mestiere, mentre Bob \u00e8 alle prime armi. I tre attendono parlando tra loro della vita, del lavoro, delle donne e di loro stessi, trasformando la stanza d'albergo in una sorta di palcoscenico teatrale.\nI soci pi\u00f9 anziani sono alla caccia del grande Kahuna, \"il grosso pesce che deve abboccare, l'uomo che rappresenterebbe lui da solo il potenziale pi\u00f9 grosso cliente che la loro azienda abbia mai visto e che probabilmente vedr\u00e0 mai.\" Al termine della convention i tre credono che Dick Fuler, il compratore decisivo per le loro sorti, non si sia presentato quando, casualmente, si scopre che in effetti era presente anonimamente e aveva parlato con Bob, un ardente credente della fede cristiana, soprattutto di cani. Bob ha inoltre ricevuto dall'uomo un invito a una festa privata, alla quale i due venditori anziani spingono Bob a partecipare in modo da mettere il cliente in contatto con loro.\nQuando il giovane Bob torna in albergo si scopre che ha continuato a parlare di religione con il cliente senza accennare agli affari e questo perch\u00e9 per Bob la sua fede sovrasta ogni interesse materiale. Larry, esasperato dopo un'accesa discussione, viene alle mani con Bob e se ne va nella sua camera. Rimangono Bob e Phil, il quale fa capire al giovane come il suo comportamento in nome dei suoi principi religiosi sia stato disonesto nei loro confronti e come abbia tradito la loro fiducia e amicizia. In fondo la sua ansia di proselitismo non \u00e8 stato che un altro tipo di vendita; per un vero contatto umano ci vogliono soprattutto l'onest\u00e0 e un genuino interesse per gli altri. La mattina seguente, mentre sta regolando i conti con l'albergo, Larry vede Bob nella hall parlare di nuovo con Fuler. I due venditori si scambiano un sorriso complice."}
{"id": "1422167", "revid": "984922", "url": "https://it.wikipedia.org/wiki?curid=1422167", "title": "Up All Night (film)", "text": "Up All Night \u00e8 un film per la televisione del 2007, diretto da Scott Silveri.\nTrama.\nNarra della storia di un gruppo di scapestrati e delle loro scorribande notturne."}
{"id": "1422168", "revid": "767487", "url": "https://it.wikipedia.org/wiki?curid=1422168", "title": "Gargalianoi", "text": "Gargalianoi () \u00e8 un ex comune della Grecia nella periferia del Peloponneso di abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Trifyllia.\nLocalit\u00e0.\nGargalianoi \u00e8 diviso nelle seguenti comunit\u00e0:"}
{"id": "1422169", "revid": "71433", "url": "https://it.wikipedia.org/wiki?curid=1422169", "title": "The big kahuna", "text": ""}
{"id": "1422172", "revid": "61051", "url": "https://it.wikipedia.org/wiki?curid=1422172", "title": "Ranidae", "text": "I Ranidi (Ranidae ) sono una famiglia di anfibi dell'ordine degli Anuri.\nDescrizione.\nSi tratta di anfibi provvisti di una cintura scapolare di tipo firmisterno (cio\u00e8 le due met\u00e0 sono saldate estremit\u00e0 con estremit\u00e0).\nDistribuzione.\nLa famiglia dei Ranidi \u00e8 diffusa praticamente in tutto il mondo, tranne che in America meridionale, Sudafrica, Madagascar e gran parte dell'Australia.\nSistematica.\nComprende 26 generi, pi\u00f9 alcune specie di incerta collocazione, per un totale di 419 specie:"}
{"id": "1422176", "revid": "1086375", "url": "https://it.wikipedia.org/wiki?curid=1422176", "title": "John Njue", "text": "Biografia.\nOrigini e formazione.\n\u00c8 nato nel 1944 a Kiriari Village, localit\u00e0 del distretto di Embu appartenente alla sub-locazione di Mukangu ed alla locazione di Ngandori; non si conosce il giorno preciso della sua nascita, pertanto la data in cui diventer\u00e0 non elettore \u00e8 indicata come l'ultimo giorno dell'anno in cui compir\u00e0 l'ottantesimo genetliaco (ovvero il 31 dicembre 2024). \u00c8 stato battezzato nel 1948. Dopo i primi studi compiuti nel Paese d'origine e una volta maturata la propria vocazione si trasferisce a Roma, dove frequenta la Pontificia universit\u00e0 urbaniana, dove si laurea in filosofia nel 1969. In occasione del 350\u00ba anniversario dell'istituzione della Congregazione per l'Evangelizzazione dei Popoli, il 6 gennaio 1973, \u00e8 ordinato sacerdote da papa Paolo VI. Tornato in patria svolge il suo ministero dapprima in una parrocchia e successivamente presso il \"St. Augustine Senior Seminary\", a Mabanga in Bungoma, dove diviene docente di filosofia. Nel 1985 diviene rettore del \"St. Joseph's Philosophicum Seminary\" di Nairobi.\nEpiscopato.\n\u00c8 stato primo vescovo di Embu, in Kenya, dal 9 giugno 1986 al 9 marzo 2002; ha ricevuto la consacrazione episcopale dal cardinale Jozef Tomko, Prefetto della Congregazione per l'Evangelizzazione dei popoli, il 20 settembre 1986. Negli anni successivi diviene anche amministratore apostolico di Isiolo (2005) e di Muranga.\nGiovanni Paolo II lo ha nominato nel 2002 arcivescovo coadiutore di Nyeri, ma prima di poter succedere all'ordinario per coadiutoria il 6 ottobre 2007 papa Benedetto XVI lo ha nominato arcivescovo di Nairobi.\nHa preso parte alle sessioni del Sinodo dei Vescovi svoltesi nel 2014 e nel 2015.\nCardinalato.\n\u00c8 stato creato cardinale nel concistoro del 24 novembre 2007 da papa Benedetto XVI, ricevendo il titolo del Preziosissimo Sangue di Nostro Signore Ges\u00f9 Cristo. \u00c8 membro della Congregazione per l'Evangelizzazione dei popoli, della Congregazione perl'Educazione cattolica e del Dicastero per la Comunicazione.\nDal 1997 al 2003 e dal 2006 al 2015 \u00e8 stato presidente della Conferenza Episcopale del Kenya.\nHa partecipato al conclave del 2013 per eleggere il successore di Benedetto XVI.\nIl 4 gennaio 2021 papa Francesco ha accolto la sua rinuncia per raggiunti limiti di et\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1422179", "revid": "24443", "url": "https://it.wikipedia.org/wiki?curid=1422179", "title": "Thielle (fiume)", "text": ""}
{"id": "1422180", "revid": "117271", "url": "https://it.wikipedia.org/wiki?curid=1422180", "title": "Agaricus mediofuscus", "text": ""}
{"id": "1422181", "revid": "117271", "url": "https://it.wikipedia.org/wiki?curid=1422181", "title": "Psalliota langei", "text": ""}
{"id": "1422182", "revid": "117271", "url": "https://it.wikipedia.org/wiki?curid=1422182", "title": "Psalliota mediofusca", "text": ""}
{"id": "1422191", "revid": "1318658", "url": "https://it.wikipedia.org/wiki?curid=1422191", "title": "Tour Saint-Jacques", "text": "La tour Saint-Jacques \u00e8 un edificio in stile gotico fiammeggiante di Parigi; \u00e8 situata nel \"quartier Saint-Merri\", nel IV \"arrondissement\", al centro della piazza che da essa trae il nome, lungo rue de Rivoli.\nStoria.\nL'edificio campanario fu eretto tra il 1509 e il 1523 e costituisce l'unica testimonianza della chiesa di \"Saint-Jacques-de-la-Boucherie\", dedicata a san Giacomo Maggiore, una reliquia del quale era custodita all'interno dell'edificio, fondata secondo la \"Chronique de Turpin\" da Carlo Magno (questo fatto le ha valso l'iscrizione al patrimonio mondiale dell'UNESCO al titolo dei \"Cammini di Santiago di Compostela\" nel 1998, insieme ad altre 70 localit\u00e0 della Francia).\nNel 1648 il matematico e fisico francese Blaise Pascal vi condusse esperimenti sulla pressione atmosferica e sulla densit\u00e0 dell'aria: per commemorarli fu eretta la sua statua, posizionata alla base della torre, e fu installato, nel 1891 un laboratorio meteorologico.\nLa chiesa fu demolita nel 1797, nel corso della Rivoluzione francese, mentre il campanile, adibito a fabbrica di palline di piombo, fu conservato, in quanto giudicato di notevole valore architettonico.\nPur essendo scampata alla distruzione, la torre sub\u00ec due incendi nel 1819 e nel 1823, che le arrecarono ingenti danni. Riacquistata dal comune di Parigi nel 1836, venne restaurata dagli architetti Victor Baltard (1852-1854) e Th\u00e9odore Ballu (1854-1858), e le statue che erano andate distrutte furono sostituite con altre, opere degli scultori Cavelier, Dantan, Protet, Cordier e Froget.\nNel 1856 l'edificio venne posto su un basamento rialzato in modo da ripristinare la sua altezza originale, e fu attorniato dagli attuali giardini, che ricoprono un'area di circa 6.015 m2.\nL'edificio \u00e8 stato classificato come monumento storico di Francia nel 1862.\nIl monumento ispir\u00f2 lo scrittore Alexandre Dumas, che nel 1856 compose il dramma \"La Tour-Saint-Jacques-la-Boucherie\".\nL'edificio fu soggetto a ulteriori interventi di restauro nel 1937 e tra il 2005 e il 2009, dai quali \u00e8 emerso che molte delle decorazioni oggi esistenti non sono frutto dei restauri ottocenteschi, ma risalgono all'epoca tardo-medievale in cui la torre fu costruita.\nDescrizione.\nLa torre, opera di Jean de F\u00e9lin, \u00e8 caratterizzata da strette bifore che si alternano a nicchie sormontate da guglie e pinnacoli, entro le quali sono situate numerose statue. Alla sommit\u00e0 vi sono le sculture dei \"quattro evangelisti\" e, sopra un pinnacolo, la statua di \"San Giacomo Maggiore\", realizzata da Paul Chenillon nel 1870. Alla base del monumento, entro un ambiente voltato che si apre verso l'esterno con un arco ogivale per ogni facciata, si trova il \"monumento a Blaise Pascal\", di Jules Cavelier.\nMetropolitana.\nLa torre si trova nei pressi delle stazioni della metropolitana di Parigi \"Ch\u00e2telet\" (linee , , , e ) e \"H\u00f4tel de Ville\" (linee e )."}
{"id": "1422192", "revid": "287204", "url": "https://it.wikipedia.org/wiki?curid=1422192", "title": "Boris Chambon", "text": "\u00c8 considerato membro della triade dei grandi campioni della supermoto, insieme a Thierry Van Den Bosch e Eddy Seel.\nIl fratello maggiore Stephane detiene 5 titoli francesi di Supermotard e un titolo mondiale Supersport. Ha inoltre vinto per 10 volte il Superbikers di Mettet e 3 volte il Guidon D'or di Parigi.\nTra tutti gli attuali superider in attivit\u00e0, \u00e8 colui che ha partecipato al maggior numero di campionati e uno tra i pi\u00f9 titolati. Nel 2005 ha vinto il suo primo titolo di Campione del Mondo di Supermotard nella categoria S2. Nel 2007 ha corso nella categoria S1(450) del Mondiale Supermoto su Kawasaki. Nel 2008 disputa il campionato Mondiale e Italiano su TM Factory nella classe S1. Dal 2009 corre su una Honda 450 in un team privato nel Campionato Francese Supermoto.\nNel 2010 partecipa ancora al Campionato Francese Supermoto ma non pi\u00f9 da privato, bens\u00ec per il Team Honda 4G.\nNel 2011 passa su Suzuki nel team dell'amico nonch\u00e9 ex pilota St\u00e9phane Blot."}
{"id": "1422198", "revid": "177966", "url": "https://it.wikipedia.org/wiki?curid=1422198", "title": "Werk Stadion", "text": ""}
{"id": "1422199", "revid": "177966", "url": "https://it.wikipedia.org/wiki?curid=1422199", "title": "Forte Stadion", "text": ""}
{"id": "1422200", "revid": "124945595", "url": "https://it.wikipedia.org/wiki?curid=1422200", "title": "Quique S\u00e1nchez Flores", "text": "Biografia.\nSuo padre, Isidro S\u00e1nchez Garc\u00eda-Figueras, fu anch'egli un calciatore, vincitore di quattro campionati di fila e una Coppa di Spagna con il Real Madrid. Sua madre Carmen Flores \u00e8 stata una cantante e sua zia Lola Flores \u00e8 stata una cantante, ballerina e attrice.\nCarriera.\nClub.\nCome calciatore ha militato in vari club, tra cui Valencia, Real Madrid e Real Saragozza. Ha fatto parte della Nazionale spagnola al Mondiale italiano nel 1990.\nAllenatore.\nInizia come allenatore nel Getafe nella stagione 2004-2005 in cui la squadra gioca per la prima volta nella Primera Division. Nella sua prima esperienza porta il club al tredicesimo posto a fine anno raggiungendo una salvezza tranquilla.\nDopo una sola stagione nel Getafe viene chiamato dal Valencia. Nelle due stagioni successive riesce a qualificare il club valenciano per la UEFA Champions League, ma nonostante questo la pressione dell'ambiente porter\u00e0 il presidente del club a esonerarlo il 29 ottobre 2007 dopo un avvio di stagione molto stentato.\nIl 24 maggio del 2008 viene presentato come nuovo tecnico del Benfica, club con il quale firma un contratto di due anni con opzione per il terzo. Al termine della prima stagione rescinde in maniera consensuale il contratto con i lusitani, dopo un campionato non soddisfacente; nonostante questo in Portogallo si aggiudica il primo trofeo da allenatore, la coppa portoghese.\nIl 24 ottobre 2009 diventa allenatore dell'Atletico Madrid, in sostituzione dell\u2019esonerato Abel Resino. Riesce in quella stagione ad arrivare a ben due finali: quella di Coppa Uefa, una finale europea che al club dei \"Colchoneros\" mancava da 24 anni, e quella di Copa del Rey, che mancava da 10 anni. Il 12 maggio 2010, battendo il Fulham per 2-1, vince l'Europa League mentre la Coppa nazionale sfumer\u00e0 per una sconfitta contro il Siviglia. Il 27 agosto arriva pure la Supercoppa europea conquistata ai danni dell'Inter. Lascia l'Atletico al termine della stagione 2010-2011.\nL\u20198 novembre diventa allenatore dell'Al-Ahli di Dubai in sostituzione dell\u2019esonerato Ivan Ha\u0161ek, prende la squadra al penultimo posto in classifica con 3 punti. Viene eliminato nella Coppa del Presidente degli Emirati Arabi Uniti per 4-0 dall\u2019Al-Wasl. Supera il proprio girone arrivando secondo nel torneo del\u2019Arabian Gulf Cup e in semifinale batte per 1-0 l\u2019Al-Wasl. Il 6 maggio 2012 gli viene offerto il prolungamento del contratto e dopo quasi due settimane vince l\u2019Arabian Gulf Cup battendo per 5-4 dopo i calci di rigore l\u2019Al Shabab. Chiude il campionato al sesto posto in classifica. Il secondo anno non riesce ad accedere alla fase successiva dell\u2019Arabian Gulf Cup arrivando terzo nel proprio girone ma riesce ad accedere alla finale della Coppa del Presidente degli Emirati Arabi Uniti battendo ai ottavi di finale per 3-1 l\u2019Al-Nasr, ai quarti di finale il Dibba Al-Fujairah per 1-0 e in semifinale per 2-1 l\u2019Al-Ain. Il 28 maggio 2013 batte in finale per 4-3 l\u2019Al-Shabab e in campionato arriva al secondo posto. L\u201911 giugno rescinde il contratto.\nIl 25 settembre passa all'Al-Ain. A gennaio del 2015 diventa il nuovo tecnico del Getafe. Dopo poco pi\u00f9 di un mese dalla sua nomina si dimette per motivi personali.\nIl 5 giugno 2015 diventa il nuovo allenatore del Watford. Al termine della stagione, nonostante una salvezza tranquilla, il tecnico lascia la panchina degli \"Hornets\" e il 9 giugno 2016 firma un contratto triennale con l'Espanyol tornando cos\u00ec in Primera Divisi\u00f3n. Nella seconda stagione a Barcellona, Flores si dimette il 20 aprile 2018 a seguito di un periodo con risultati sotto le aspettative.\nIl 25 dicembre 2018 viene ufficializzato il suo ingaggio come allenatore dello Shanghai Shenhua, squadra cinese militante nella massima divisione.\nIl 7 settembre 2019 torna ad allenare il Watford, richiamato per sostituire Javi Gracia dopo quattro giornate, ma gi\u00e0 il 1\u00ba dicembre viene sollevato dall'incarico, considerato l'ultimo posto in Premier League.\nIl 6 ottobre 2021, dopo due anni di inattivit\u00e0, torna ad allenare il a distanza di sei anni dall'ultima esperienza, in sostituzione dell'esonerato Michel.\nStatistiche.\nAllenatore.\nClub.\n\"Statistiche aggiornate al 3 luglio 2019.\""}
{"id": "1422201", "revid": "767487", "url": "https://it.wikipedia.org/wiki?curid=1422201", "title": "Lui (film)", "text": "Lui (\"\u00c9l\"), forse pi\u00f9 noto in Italia col titolo originale \"\u00c9l\", \u00e8 uno dei film del \"periodo messicano\" di Luis Bu\u00f1uel e, come altre sue opere, \u00e8 incentrato sulla storia di un'ossessione in cui sesso e religione appaiono strettamente connessi. La sceneggiatura \u00e8 tratta dall'omonimo romanzo (1926) di Mercedes Pinto.\nIl film \u00e8 stato presentato in concorso al Festival di Cannes 1953.\nTrama.\nDurante la cerimonia della lavanda dei piedi in occasione del gioved\u00ec santo, Francisco Galvan de Montemayor, un ricco possidente quarantenne molto devoto, resta affascinato dalla visione dei piedi di una sconosciuta. Una volta rintracciata la giovane donna, scopre che \u00e8 fidanzata con un suo amico, Raoul. Oggetto di una corte appassionata, in breve tempo Gloria tronca la sua relazione con Raoul per sposare Francisco che, durante la prima notte di nozze, le confessa di essersi finora mantenuto casto. Sin dai primi tempi del matrimonio, Francisco, angustiato anche dall'andamento poco favorevole di una causa legale che lo vede implicato nella rivendicazione di una grossa eredit\u00e0, dimostra una gelosia morbosa nei confronti della moglie, con chiari sintomi paranoici, tanto da spingere Gloria a confidare a Raoul le sue preoccupazioni, sperando di essere creduta. Nell'ambiente alto-borghese frequentato dalla coppia, infatti nessuno vuol crederle, neppure il suo confessore o la madre, dato il comportamento ineccepibile mantenuto da Francisco in pubblico. Sempre pi\u00f9 preda della propria gelosia morbosa, Francisco tenta pi\u00f9 volte di uccidere la moglie poi, entrato in chiesa durante una messa, in un accesso di follia crede che tutti lo prendano in giro, compreso il prete, e si avventa contro quest'ultimo per strangolarlo.\nPassano alcuni anni. \nGloria, Raoul e un bambino decenne, che presentano come loro figlio, si recano a chiedere notizie di Francisco nel monastero in cui ormai vive confinato. Viene loro assicurato che adesso l'uomo \u00e8 sereno ed in pace con se stesso, per\u00f2 l'ultima scena ce lo mostra mentre si allontana camminando a zig-zag, come avveniva nel pieno delle crisi ossessive. \u00c8 davvero guarito?\nAnalisi.\n\"\u00c9l\" presenta punti di contatto con precedenti film di Bu\u00f1uel, con particolare riferimento a \"L'\u00e2ge d'or\": due elementi comuni su tutti, il ricevimento mondano alto-borghese e il tentativo di conclusione di un corteggiamento.\nFrancisco \u00e8 un uomo affetto da gravi patologie come feticismo, manie di persecuzione e gelosia sfrenata, tuttavia \u00e8 considerato un'ottima persona dal suo microcosmo. In realt\u00e0 gli atteggiamenti \"estremizzati\" del protagonista, che includono anche un certo maschilismo e frequenti sbalzi d'umore, evidenziano le ipocrisie insite nei valori della societ\u00e0 borghese occidentale, di cui Francisco \u00e8 considerato un membro esemplare. Tale considerazione viene rafforzata dalla mancanza di personaggi antagonisti nei valori in cui crede Francisco.\n\"\u00c9l\" \u00e8 un ottimo esempio per dimostrare la cura del regista nella costruzione di un impianto drammaturgico curato e rigoroso, attraverso la manipolazione ingegnosa del tempo.\nIl film sembra apparentemente ubbidire alle convenzioni del cinema classico (sono presenti inquadrature di breve durata, ellissi e dissolvenze), tuttavia alcune soluzioni cinematografiche originali (il lunghissimo flashback, scarti temporali e narrativi evidenti) rompono l'apparente coerenza narrativa di \"\u00c9l\".\nIl film appartiene al genere drammatico, tuttavia significative sono le aperture al \"genere\" documentario, specialmente per il rigore impiegato da Bu\u00f1uel nel costruire il quadro clinico di Francisco.\n\"\u00c9l\" dimostra come il regista, pur obbedendo apparentemente alle convenzioni e ai gusti del cinema messicano, continua con coerenza a perseguire il suo obiettivo, che ha influenzato tutta la sua carriera cinematografica: mettere in discussione le coordinate mentali tradizionali dello spettatore."}
{"id": "1422204", "revid": "1318658", "url": "https://it.wikipedia.org/wiki?curid=1422204", "title": "\u00c9coute", "text": "\u00c9coute \u00e8 una scultura dell'artista francese Henri de Miller del 1986, posta di fronte alla Chiesa di Saint-Eustache, nel I \"arrondissement\" di Parigi.\nDescrizione.\nCommissione.\nL'opera \u00e8 stata commissionata nel 1986 a Henri de Miller per la realizzazione del Forum des Halles, il noto centro commerciale che sorge sui vecchi mercati generali di Parigi, e fu completata nel 1989, quando fu collocata a nord dei \"Jardins des Halles\", sulla Piazza Ren\u00e9 Cassin, di fronte alla Chiesa di Saint-Eustache. Lo scultore \u00e8 autore anche di una meridiana a fibre ottiche concepita nel 1988 con il nome \"Cadran solaire \u00e0 fibres optiques\" e posta nello stesso parco parigino.\nInterpretazione.\nIl soggetto rappresentato \u00e8 la testa di una persona che porge una mano vicina all'orecchio nel tentativo di ascoltare, come suggerisce il titolo (tr.\"Ascolta\"). La scultura, realizzata in arenaria, segue i paradigmi dell'arte moderna: il volto stilizzato e i tratti appena definiti rendono la figura quasi priva di espressione."}
{"id": "1422205", "revid": "486946", "url": "https://it.wikipedia.org/wiki?curid=1422205", "title": "Coreografa", "text": ""}
{"id": "1422207", "revid": "287204", "url": "https://it.wikipedia.org/wiki?curid=1422207", "title": "Shobogenzo", "text": ""}
{"id": "1422218", "revid": "124123", "url": "https://it.wikipedia.org/wiki?curid=1422218", "title": "Morti nel 19 a.C.", "text": ""}
{"id": "1422219", "revid": "64525", "url": "https://it.wikipedia.org/wiki?curid=1422219", "title": "Ossido di cloro", "text": ""}
{"id": "1422220", "revid": "804", "url": "https://it.wikipedia.org/wiki?curid=1422220", "title": "Gioco delle parti", "text": ""}
{"id": "1422221", "revid": "1305772", "url": "https://it.wikipedia.org/wiki?curid=1422221", "title": "Ferrovia Udine-Cervignano-San Giorgio di Nogaro", "text": "La ferrovia Udine \u2013 Cervignano / San Giorgio di Nogaro \u00e8 una direttrice ferroviaria passeggeri di Trenitalia che utilizza le seguenti linee ferroviarie:"}
{"id": "1422224", "revid": "64525", "url": "https://it.wikipedia.org/wiki?curid=1422224", "title": "Agente riducente", "text": ""}
{"id": "1422228", "revid": "767487", "url": "https://it.wikipedia.org/wiki?curid=1422228", "title": "Harry McNish", "text": "Biografia.\nResponsabile della costruzioni dei rifugi per l'equipaggio dell'Endurance dopo il naufragio di quest'ultima dovuta alla pressione della banchisa nel mare di Weddell, contribu\u00ec a modificare la scialuppa \"James Caird\" con la quale Ernest Shackleton ed altri cinque uomini (tra cui lo stesso McNish), navigarono per oltre mille chilometri tra l'isola Elephant e la Georgia del Sud in cerca di soccorsi. A causa di un suo rifiuto di trascinare le scialuppe lungo la traversata del pack successiva al naufragio ed alla soppressione di Mrs. Chippy (il gatto di McNish) decisa da Shackleton, fra i due uomini si svilupparono forti rancori ed aspri risentimenti, tanto che, al termine della spedizione, ad Harry McNish, nonostante i suoi innegabili e determinanti meriti e a differenza di quasi tutti gli altri membri della missione, non venne concesso l'onore della medaglia polare.\nDopo la spedizione si arruol\u00f2 nella marina mercantile per poi emigrare in Nuova Zelanda, dove lavor\u00f2 nel porto di Wellington sino alla morte dovuta ai postumi di un trauma accidentale. Nel 2004 la \"New Zealand Antarctic Society\", cercando di rimediare a quella che di fatto era stata una vera e propria ingiustizia, pose una piccola statua di bronzo di Mrs. Chippy sulla tomba di McNish al \"Karori cemetery\" di Wellington. In occasione della cerimonia, un nipote di McNish dichiar\u00f2 che suo nonno si sarebbe certamente rallegrato di pi\u00f9 per quell'onore concesso al suo gatto, che non per s\u00e9 stesso se avesse ricevuto la medaglia polare."}
{"id": "1422232", "revid": "14480", "url": "https://it.wikipedia.org/wiki?curid=1422232", "title": "Teorema di Godel", "text": ""}
{"id": "1422234", "revid": "287204", "url": "https://it.wikipedia.org/wiki?curid=1422234", "title": "Carlos Slim Hel\u00f9", "text": ""}
{"id": "1422236", "revid": "767487", "url": "https://it.wikipedia.org/wiki?curid=1422236", "title": "Terry Brown", "text": "Curiosit\u00e0.\nTerry Brown \u00e8 la voce dell'ipnoterapista nell'album ' del gruppo musicale progressive metal Dream Theater. Non compare nella versione DVD dell'album, ', per via della richiesta di un pagamento troppo elevato. Tra i credits del DVD compare uno \"Special NO Thanks to Terry Brown\" che porta in luce tale screzio (fonte: lo stesso Mike Portnoy, batterista della band, rispondendo ad alcune FAQ in proposito sul suo forum)."}
{"id": "1422238", "revid": "767487", "url": "https://it.wikipedia.org/wiki?curid=1422238", "title": "Lago di Joux", "text": "Il lago di Joux \u00e8 un lago svizzero nel distretto La Vall\u00e9e del canton Vaud. Si trova ad una altezza di 1.004\u00a0m s.l.m., ha una superficie di 9,5\u00a0km\u00b2 ed una profondit\u00e0 massima di 32\u00a0m.\nIl lago \u00e8 alimentato principalmente dal fiume Orbe, il quale arriva da sud-est dalla Francia e dal fiume Lionne che attraversa il comune di l'Abbaye. Una parte delle sue acque defluiscono nel lago Brenet, suo piccolo vicino, ma la maggior parte defluisce attraverso il sottosuolo fino a Vallorbe dove riprende il corso del fiume Orbe. L'acqua passa attraverso il suolo calcareo del lago e riesce alle grotte di Vallorbe."}
{"id": "1422242", "revid": "1822741", "url": "https://it.wikipedia.org/wiki?curid=1422242", "title": "Crevada (fiume)", "text": "Il torrente Crevada \u00e8 un corso d'acqua della provincia di Treviso.\nNasce tra i comuni di Refrontolo e San Pietro di Feletto, in localit\u00e0 Mire. Dopo aver disceso un'angusta valle, scorre nella pianura dell'omonima localit\u00e0, dividendo i comuni di Susegana e San Pietro di Feletto. A Par\u00e8 di Conegliano accoglie le acque del Valbona e poco dopo \u00e8 scavalcato da un antico ponte romano (II secolo). Prosegue verso Sarano e si getta nel Monticano in localit\u00e0 Tre Acque."}
{"id": "1422247", "revid": "110157", "url": "https://it.wikipedia.org/wiki?curid=1422247", "title": "Liski", "text": "Liski \u00e8 una citt\u00e0 della Russia europea sudoccidentale, situata nell'Oblast' di Vorone\u017e, 98 km a sudest del capoluogo sul fiume Don; \u00e8 capoluogo del distretto omonimo.\nFondata nel XVI secolo con il nome di \"Novaja Pokrovka\" (), ottenne lo \"status\" di citt\u00e0 nel 1937. Nel corso della sua esistenza la cittadina ha subito alcuni cambi di nome:\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1422248", "revid": "80339", "url": "https://it.wikipedia.org/wiki?curid=1422248", "title": "Novaja Pokrovka", "text": ""}
{"id": "1422250", "revid": "80339", "url": "https://it.wikipedia.org/wiki?curid=1422250", "title": "Georgiu Dez", "text": ""}
{"id": "1422251", "revid": "56620", "url": "https://it.wikipedia.org/wiki?curid=1422251", "title": "Acidi forti", "text": ""}
{"id": "1422252", "revid": "287204", "url": "https://it.wikipedia.org/wiki?curid=1422252", "title": "Adrien Chareyre", "text": "Dopo aver debuttato nel 2003 a soli 17 anni, nel 2007 ha corso nella categoria S1 (450) del Campionato Mondiale Supermoto su Husqvarna vincendo il suo primo titolo di Campione Mondiale, divenendo a 21 anni il pi\u00f9 giovane campione del mondo di supermoto della storia. Tra l'altro anche suo fratello minore Thomas compete nella stessa disciplina ad alto livello.\nNel 2008 decide di schierarsi nella classe S2 ancora con il team ufficiale Husqvarna in sella a una SM530RR, bissando il titolo mondiale. \u00c8 cos\u00ec il primo pilota della storia del supermotard a vincere due titoli mondiali consecutivamente e il pi\u00f9 giovane pluricampione del mondo della disciplina.\nA fine 2010 viene lasciato da Husqvarna e passa al team satellite Aprilia Fast Wheels con moto ufficiale, e vince il suo quarto titolo mondiale, divenendo il pilota di supermoto pi\u00f9 titolato insieme a Thierry Van Den Bosch.\n\u00c8 soprannominato \"Le Chat\" (Il Gatto)."}
{"id": "1422253", "revid": "80339", "url": "https://it.wikipedia.org/wiki?curid=1422253", "title": "Georgiu Dezh", "text": ""}
{"id": "1422254", "revid": "104458", "url": "https://it.wikipedia.org/wiki?curid=1422254", "title": "Carona (disambigua)", "text": ""}
{"id": "1422257", "revid": "122852566", "url": "https://it.wikipedia.org/wiki?curid=1422257", "title": "Susannah Grant", "text": "Biografia.\nSi \u00e8 diplomata al Amherst College nel 1984 e in seguito \u00e8 stata accettata all'American Film Institute. Inizia la sua carriera lavorando per la serie tv \"Party of Five\", in veste di sceneggiatrice, produttrice e regista di alcuni episodi.\nPer il cinema debutta nella sceneggiatura del film Disney \"Pocahontas\", nel 2001 riceve una nomination all'Oscar alla migliore sceneggiatura originale per \"Erin Brockovich\". In seguito scrive la sceneggiatura per \"In Her Shoes - Se fossi lei\" e debutta alla regia con la commedia romantica \"Tutte le cose che non sai di lui\".\nNel 2011 crea per la CBS la serie televisiva \"A Gifted Man\", con protagonista Patrick Wilson. "}
{"id": "1422259", "revid": "80339", "url": "https://it.wikipedia.org/wiki?curid=1422259", "title": "Georgiu De\u017e", "text": ""}
{"id": "1422262", "revid": "1872194", "url": "https://it.wikipedia.org/wiki?curid=1422262", "title": "Nemzeti dal", "text": "Il Nemzeti dal (\"Canto nazionale\") \u00e8 uno dei poemi pi\u00f9 importanti e che pi\u00f9 hanno influenzato la letteratura ungherese.\nScritto da S\u00e1ndor Pet\u0151fi, il poema, che ha ispirato la Rivoluzione ungherese del 1848, \u00e8 un inno che incitava gli Ungheresi a recuperare l'indipendenza perduta, dopo la dominazione prima ottomana e poi austriaca. La tradizione vuole che sia stato declamato la prima volta il 15 marzo del 1848 a Pest sulle scale del museo nazionale davanti ad una folla, la quale alla fine, intonandone il ritornello, incominci\u00f2 a marciare per la citt\u00e0 occupando i giornali, liberando i prigionieri politici e dichiarando la fine della dominazione austriaca. In realt\u00e0 Pet\u0151fi la declam\u00f2 a memoria al caff\u00e8 Pilvax; aveva dimenticato infatti lo scritto originale in tipografia."}
{"id": "1422265", "revid": "599013", "url": "https://it.wikipedia.org/wiki?curid=1422265", "title": "Attila \u00c0brah\u00e1m", "text": ""}
{"id": "1422272", "revid": "63756", "url": "https://it.wikipedia.org/wiki?curid=1422272", "title": "Unione giornalisti aerospaziali italiani", "text": "L'UGAI - Unione giornalisti aerospaziali italiani, ha sede a Roma ed \u00e8 un organo della Federazione nazionale stampa italiana. Fondato nel 1957, \u00e8 uno dei pi\u00f9 vecchi e storici gruppi di specializzazione di giornalisti esistenti in Italia.\nStoria ed attivit\u00e0.\nLa sua prima denominazione era \"Unione giornalisti aeronautici italiani\" in quanto negli anni cinquanta il settore dell'esplorazione dello spazio stava ancora muovendo i primi passi.\nL'UGAI raccoglie tra i suoi soci i giornalisti che si occupano con continuit\u00e0 del settore aeronautico e aerospaziale, sia civile che militare, oltre a fornire agli stessi soci assistenza, documentazione e contatti nazionali e internazionali nel settore aerospaziale.\nDal 1957 ad oggi sono stati presidenti dell'UGAI i giornalisti Raffaello Guzman, Giorgio Lourier, Cesare Falessi, Giovanni Caprara, Giovanni Anzidei, Fausto Capalbo, Bruno Stella, Giuseppe Gulletta."}
{"id": "1422274", "revid": "125372256", "url": "https://it.wikipedia.org/wiki?curid=1422274", "title": "Ferrovia Casarsa-Portogruaro", "text": "La ferrovia Casarsa-Portogruaro \u00e8 una linea ferroviaria secondaria a binario unico, non elettrificata, a scartamento normale, gestita da RFI.\nCaratteristiche.\nLa linea \u00e8 lunga poco pi\u00f9 di 21 km ed \u00e8 stata inaugurata il 19 agosto 1888; attraversa il confine tra Friuli-Venezia Giulia e Veneto, collegando la citt\u00e0 di Casarsa della Delizia, in provincia di Pordenone, con la citt\u00e0 di Portogruaro, in provincia di Venezia. I centri pi\u00f9 importanti attraversati sono San Vito al Tagliamento e Cordovado. I comuni attraversati dalla ferrovia sono 7: Casarsa della Delizia, San Vito al Tagliamento, Sesto al Reghena, Cordovado in provincia di Pordenone e Gruaro, Teglio Veneto, Portogruaro in provincia di Venezia.\nLa circolazione della linea \u00e8 regolata dal Dirigente Locale della stazione di Casarsa.\nStoria.\nLa nascita della ferrovia.\nLa Casarsa-Portogruaro, linea ferroviaria tipicamente locale, quando venne concepita, tra la fine degli anni settanta e i primi anni ottanta del XIX secolo, aveva suscitato ben pi\u00f9 alte aspettative.\nQuesta linea nasce, infatti, come tratta centrale di un tracciato che, partendo da Mestre e raggiunta Portogruaro via San Don\u00e0 di Piave, oltrepassato il nodo di Casarsa della Delizia e risalita la pianura friulana fino a Spilimbergo, avrebbe superato il Tagliamento per collegarsi alla ferrovia Pontebbana a Gemona. Sarebbe quindi stato il collegamento pi\u00f9 rapido per il porto di Venezia verso i mercati del Centro Europa che, attraverso un allacciamento diretto alla ferrovia Pontebbana di recente costruzione, avrebbe evitato Udine, connettendosi direttamente a Gemona lungo il corso del Tagliamento.\nLa stessa Deputazione prov\u00ecnciale di Udine, che poteva dirsi favorita per un collegamento pi\u00f9 diretto verso Venezia rispetto a quello esistente via Conegliano, appoggi\u00f2 invece, la costruzione della linea via Latisana, San Giorgio di Nogaro e Palmanova, completata solo qualche mese dopo rispetto alla pi\u00f9 breve ferrovia per San Vito.\nDiversamente da altre linee, o al suo stesso prolungamento verso nord, tra Casarsa e Pinzano, o quello verso ovest, tra San Vito e Motta di Livenza, che negli anni sessanta vennero soppressi, la Casarsa-Portogruaro rimarr\u00e0 invece sempre in attivit\u00e0 anche se, fin dall'inizio, non ebbe mai quelle caratteristiche che ne decretarono l'iniziale suo successo e la sua stessa ragion d'essere: un ruolo di linea locale, allora come oggi, proprio all'opposto di quello che nei primi anni ottanta del secolo XIX, all'epoca del suo progetto, si era ipotizzato potesse svolgere.\nCordovado o Sesto? La polemica sul percorso da seguire.\nDa sottolineare, la polemica innescata sul percorso da seguire tra Portogruaro e San Vito, se cio\u00e8 la linea dovesse passare per Cordovado, alla sinistra del fiume Lemene (orientale) e quindi lungo il tradizionale tracciato della strada nazionale, o per Sesto al Reghena, lungo una direttrice pi\u00f9 rapida e breve (occidentale).\nIl primo opuscolo pubblicato su tale argomento manifesta il timore che il tracciato definitivo della Casarsa-Portogruaro, non passi lungo l'attuale strada nazionale che, attraverso Cordovado e San Vito, raggiunge il valico di Pontebba, ma venga progettato alla destra del Lemene lungo il territorio di Sesto. Tali timori sarebbero suffragati dalla notizia che il Ministero dei Lavori pubblici aveva incaricato di redigere un progetto definitivo della nuova linea ferroviaria \"a destra del fiume Lemene per Sesto\", mentre solo un progetto \"sommario, o di massima\" avrebbe interessato il tracciato per Cordovado, \"alla sinistra del detto fiume\", cos\u00ec da stabilire quale dei due percorsi fosse preferibile.\nL'opuscolo, ovvero il suo autore di fatto, il sindaco di Cordovado Francesco Cecchini, non tarda a elencare, i vantaggi che il passaggio per Cordovado di questa ferrovia arrecherebbe all'intera economia della zona. La posizione di Cecchini e con lui dei comuni di San Vito, Morsano, Fossalta e Teglio Veneto, rappresenta un punto di vista che \u00e8 molto vicino a una concezione della ferrovia locale che, proprio quando \u00e8 locale, non pu\u00f2 allontanarsi troppo dai comuni lungo il suo percorso alla ricerca della pi\u00f9 breve distanza tra i capolinea e dalla stessa vicinanza con i comuni attraversati pu\u00f2 trarre i benefici economici necessari al suo futuro sviluppo.\nDi tutt'altro parere, il fronte opposto, rappresentato dai sindaci e le giunte dei comuni di Sesto al Reghena, Cinto Caomaggiore, Chions e Gruaro. L'opuscolo esce l'anno dopo quello pubblicato da Cordovado e da questo prende le mosse per contestarne i contenuti.\nLa scelta che alla fine prevalse fu, quella propugnata dal sindaco Cecchini e la linea ferroviaria pass\u00f2 per il territorio di Cordovado. Con provvedimento del 13 gennaio 1886, l'Ispettorato Generale delle Strade Ferrate di Roma aveva provveduto ad appaltare la costruzione della ferrovia \"in base al progetto a sinistra del Lemene presentato dall'Ufficio del Genio Civile di Venezia\". Sugli orari ferroviari della linea della prima met\u00e0 del secolo, per ironia della sorte, la stazione di Cordovado \u00e8 denominata \"Sesto-Cordovado\"; in quelli successivi e fino ad oggi, la denominazione sar\u00e0 quella di \"Cordovado-Sesto\".\nL'esercizio dei treni sulla linea.\nFin dal principio, la Casarsa-Portogruaro fu una linea locale, con traffico quasi esclusivamente locale.\nIl primo orario pubblicato il giorno precedente l'inaugurazione, riporta tre sole coppie d\u00ec treni che impiegavano 50 minuti circa per coprire i di percorso.\nL'orario emesso durante l'occupazione austriaca del Friuli e parte del Veneto e datato 15 maggio 1918, segnalava due sole coppie di treni tra San Vito e Portogruaro con tempi di percorrenza di 40 minuti. Tra Casarsa e San Vito, infatti, i treni in servizio venivano fatti proseguire per Motta di Livenza dove si arrestavano i servizi pubblici in vista della linea del Piave, con coincidenza a San Vito per Portogruaro.\nNei primi anni trenta del secolo scorso, si stabil\u00ec di effettuare una coppia di treni internazionali Vienna-Venezia che, instradati via San Vito, risparmiavano e oltre venti minuti.\nNel luglio 1954, l'orario proponeva sei coppie di treni tra Casarsa e Portogruaro (5 automotrici e un treno leggero a trazione a vapore) tutti i giorni, con percorrenza di 25 minuti per le automotrici e di 48 minuti per il treno leggero, in pratica lo stesso tempo delle corse inaugurali del 1888. Quattro treni su sei proseguivano per Treviso e uno era limitato a Motta. Esisteva ancora la terza classe (che venne abolita il 3 giugno 1956), che costituiva la sola classe utilizzata dal treno a trazione a vapore, mentre sulle automotrici vigevano la seconda e la terza.\nDieci anni dopo, nell'orario invernale 1966-1967, il numero delle coppie di treni di prima e seconda classe sale da sei a otto, anche se una coppia \u00e8 feriale, e quattro di esse proseguono per Treviso, mentre troviamo instradato su questo tracciato il treno direttissimo 385 \"Venezia\", da Vienna a Venezia Santa Lucia, che gi\u00e0 aveva fatto la sua apparizione negli anni trenta: \u00e8 un'automotrice termica del gruppo 5145 delle \u00d6BB a compiere questa relazione quotidiana in nove ore e 25 minuti tra i due capolinea (e in 17 minuti tra Casarsa e Portogruaro senza fermate intermedie), in vistosa livrea bianca e blu. Costituiva l'unico e anche l'ultimo collegamento internazionale che utilizzava questa linea e, per quanto non sfruttasse il tracciato della Gemona-Pinzano-Casarsa, poteva ritenersi la sola espressione di quella internazionalit\u00e0 che la Casarsa-Portogruaro al momento della progettazione aveva potuto vantare grazie ai progetti di Venezia.\nNell'orario estivo del 1973, le coppie di treni crescono, passando da 8 a 11, di cui una feriale e tutte sono ormai di sola seconda classe. La percorrenza, affidata in questi anni prima alle automotrici AIn 556 Fiat, poi alle Aln 772 del Deposito di Treviso, ormai si era attestata sui 22 minuti in media. Il direttissimo internazionale \"Venezia\" scompare da questa linea, andando a compiere il percorso via Palmanova-Cervignano.\nNell'orario invernale 1982-1983, cresce l'offerta dei treni, passando da 11 a 12 coppie giornaliere sempre di seconda classe e ormai esclusivamente effettuati con automotrici del pi\u00f9 moderno gruppo ALn 668, di cui una feriale e nei giorni di scuola. La trazione a vapore, che era utilizzata fino alla prima met\u00e0 degli anni settanta per servizi merci con locomotive del gruppo 875 e 880 del Deposito locomotive d\u00ec Udine, \u00e8 ormai completamente scomparsa.\nNell'orario invernale 1990-1991, per la prima volta, si rileva che la linea ormai funziona solo i giorni feriali sempre con corse di seconda classe. Tra Casarsa e Portogruaro le coppie di automotrici sono 9 di cui una limitata a San Vito. Negli anni novanta l'offerta sembra apparentemente sempre uguale a s\u00e9 stessa e ora votata alla massima economia di esercizio: servizi esclusivamente feriali di seconda classe e su automotrici in cui \u00e8 stato applicato il condizionamento dell'aria (le ALn 668 revisionate della serie 1200 Fiat), nessun collegamento internazionale, trazione diesel, velocit\u00e0 dei treni ormai stabilizzata con percorrenze di 22, 23 minuti su un tracciato di categoria \"C 3\" (peso assiale massimo di 20 t) che consentiva velocit\u00e0 massime di 110\u00a0km/h per le automotrici del gruppo 668 (era di soli 55\u00a0km/h alla met\u00e0 degli anni ottanta), e certo ben inferiori per le ormai rare tradotte che servono il mulino di Cordovado, l'unico servizio merci rimasto.\nFra le novit\u00e0 meno positive, il primo apparire con l'orario estivo 1993 degli autoservizi sostitutivi nella fascia serale e in seguito anche in quella pomeridiana.\nL'anno successivo inizia il servizio treno+bici, le coppie di treni sono sempre 9, ma saliranno a 14 pi\u00f9 un autoservizio con l'orario invernale 1995-1996.\nSi inaugurano delle corse del tutto nuove, come un servizio per le scuole tra Portogruaro-Casarsa-Pordenone e viceversa, poi prolungato fino a Sacile, mentre con l'orario estivo 2001 si sperimenta un servizio diretto la prima mattina tra Udine e Portogruaro via Casarsa e San Vito che, con coincidenza a Portogruaro, permette di raggiungere Venezia da Udine in un'ora e 43 minuti contro le due ore e due minuti del regionale che impegna la linea tradizionale via Pordenone-Conegliano.\nPer quanto riguarda la velocit\u00e0 dei treni, in 120 anni i tempi di percorrenza si dimezzati, passando dai 50 minuti del 1888 ai 25 minuti di oggi.\nDal 2005, le automotrici termiche ALn 668, sono state gradualmente sostituite dai pi\u00f9 moderni treni Minuetto a trazione diesel, i treni di nuova generazione che raggiungono la velocit\u00e0 di 130\u00a0km/h e sono dotati di comfort pi\u00f9 elevati e accessibili ai disabili.\nProgetti.\nNegli ultimi anni sono stati eseguiti alcuni lavori per potenziare la linea ferroviaria.\nIl 12 settembre 2005, \u00e8 stata attivata la nuova fermata di San Giovanni di Casarsa, tra le stazioni di San Vito al Tagliamento e Casarsa, dalla quale dista poco pi\u00f9 di un chilometro e mezzo.\nSono stati eseguiti lavori di ammodernamento della stazione di San Vito al Tagliamento, con la costruzione di due nuovi sottopassaggi, uno dei quali ad uso delle persone disabili e dei nuovi marciapiedi rialzati per facilitare la salita in treno alle persone in carrozzella.\nAlla fine del 2007, sono stati effettuati dei lavori di ammodernamento e potenziamento della linea, che hanno riguardato la sostituzione completa dell'armamento e delle intersezioni binario-strada in prossimit\u00e0 dei passaggi a livello.\nDa luned\u00ec 1\u00ba luglio a sabato 24 agosto 2019, in seguito alla chiusura estiva della linea, sono stati svolti due importanti interventi alla viabilit\u00e0 stradale che interseca la ferrovia: la posa di un nuovo cavalcavia nei pressi di Prodolone (per la realizzazione della nuova circonvallazione di San Vito al Tagliamento) e il rifacimento del cavalcavia autostradale nei pressi di Portovecchio di Portogruaro. Il servizio \u00e8 stato garantito attraverso autocorse sostitutive.\nPercorso.\nIl tragitto \u00e8 di 21,116\u00a0km e parte dalla stazione di Casarsa per raggiungere la stazione di Portogruaro-Caorle, passando per la fermata di San Giovanni di Casarsa, le stazioni di San Vito al Tagliamento e Cordovado-Sesto e la fermata di Teglio Veneto.\nLe destinazioni sono esclusivamente le stazioni di Casarsa e Portogruaro-Caorle e proprio queste due stazioni sono gli unici due nodi di interscambio con altre linee: a Casarsa con la linea Venezia-Udine e a Portogruaro-Caorle con la linea Venezia-Trieste e la linea per Treviso.\nIl tempo impiegato per percorrere la tratta \u00e8 di circa 25 minuti.\nTraffico.\nIl traffico \u00e8 quasi esclusivamente passeggeri. Il flusso passeggeri trasportati ogni anno \u00e8 di circa 5000 viaggiatori\u2022km (dato espresso in migliaia).\nI treni hanno una cadenza di circa 40 minuti nelle fasce orarie 05:45-09:30 e 12:00-15:00, mentre una cadenza di circa 60 minuti nella fascia oraria 15:00-21:30. Dal luned\u00ec al venerd\u00ec nel periodo invernale, circolano 13 coppie di treni; mentre le coppie di treni sono solo 8 al sabato e nel periodo estivo. Alla sera, una coppia di corse viene effettuata da autobus, che sostituiscono i treni anche al sabato pomeriggio e nella fascia pomeridiana dei giorni estivi. I treni vengono sostituiti da bus anche durante la fascia pomeridiana-serale dei giorni invernali.\nNei giorni festivi la linea \u00e8 chiusa e non circola alcuna corsa."}
{"id": "1422275", "revid": "834", "url": "https://it.wikipedia.org/wiki?curid=1422275", "title": "...sotto il cielo del tendone", "text": "...sotto il cielo del tendone \u00e8 un album de I ratti della Sabina. Contiene tre inediti e la registrazione del concerto del 24 marzo 2007 a Roma."}
{"id": "1422276", "revid": "287204", "url": "https://it.wikipedia.org/wiki?curid=1422276", "title": "Charles Green (esploratore)", "text": "Ha partecipato alla spedizione Endurance in Antartide sotto il comando di Ernest Shackleton.\nNel 1914 salpa a bordo dell\"'Endurance\" per una spedizione in Antartide sotto il comando di Ernest Shackleton. Disperso nel continente a causa del naufragio dell'imbarcazione a causa della pressione del pack, fa ritorno in Inghilterra soltanto nel 1916 ed apprende che i suoi genitori, credendolo morto, avevano incassato la sua assicurazione sulla vita. \nNel 1917 prende parte alla prima guerra mondiale come cuoco su diverse imbarcazioni della Royal Navy ed \u00e8 ferito nell'agosto 1918 quando la sua nave viene colpita da un siluro tedesco. Al termine del conflitto si unisce alla marina mercantile e nel 1922 riceve un invito da parte di Shackleton per tornare di nuovo in Antartide con la spedizione Quest. La spedizione viene per\u00f2 interrotta ancor prima di raggiungere il continente a causa della morte dell'esploratore irlandese per un attacco di cuore.\nDurante il resto della sua vita, oltre alla normale attivit\u00e0 lavorativa, Charles Green tenne diverse conferenze dove illustr\u00f2 le avventure vissute durante le spedizioni Endurance e Quest."}
{"id": "1422278", "revid": "2033069", "url": "https://it.wikipedia.org/wiki?curid=1422278", "title": "The New Adventures of Perry Mason", "text": "The New Adventures of Perry Mason (anche The New Perry Mason o semplicemente Perry Mason) \u00e8 una serie televisiva statunitense in 15 episodi trasmessi per la prima volta nel corso di una sola stagione dal 1973 al 1974.\nFu il tentativo di rilanciare, a sette anni di distanza dalla chiusura della serie originale \"Perry Mason\", una nuova serie con il personaggio di Perry Mason, il brillante avvocato della difesa inventato da Erle Stanley Gardner.\nLa serie \u00e8 stata trasmessa dalla CBS, la stessa rete che aveva trasmesso la serie originale, dal 1973 al 1974, per un totale di 15 episodi.\nPur mantenendo gli stessi personaggi della serie originale, gli attori erano quasi tutti diversi."}
{"id": "1422286", "revid": "767487", "url": "https://it.wikipedia.org/wiki?curid=1422286", "title": "A passo lento", "text": "A passo lento \u00e8 il quarto album di inediti de I ratti della Sabina."}
{"id": "1422288", "revid": "842", "url": "https://it.wikipedia.org/wiki?curid=1422288", "title": "Memoria a nuclei di ferrite", "text": ""}
{"id": "1422289", "revid": "767487", "url": "https://it.wikipedia.org/wiki?curid=1422289", "title": "Catacomba di Santa Caterina d'Alessandria", "text": "La catacomba di Santa Caterina d'Alessandria si trova a Chiusi. Insieme a quella di Santa Mustiola \u00e8 l'unica finora individuata in Toscana continentale.\nStoria e descrizione.\nDi dimensioni pi\u00f9 ridotte rispetto a quelle di Santa Mustiola \u00e8 stata scoperta per caso nel 1848 nel corso di alcuni lavori nei campi. La struttura, che risale al II o al III secolo, \u00e8 composta da due ipogei pagani di pi\u00f9 antica datazione, poi sfruttati dalle comunit\u00e0 paleocristiane, fino al IV secolo. Le tombe, che si trovano sotto il pavimento, sono a fossa.\nPrende il nome da una cappella dedicata a Santa Caterina delle Ruote che sorgeva vicino. Vi si trovano numerose iscrizioni funerarie in pietra che rivelano l'origine sepolcrale pagana; interessanti gli stipiti dell'antica porta in pietra. Molto suggestivo l'ambiente, articolato in diverse parti: andito, oratorio, altare, arcosoli e ambulacri."}
{"id": "1422290", "revid": "97701", "url": "https://it.wikipedia.org/wiki?curid=1422290", "title": "Powrie", "text": ""}
{"id": "1422292", "revid": "1282260", "url": "https://it.wikipedia.org/wiki?curid=1422292", "title": "Reazione (fisica)", "text": ""}
{"id": "1422293", "revid": "1684799", "url": "https://it.wikipedia.org/wiki?curid=1422293", "title": "Nakayoshi", "text": " \u00e8 una rivista giapponese mensile che pubblica manga sh\u014djo, pubblicata da K\u014ddansha sin dal dicembre 1954. Nakayoshi \u00e8 indirizzata (cos\u00ec come \"Ribon\" e \"Ciao\") alle giovani ragazze della scuola elementare e della scuola media.\nManga e mangaka apparsi su Nakayoshi.\nI titoli sono in ordine alfabetico. Il mangaka \u00e8 indicato/a tra parentesi.\nVersioni internazionali.\nEsiste una versione pubblicata in Indonesia. La versione indonesiana \u00e8 pubblicata mensilmente da Elex Media Komputindo con il nome di \"Nakayoshi: Gress!\"."}
{"id": "1422295", "revid": "713714", "url": "https://it.wikipedia.org/wiki?curid=1422295", "title": "Circobir\u00f2", "text": "Circobir\u00f2 \u00e8 il terzo album di inediti de \"I ratti della Sabina\".\nTracce.\nIl disco \u00e8 un concept album, ovvero tutte le canzoni sono collegate da un filone conduttore: in questo caso \u00e8 il mondo del circo.\nLa canzone \"Circobir\u00f2\", che d\u00e0 nome all'intero album, si presenta come una propaganda del circo verso persone distratte, che vengono attirate dai vari spettacoli in programma per la serata.\nLa copertina dell'album \u00e8 opera dell'artista genovese Francesco Musante; come si legge sul retro del libretto del cd, \"ci \u00e8 sembrato di trovarci di fronte alla rappresentazione grafica delle ambientazioni e delle tematiche presenti in molte nostre canzoni, per questo motivo lo abbiamo contattato chiedendogli di poter far viaggiare le sue immagini insieme alle parole e alla musica di questo disco\".\nLa canzone \"Il violinista pazzo\" \u00e8 tratta da una poesia di Fernando Pessoa chiamata appunto \"Il violinista pazzo\".\nLa canzone \"La morale dei briganti\" parla di Berardo Viola.\nLa canzone \"L'uomo che piantava alberi\" \u00e8 tratta dal racconto di Jean Giono chiamato appunto \"L'uomo che piantava alberi\""}
{"id": "1422297", "revid": "712828", "url": "https://it.wikipedia.org/wiki?curid=1422297", "title": "Aerodactyl", "text": ""}
{"id": "1422300", "revid": "842", "url": "https://it.wikipedia.org/wiki?curid=1422300", "title": "Ferroelectric RAM", "text": ""}
{"id": "1422302", "revid": "701660", "url": "https://it.wikipedia.org/wiki?curid=1422302", "title": "Catacomba di Santa Mustiola", "text": "La catacomba di Santa Mustiola si trova a nord-est di Chiusi, sulla strada per il lago di Chiusi. Insieme a quella, pi\u00f9 piccola, di Santa Caterina d'Alessandria \u00e8 l'unica finora individuata in Toscana continentale.\nStoria e descrizione.\nScoperta nel 1634 o, secondo altre fonti, nel 1643, si fa risalire al III secolo. La catacomba \u00e8 articolata in una serie di gallerie che si affacciano su due arterie principali, con le pareti segnate da iscrizioni, simboli e segni.\nLe tombe sono prevalentemente ad arcosolio e loculi, disposti in file verticali irregolari. Particolare \u00e8 la presenza di un arcosolio polisomo, cio\u00e8 destinato a contenere pi\u00f9 corpi, coperto da tegoloni.\nVi si trova il sepolcro originario di santa Mustiola, qui inumata nel 274 e poi trasferita nella Cattedrale di San Secondiano. Il suo culto \u00e8 attestato dal IV secolo e sopra la sua tomba fu costruita nel V secolo una basilica poi ricostruita nel 728, e demolita nel XIX secolo.\nLa cripta, con interessanti arredi arcaici, \u00e8 il cuore della struttura: probabilmente era un'antica tomba di una famiglia poi divenuta cristiana; da essa si dipartono i cunicoli sostenuti da strutture di archi in mattoni. In fondo alla cripta \u00e8 un altare, dietro \u00e8 l'antica cattedra e a destra un'iscrizione in marmo della tomba del primo vescovo di Chiusi, Lucio Petronio Destro, che mor\u00ec nel 322. L'iscrizione pi\u00f9 antica \u00e8 quella di Redenta, morta nel 290."}
{"id": "1422304", "revid": "1346043", "url": "https://it.wikipedia.org/wiki?curid=1422304", "title": "Mariella Bettarini", "text": "Le sue opere sono state recensite, fra gli altri, da Mario Luzi, Dario Bellezza, Giuliano Manacorda, Sergio Pautasso, Roberto Roversi.\nBiografia.\nNel 1973 ha fondato il quadrimestrale di poesia autogestito e autofinanziato \"Salvo imprevisti\", sottotitolato \"quadrimestrale di poesia e altro materiale di lotta\"; in seguito, dal numero 19/20, gennaio-agosto 1980, semplicemente \"quadrimestrale di poesia\". \"Salvo imprevisti\" ha spesso pubblicato numeri monografici dedicati a temi che collegano cultura, poesia e problemi sociali. Nel 1993 \"Salvo imprevisti\" ha continuato le pubblicazioni col nuovo nome \"L'area di Broca\", semestrale di letteratura e conoscenza. La rivista prende nome dalla omonima parte dell'emisfero sinistro del cervello coinvolte nella elaborazione e comprensione del linguaggio.\nMariella Bettarini ha curato, sulla rivista \"Poesia\" (Crocetti) una rassegna dal titolo \"Donne e poesia\", antologia di poesie di circa cento autrici italiane dal '63 al '99; nel 1996, insieme ai genitori di Alice Sturiale, si \u00e8 occupata della composizione del best seller \"Il libro di Alice\". Ha collaborato con svariate riviste, quotidiani e periodici, fra i quali \"Altri termini\", \"Carte segrete\", \"Effe\", \"L'Espresso\", \"Bollettario\", \"La Fiera Letteraria\", \"Il manifesto\", \"Nuovi Argomenti\", \"Noi donne\", \"Ombre rosse\", \"Pianeta\", \"Paese Sera\", \"Tempi moderni\", \"l'Unit\u00e0\". Dal 1984 ha curato, con Gabriella Maleti (1942-2016), le Edizioni Gazebo."}
{"id": "1422305", "revid": "1494169", "url": "https://it.wikipedia.org/wiki?curid=1422305", "title": "FRAM", "text": ""}
{"id": "1422306", "revid": "1573940", "url": "https://it.wikipedia.org/wiki?curid=1422306", "title": "Chiesa di Sant'Antonio Abate (Cagliari)", "text": "La chiesa di Sant'Antonio Abate \u00e8 una chiesa monumentale di Cagliari. Si affaccia sulla via Manno, nel quartiere storico di Marina.\nLa chiesa, regolarmente officiata, richiama fedeli particolarmente il 17 gennaio, giorno della festa del santo titolare, quando si svolge la tradizionale benedizione degli animali domestici nella vicina piazza San Sepolcro.\nStoria.\nL'attuale chiesa venne innalzata nella prima met\u00e0 del XVIII secolo sopra la precedente cappella dell'adiacente ospedale e convento, retto allora dall'ordine degli spedalieri di san Giovanni di Dio e, in precedenza, dai padri agostiniani. Agli spedalieri si deve l'edificazione della nuova chiesa, consacrata nel 1723, come testimonia la lapide posta nell'atrio.\nNel 1850 gli spedalieri si trasferirono nella nuova sede dell'ospedale, progettata da Gaetano Cima. In seguito a questo evento, l'antico ospedale e l'adiacente convento divennero propriet\u00e0 di privati, mentre la chiesa di Sant'Antonio fu ceduta alla confraternita della Madonna d'Itria.\nDescrizione.\nIl tempio, a pianta ottagonale, si caratterizza all'esterno principalmente per la grande cupola, sormontata da una elegante lanterna, e per il portale in facciata, sormontato da una cornice curvilinea, contenente l'elaborata nicchia con la statua del titolare, raffigurato con un bastone in mano e un maialino ai suoi piedi (sant'Antonio abate \u00e8 infatti considerato protettore degli animali domestici).\nL'interno \u00e8 invece caratterizzato dal colore verde degli intonaci, su cui spiccano le dorature degli stucchi e dei capitelli corinzi delle paraste laterali. Sul tamburo della cupola, scandito da arcate a tutto sesto, si aprono i finestroni rettangolari che danno luce all'interno. Su ciascun lato si aprono tre cappelle voltate a botte. Il presbiterio, sviluppato in profondit\u00e0, ospita un fastoso altare in marmi policromi decorato da stucchi dorati. Sopra la bussola d'ingresso \u00e8 ubicato un organo a due tastiere della casa pistoiese Agati Tronci acquistato nel 1887 dall'Arciconfraternita della Madonna d'Itria."}
{"id": "1422307", "revid": "767487", "url": "https://it.wikipedia.org/wiki?curid=1422307", "title": "Witold Kie\u0142tyka", "text": "Batterista e percussionista della band technical death metal Decapitated e fratello minore del musicista Wac\u0142aw \"Vogg\" Kie\u0142tyka, ha militato nella band sin dalla sua formazione nel 1996, inoltre ha fatto parte anche dei Dies Irae e dei Panzer X.\nLa morte.\nIl 29 ottobre 2007, mentre stavano viaggiando verso Homel', in Bielorussia, nell'ambito di un tour est europeo, i Decapitated rimangono coinvolti in un incidente. Il loro tour bus si scontra con un camion trasportante legno, causando gravi ferite a Vitek e al cantante Adrian Kowanek.\nI due musicisti vengono portati all'ospedale di Novozybkov in Russia. Il 1\u00ba novembre i familiari comunicano che le condizioni di Kowanek sono in miglioramento, mentre Vitek deve essere sottoposto ad una trapanazione, un intervento al cranio, e che per questo deve essere trasportato all'ospedale di Cracovia, Polonia, per ulteriori trattamenti. Aggravatesi le sue condizioni, Vitek muore il 2 novembre 2007 all'et\u00e0 di 23 anni."}
{"id": "1422308", "revid": "767487", "url": "https://it.wikipedia.org/wiki?curid=1422308", "title": "Cantiecontrocantincantina", "text": "Cantiecontrocantincantina \u00e8 il secondo album di inediti de I ratti della Sabina ed \u00e8 stato registrato nella \"cantina\" di Roberto Billi."}
{"id": "1422313", "revid": "2091899", "url": "https://it.wikipedia.org/wiki?curid=1422313", "title": "Geologia della provincia di Grosseto", "text": "La geologia della provincia di Grosseto \u00e8 legata, nella sua lunga storia, alla formazione, al corrugamento e al sollevamento della catena degli Appennini. Abbraccia un lunghissimo periodo che spazia dal Paleozoico al Quaternario.\nPaleozoico.\nNel Paleozoico, le successioni dei terreni in fase di sedimentazione erano disomogenee, tanto da venir classificati in \"domini\" e \"zone\", in base ad origine, natura e tipologia.\nUnit\u00e0.\nLo scontro tra la placca africana e la placca eurasiatica e la chiusura dell'oceano ligure-piemontese determinarono una notevole riduzione dei domini e la traslazione dei loro depositi sedimentari da sud-ovest verso nord-est: i depositi precedentemente collocati a ovest si sono stratificati sopra quelli situati pi\u00f9 a est, originando la catena appenninica. Al termine dell'intero processo, gli originari domini e zone hanno dato origine alle unit\u00e0 paleozoiche.\nLa sovrapposizione delle unit\u00e0 paleozoiche dall'alto verso il basso che interess\u00f2 l'attuale territorio della provincia di Grosseto fu la seguente:\nMiocene e Pliocene.\nSia nel Miocene che nel Pliocene si verificarono trasgressioni marine, con l'acqua che raggiunse aree mai sommerse precedentemente. Si formarono cos\u00ec i bacini lacustri nelle aree depresse racchiuse tra le varie dorsali.\nInizialmente, il Monte Argentario e i Monti dell'Uccellina erano due isole, divenute in seguito promontori per il sollevamento dei vicini tomboli che li hanno congiunti alla terraferma. Nelle aree in cui precedentemente si trovava il mare, che venivano isolate dalla formazione dei tomboli in sollevamento, andavano formandosi le pianure alluvionali attorno ai corsi d'acqua, mentre nelle aree pi\u00f9 depresse rimanevano bacini lacustri di acqua salmastra, che con il tempo andarono poi trasformandosi nelle caratteristiche aree palustri che da sempre hanno caratterizzato la Maremma.\nIn questo lungo periodo storico, si formarono nel territorio provinciale due principali complessi geologici e due principali bacini lacustri.\nIl complesso epiligure miocenico, sviluppatosi nel periodo del Miocene medio e superiore, \u00e8 costituito da placche di arenaria che poggiano su argille e calcari. I principali affioramenti si trovano nell'area meridionale del territorio provinciale, tra Manciano e Capalbio.\nIl complesso neoautoctono, sviluppatosi tra il Messiniano e il Pliocene inferiore, \u00e8 originato da depositi lacustri che sono andati a costituire locali affioramenti presso le depressioni che poggiano sulle unit\u00e0 liguri ed austroalpine. \u00c8 all'origine della serie lignitifera, che ha contribuito allo sviluppo delle miniere di lignite nell'area delle Colline Metallifere, e dei conglomerati con ciottoli rossi ematitici nei pressi di Massa Marittima.\nIl bacino laustre Ombrone-Orcia, sviluppatosi lungo gli attuali fiumi Ombrone e Orcia tra il Miocene superiore e il Pliocene inferiore, costituisce una vasta depressione tra il Monte Amiata, la dorsale di Montalcino, la dorsale medio-toscana e i Monti dell'Uccellina, dove penetr\u00f2 pi\u00f9 volte l'acqua marina mediante varie trasgressioni. \u00c8 formato da un conglomerato sabbioso, da argille brune e marnose poggianti sulla serie lignitifera, da un conglomerato arenaceo-marnoso, da argille alternate a sabbia e da calcari di acqua dolce.\nIl bacino lacustre dell'Albegna, sviluppatosi lungo il corso dell'attuale fiume Albegna nella parte meridionale del territorio provinciale, \u00e8 costituito da un basamento di argille marnose sovrastate da calcari e sabbie, le cui sedimentazioni sarebbero avvenute durante il Pliocene inferiore.\nQuaternario.\nDurante il Quaternario vi furono depositi di sabbie rosse nei dintorni di Grosseto e di travertino nei pressi di Massa Marittima e nella zona tra Montemerano e Saturnia.\nIn questo periodo si formarono, nelle aree dei rispettivi bacini lacustri, la Valle dell'Ombrone, con il corso d'acqua principale e il sistema dei suoi affluenti, e la Valle dell'Albegna; risulta ancora incerta, invece, l'origine delle valli dei fiumi Pecora e Bruna nella parte nord-occidentale del territorio provinciale.\nL'Area del Tufo e gran parte del territorio del Monte Amiata hanno avuto origine durante questa fase, a seguito di manifestazioni vulcaniche piroclastiche effusive, mentre una serie di intrusioni magmatiche subvulcaniche acide completava la formazione dell'Isola del Giglio.\nLe oscillazioni eustatiche hanno portato i livelli dei corsi d'acqua ai valori attuali; la storia geologica della provincia si completa con la formazione dei depositi alluvionali.\nSismologia e vulcanologia.\nDal punto di vista geofisico, il territorio della provincia di Grosseto \u00e8 un'area pressoch\u00e9 asismica se si eccettua una lieve attivit\u00e0 nelle zone interne che pu\u00f2 raggiungere livelli moderati sulle Colline Metallifere, sull'Amiata (antico vulcano oramai spento) e nell'Area del Tufo. Le isole, la costa e la pianura maremmana sono caratterizzate da una sismicit\u00e0 irrilevante.\nFenomeni di vulcanesimo secondario si verificano in ordine sparso e si manifestano attraverso sorgenti termali, tra le quali vanno ricordate le celebri Terme di Saturnia, le Terme dell'Osa tra Talamone ed Albinia, le Terme di Petriolo nel comune di Civitella Paganico al confine tra le province di Grosseto e Siena lungo il corso del torrente Farma, le Terme di Bagnolo nei pressi di Monterotondo Marittimo sulle Colline Metallifere. Gran parte delle sorgenti termali sono di natura sulfurea e presentano temperature dell'acqua oltre i 30\u00a0\u00b0C.\nGeotermia.\nIn provincia di Grosseto si trovano due distinte aree, dove sono presenti risorse geotermiche, la zona delle Colline Metallifere a nord e l'area amiatina a est.\nSulle Colline Metallifere, nei pressi di Monterotondo Marittimo, i soffioni boraciferi hanno permesso lo sviluppo di energia geotermica che, con il passare degli anni, \u00e8 sempre pi\u00f9 sfruttata per rendere i paesi della zona autosufficienti. Questi soffioni boraciferi si trovano nella cosiddetta \"area delle Biancane\", caratterizzata da un paesaggio dai connotati biancastri con scarsissima vegetazione. I soffioni di Monterotondo Marittimo costituiscono la parte meridionale dell'insieme di risorse energetiche geotermiche che si sviluppano prevalentemente, pi\u00f9 a nord, in provincia di Pisa attorno alla localit\u00e0 di Larderello.\nSul Monte Amiata si trovano i soffioni di Bagnore, nel comune di Santa Fiora, nei pressi dell'omonimo centro. Anche in questa zona \u00e8 iniziata la produzione di energia geotermica che verr\u00e0 implementata nel corso dei prossimi anni al fine di rendere pi\u00f9 autonomi possibile dal punto di vista energetico i centri dell'area amiatina.\nSottosuolo.\nIl sottosuolo della provincia di Grosseto \u00e8 ricco di numerose risorse minerarie.\nGi\u00e0 in epoca etrusca venivano sfruttati i numerosi giacimenti presenti nell'area delle Colline Metallifere, dove spiccano, tra tutti, quelli di pirite di Niccioleta, Boccheggiano e Gavorrano, quelli di rame presso Roccatederighi, quelli di lignite presso Ribolla e quelli di rame, piombo e zinco nei dintorni di Massa Marittima.\nLa zona del Monte Amiata e del Monte Labbro \u00e8 estremamente ricca di giacimenti di cinabro, il minerale da cui si estraeva mercurio, in particolare presso Selvena e Santa Fiora sul versante grossetano e presso Abbadia San Salvatore sulla sponda senese. Queste miniere mercurifere sono oggi completamente abbandonate. Da oltre quaranta anni infatti il mercurio \u00e8 stato sostituito in gran parte dei suoi utilizzi industriali e chimici.\nNell'area collinare interna sono da segnalare alcuni giacimenti di lignite nei pressi di Cana e Baccinello, di mercurio nei dintorni di Pereta e di antimonio sempre vicino Pereta e in vari punti del territorio di Manciano.\nAlcuni giacimenti di pirite si trovano anche sul promontorio dell'Argentario e all'isola del Giglio. Inoltre, \u00e8 da segnalare a sud dell'Argentario il lungo tratto di spiaggia tra Ansedonia e la foce del Chiarone: il sottosuolo di questa zona \u00e8 estremamente ricco di minerali pesanti, tra i quali ossido di ferro, magnetite e pirosseni, che hanno contribuito a dare un colore grigio scuro e a tratti nero alla sabbia del litorale e della doppia fascia dunale retrostante."}
{"id": "1422314", "revid": "125811187", "url": "https://it.wikipedia.org/wiki?curid=1422314", "title": "Borgo Marinari", "text": "Il Borgo Marinari di Napoli \u00e8 ubicato sull'Isolotto di Megaride, a ridosso del Castel dell'Ovo, nel quartiere San Ferdinando. Esso \u00e8 unito alla terraferma tramite un istmo artificiale collegato col Borgo Santa Lucia.\nStoria.\nL'isolotto di Megaride gi\u00e0 nel I secolo a. C. era sede di una d\u00e9pendance della Villa di Licinio Lucullo. Nel V secolo qui si insediarono alcuni monaci Basiliani che fondarono il loro convento, dedicato prima a San Salvatore e, successivamente, a San Sebastiano. Per questo motivo l'isolotto venne chiamato \"Isolotto di San Salvatore\". Oggi del convento rimane solo la chiesa di San Salvatore.\nPer la minaccia di un'invasione normanna, in tarda epoca ducale, i monaci vennero trasferiti, per far posto ad un fortilizio. Dopo la conquista di Napoli, i Normanni affidarono la trasformazione del fortilizio in fortezza, all'architetto Buono. Questo \u00e8 l'embrione di Castel dell'Ovo.\nDescrizione.\nLa vita del borgo \u00e8 legata alle attivit\u00e0 del suo porticciolo e di quelle del confinante borgo Santa Lucia di cui costituisce lo sbocco a mare. In passato da qui partivano gli scafi blu dei contrabbandieri di sigarette. Solo negli anni '90 le forze dell'ordine sono riuscite a debellare definitivamente questi lucrosi traffici. Oggi il borgo \u00e8 stato ripulito e ospita prevalentemente attivit\u00e0 culturali e turistiche. Il porticciolo supporta il funzionamento dei circoli nautici della banchina Santa Lucia dove sono ormeggiati numerosi motoscafi, yacht e barche a vela.\nOltre al castello, il borgo consta di poche abitazioni. I sei palazzi, tutti a due piani, ed al centro c'\u00e8 una piazzetta. Data la vocazione turistica, le attivit\u00e0 commerciali sono per lo pi\u00f9 bar e ristoranti, ma non mancano negozi ed officine per la nautica."}
{"id": "1422315", "revid": "767487", "url": "https://it.wikipedia.org/wiki?curid=1422315", "title": "Quinto Titurio Sabino", "text": "Biografia.\nInsieme a Lucio Aurunculeio Cotta fu legato di Gaio Giulio Cesare durante le guerre di conquista della Gallia, dove mor\u00ec nel 54/53 a.C. Entrambi vengono menzionati per la prima volta nel \"De bello Gallico\" a proposito della campagna di sottomissione della Gallia Belgica nel 57 a.C.\nNell'inverno del 54/53 a.C. i due legati furono inviati con una legione e cinque coorti nell'accampamento di Atuatuca (oggi Tongeren), che si trovava nel territorio degli Eburoni (si pensa che vivessero tra il fiumi Mosa e Reno). Poco dopo, sotto la guida di Ambiorige e Catuvolco, gli Eburoni si ribellarono all'occupazione romana, sobillati da Induziomaro dei Treviri. Uccisi i legionari che erano a fare legna, i ribelli si presentarono davanti all'accampamento romano con l'intenzione di assediarlo. Furono per\u00f2 respinti da una sortita dei Romani.\nA questo punto con uno stratagemma Ambiorige riusc\u00ec a convincere i Romani a lasciare il campo: convocati gli ambasciatori nemici, egli cerc\u00f2 di diminuire le sue responsabilit\u00e0 nello scoppio della rivolta e disse ai Romani che in quel giorno, in tutta la Gallia, era stata decisa una sollevazione generale contro le truppe romane occupanti, che sarebbe stata supportata da truppe di Germani che sarebbero presto giunte in aiuto dei Galli ribelli. Ambiorige propose quindi ai Romani di abbandonare il campo, promettendo che li avrebbe lasciati passare indisturbati.\nGli ambasciatori (il cavaliere Gaio Arpineio e lo spagnolo Quinto Giunio) riferirono il messaggio a Cotta e Sabino. Nel successivo consiglio di guerra che si tenne nell'accampamento romano, mentre Cotta e la maggior parte tribuni e dei centurioni espressero l'opinione secondo cui era meglio restare trincerati nel campo e non prendere iniziative senza prima aver ricevuto ordini da Cesare, Sabino disse invece che l'unica via di salvezza era quella di fidarsi di Ambiorige e di lasciare il campo. Alla fine prevalse proprio quest'ultimo parere e cos\u00ec la mattina dopo l'esercito romano si mise in marcia.\nMa mentre erano in movimento, le truppe romane furono attaccate di sorpresa da quelle di Ambiorige e massacrate. Sabino in un estremo tentativo di salvarsi, invi\u00f2 il proprio interprete Gneo Pompeo da Ambiorige per scongiurarlo di fermare i suoi, ma l'eburone fingendo di intavolare trattative fece circondare il Sabino e lo fece uccidere. Anche Cotta, ferito dapprima da un dardo di frombola in volto, mor\u00ec poi in combattimento, mentre solo pochi soldati riuscirono a raggiungere le truppe comandate da un altro legato, Tito Labieno. A Sabino Cesare attribuisce nel \"De Bello Gallico\" la responsabilit\u00e0 del disastro."}
{"id": "1422323", "revid": "1115371", "url": "https://it.wikipedia.org/wiki?curid=1422323", "title": "Canberra Day", "text": "La Canberra Day (in italiano giornata di Canberra) \u00e8 una festivit\u00e0 pubblica tenuta il secondo luned\u00ec del mese di marzo che viene celebrata nella regione del Territorio della Capitale Australiana, soprattutto nell'omonima citt\u00e0 Canberra dove si festeggia l'ufficiale scelta del nome della citt\u00e0. \nIl nome Canberra fu scelto il 12 marzo 1913 da Lady Denman, moglie del governatore Lord Denman, in una cerimonia a Kurrajong Hill.\nIl 3 marzo 2007 il ministro laburista della regione Andrew Barr ha spostato la festivit\u00e0 al 2\u00ba luned\u00ec di marzo perch\u00e9 questo giorno cade pi\u00f9 vicino al giorno dell'anniversario della fondazione di Canberra."}
{"id": "1422324", "revid": "1442080", "url": "https://it.wikipedia.org/wiki?curid=1422324", "title": "Port Chalmers", "text": "Port Chalmers \u00e8 il porto principale della citt\u00e0 di Dunedin, Nuova Zelanda. L'agglomerato ha circa 3 000 abitanti e si trova dieci chilometri all'interno del Otago Harbour, a 15 chilometri a nord-est dal centro di Dunedin. Anche se \u00e8 considerato un sobborgo dalla riorganizzazione amministrativa degli anni ottanta, molti lo considerano una citt\u00e0 separata da Dunedin.\nIl porto venne visitato da Robert Falcon Scott durante la spedizione Terra Nova prima di raggiungere l'Antartide. Un grande monumento di pietra ricorda oggi l'ultima spedizione di Scott. Il porto venne anche scelto dall\"'Aurora\" per le riparazioni resesi necessarie dalla prigionia nella banchisa polare durante la spedizione Endurance. Durante il periodo di permanente nella nave in Nuova Zelanda dieci uomini rimasero senza contatti con l'esterno nella barriera di Ross, in Antartide."}
{"id": "1422329", "revid": "599013", "url": "https://it.wikipedia.org/wiki?curid=1422329", "title": "Chris Albright", "text": "Carriera.\nClub.\nHa iniziato la sua carriera calcistica nell'University of Virginia, per trasferirsi poi nel D.C. United. Dopo due anni trascorsi a Washington D.C., si trasferisce a Los Angeles, pi\u00f9 precisamente nei Galaxy. Nel corso del 2008, firma per New England.\nNazionale.\nHa effettuato il suo esordio in nazionale l'8 settembre 1999, chiamato dal ct Bruce Arena per la partita contro la ."}
{"id": "1422331", "revid": "287204", "url": "https://it.wikipedia.org/wiki?curid=1422331", "title": "Witold Kieltyka", "text": ""}
{"id": "1422335", "revid": "177966", "url": "https://it.wikipedia.org/wiki?curid=1422335", "title": "Forte Parona", "text": "Forte Parona, originariamente chiamato Werk Erzherzog Albrecht, \u00e8 una fortificazione posta a nord-ovest di Verona, parte del complesso sistema difensivo cittadino e pi\u00f9 in particolare del secondo campo trincerato di pianura, messo in opera tra 1859 e 1866. La struttura fortificata fu realizzata tra 1859 e 1860 e i lavori furono diretti dall\u2019Imperiale Regio Ufficio delle Fortificazioni di Verona. La struttura fu colpita da un bombardamento aereo alleato nel 1944, verso la fine della seconda guerra mondiale, che caus\u00f2 l'esplosione dei depositi di esplosivi ivi contenuti, riducendolo in completa rovina. Rimangono quindi solo i resti del terrapieno e del fossato, completamente invasi dalla vegetazione.\nIl forte \u00e8 intitolato all'arciduca Alberto, comandante di una divisione nella guerra del 1849, sotto la guida di Radetzky, e infine comandante dell'armata d'Italia durante la terza guerra di indipendenza.\nDescrizione.\nForte Parona era un grande forte a tracciato poligonale misto, con ridotto centrale. All'inizio del 1859 il forte fu tracciato sul terreno e costruito in stile semipermanente; nel fossato, il terrapieno era quindi difeso da palizzate, mentre il ridotto circolare centrale era protetto da una copertura provvisoria, di travi lignee accostate e terra. Venne solo successivamente trasformato in opera permanente, con muri distaccati, caponiere e coperture casamattate.\nIl forte era situato poco a monte del ponte ferroviario di Parona, quasi a contatto con la riva destra dell'Adige, e faceva sistema con il forte Chievo, a sud, anche se, per via della notevole distanza da quel corpo di piazza, venne realizzato come caposaldo autosufficiente. Forte Parona fu integrato nella linea pi\u00f9 avanzata del secondo campo trincerato, divenendo il cardine settentrionale del sistema difensivo scaligero. Le sue artiglierie potevano battere l'intero giro d'orizzonte (pianura, fiume e colli) con la medesima potenza di fuoco, tuttavia la sua principale funzione era di presidiare il ponte della ferrovia proveniente da Bolzano, e di battere d'infilata e di fianco la ferrovia del Brennero al suo ingresso nello spazio della piazzaforte. Dominava pertanto la doppia grande ansa dell'Adige da Settimo di Pescantina a Chievo, che era un tratto favorevole al passaggio del fiume per imprese offensive condotte sulla riva sinistra: il nemico, anche se avesse superato l'Adige, era soggetto alle artiglierie del forte che battevano la riva opposta, i versanti collinari e la strada postale del Brennero, presa d'infilata e di rovescio su tutto il lungo rettilineo da Parona a porta San Giorgio.\nLa strada di accesso raggiungeva il forte sul fronte orientale, e sdoppiandosi si dirigeva verso due portali d'accesso, ai fianchi della caponiera. Transitati sui ponti levatoi, dal cortile di sicurezza fronteggiato da fuciliere, si accedeva alla poterna orientale, risalendo poi verso il piazzale interno. Il dispositivo di ingresso, combinato con la caponiera, \u00e8 tra i pi\u00f9 originali e studiati: la medesima poterna orientale svolgeva il duplice compito di comunicazione interna e di ingresso al forte.\nIl grande ridotto casamattato, a pianta circolare, deriva dalla tipologia a torre cilindrica per artiglieria con cortile interno. In posizione perfettamente centrale nell'impianto del forte, il ridotto si eleva su un solo piano, con copertura terrapienata, in origine disposta per la difesa di fanteria. Il piano terra, oltre a contenere i ricoveri per la numerosa guarnigione, e varie attivit\u00e0 di servizio, era predisposto per la difesa. La corona esterna settentrionale del ridotto era ordinata per le artiglierie in casamatta, mentre nella corona opposta era prevista solo la difesa dei fucilieri; due delle cannoniere battevano d'infilata le poterne opposte, sul diametro. Nel cortile del ridotto, a segmento di cerchio, era collocato al centro il pozzo per la riserva d'acqua, un secondo pozzo era all'interno del ridotto, e infine altri due pozzi erano accessibili negli angoli opposti del piazzale, in nicchie casamattate protette sotto il terrapieno.\nSul poligono d'impianto ottagonale, con scarpata esterna che scendeva fino al livello del fossato asciutto, era modellata l'opera principale da combattimento: il terrapieno, le traverse casamattate e le postazioni a cielo aperto per le artiglierie da fortezza. Due poterne con annesse polveriere, mettevano in comunicazione il piazzale interno del forte con il cammino di ronda lungo il muro, ordinato per fucileria, e con le quattro caponiere. Lungo il profilo esterno completavano l'opera la controscarpa a pendenza naturale, rivestita dal muro aderente solo in corrispondenza delle caponiere.\nArmamento.\nL'armamento della fortificazione consisteva in:\nRiserve di munizioni: kg di polveri.\nPresidio di guerra.\nIl presidio in caso di guerra della fortificazione consisteva in:\nEra inoltre possibile disporre un presidio di emergenza di 400 uomini."}
{"id": "1422340", "revid": "619263", "url": "https://it.wikipedia.org/wiki?curid=1422340", "title": "Oswald Gracias", "text": "Biografia.\nFormazione.\n\u00c8 stato ordinato sacerdote il 20 dicembre 1970 dal cardinale Valerian Gracias.\nHa conseguito poi la laurea in Diritto canonico presso la Pontificia Universit\u00e0 Urbaniana di Roma e il diploma in Giurisprudenza presso la Pontificia Universit\u00e0 Gregoriana di Roma.\nMinistero episcopale.\nIl 28 giugno 1997 \u00e8 stato nominato vescovo titolare di Bladia, ausiliare di Bombay; \u00e8 stato consacrato vescovo dal cardinale Ivan Dias il 16 settembre dello stesso anno.\nIl 7 settembre 2000 \u00e8 stato promosso arcivescovo metropolita di Agra.\nArcivescovo di Bombay e cardinale.\nIl 14 ottobre 2006 \u00e8 stato nominato arcivescovo metropolita di Bombay.\nDal 2005 al 2011 ha ricoperto il ruolo di presidente della Conferenza Episcopale Latina Indiana.\n\u00c8 stato creato cardinale nel concistoro del 24 novembre 2007 da papa Benedetto XVI ricevendo il titolo di San Paolo della Croce a Corviale.\nSul finire del 2008 ha avuto seri problemi di salute, tanto da non poter presenziare all'Assemblea Ordinaria del Sinodo dei Vescovi come invece Benedetto XVI aveva voluto. \u00c8 stato sostituito dal cardinale George Pell.\nDal 2010 al 2014 \u00e8 stato presidente della Conferenza Episcopale Indiana succedendo al cardinale Varkey Vithayathil. La Conferenza Episcopale Indiana riunisce tutti i vescovi cattolici dell'India, indipendentemente dal rito liturgico cui appartengono. Nella Chiesa indiana convivono infatti tre diversi riti (latino, siro-malabarese, siro-malankarese), ognuno dei quali ha una sua conferenza episcopale di riferimento.\nNel 2011, rimessosi completamente in salute, ha assunto la presidenza della federazione dei vescovi asiatici.\nIl 13 aprile 2013 papa Francesco lo ha nominato membro del Consiglio dei cardinali, chiamati a consigliarlo nel governo della Chiesa universale e a studiare un progetto di revisione della Curia romana.\nNel dicembre 2013, dopo che la Corte Suprema dell'India, con una sentenza ha dichiarato legittimo l'art. 337 del codice penale indiano che prevede la condanna sino a dieci anni di reclusione per la violazione del divieto di praticare rapporti sessuali tra persone dello stesso sesso, ha dichiarato che la Chiesa cattolica si oppone alla legalizzazione dei matrimoni gay, ma insegna che gli omosessuali hanno la stessa dignit\u00e0 di ogni essere umano e condanna ogni forma di ingiusta discriminazione, persecuzione o abuso.\nIl 15 febbraio 2017 papa Francesco gli ha concesso il titolo di avvocato rotale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1422344", "revid": "295403", "url": "https://it.wikipedia.org/wiki?curid=1422344", "title": "Kevin Harmse", "text": "Carriera.\n\u00c8 cresciuto nella Columbia Britannica e venne scelto dai Vancouver Whitecaps nel draft, ma poi venne ceduto al Troms\u00f8 I.L., in Norvegia. Giocher\u00e0 2 partite, e nel 2004 torna a Vancouver. La stagione successiva si trasferisce all'FC Nitra, prima di sbarcare nella Major League Soccer nel 2007, con la maglia dei Los Angeles Galaxy."}
{"id": "1422352", "revid": "729019", "url": "https://it.wikipedia.org/wiki?curid=1422352", "title": "Ferrovia Treviso-Portogruaro", "text": "La ferrovia Treviso-Portogruaro \u00e8 una linea ferroviaria italiana di propriet\u00e0 statale che collega Treviso con Portogruaro.\nLa gestione dell'infrastruttura ferroviaria \u00e8 affidata a Rete Ferroviaria Italiana (RFI) che qualifica la linea come complementare, mentre il servizio passeggeri \u00e8 espletato da Trenitalia.\nStoria.\nLa linea tra Treviso e Motta di Livenza fu inserita tra quelle di terza categoria dalla Legge 29 luglio 1879, n. 5002 e fu aperta all'esercizio il 12 settembre 1885.\nIl 30 giugno 1913, la linea fu completata con i due tronchi che dalla stazione di Motta si dipartivano verso Portogruaro e verso San Vito al Tagliamento.\nGli eventi bellici della seconda guerra mondiale provocarono la distruzione dei due ponti sulla Livenza, i quali originariamente erano stati costruiti a doppio binario e ospitavano le due linee affiancate. Con la ricostruzione, il percorso delle due linee fu unificato nei primi chilometri successivi all'impianto di Motta, per cui esse si separavano presso \"Bivio Livenza\", posto all'attuale progressiva chilometrica 36+700.\n per cui ne fu decretata la sospensione e fu istituito un autoservizio sostitutivo. Le spese per l'esercizio ferroviario nell'anno precedente erano state di 462,57 milioni di lire; il servizio sostitutivo venne finanziato ad un costo annuo di 86,83.\nLa sua riattivazione fu decisa nel Programma Integrativo del 1981 al fine di snellire il traffico merci nel nodo di Mestre. Allo scopo si decise di utilizzare le linee Treviso-Portogruaro, Treviso-Castelfranco-Vicenza e Castelfranco Veneto-Vigodarzere-Padova Campo Marte.\nI lavori di ricostruzione delle opere civili si protrassero per anni e furono rallentati dalla mancata ricostruzione del ponte stradale sulla SS 53 presso Ponte di Piave, dato che la stessa impiegava il ponte ferroviario. Terminati questi ultimi, un'ulteriore rallentamento nella riapertura della linea deriv\u00f2 dal fatto che essa fu scelta per sperimentare i nuovi sistemi di sicurezza ferroviaria di tipo statico che avrebbero sostituito i tradizionali ACEI a rel\u00e8 elettromeccanici. La messa a punto del nuovo apparato, classificato con il nome di \"Apparato Statico a Calcolatore Vitale\" (ASCV), il primo attivato in Italia su una linea intera, fu molto laboriosa e invit\u00f2 i tecnici a istituire una prima fase di pre-esercizio con solo pochi treni merci circolanti.\nDopo circa trent'anni dalla sospensione del servizio, il 4 novembre del 2000, la linea fu riaperta, dopo lavori di ammodernamento ed elettrificazione. Pochi giorni dopo part\u00ec anche un servizio viaggiatori integrato con gli autobus di linea.\nIl 12 giugno 2017, la linea venne chiusa all'esercizio per l'attivazione di diverso sistema di circolazione (dal sistema CTC al sistema ACCM), i treni merci vennero deviati e quelli passeggeri autosostituiti. Gli apparati ACC-ASCV attivati 17 anni prima, da tempo in sofferenza per la debolezza intrinseca del sistema di comunicazione \"FSFB\" e per i quali l'azienda fornitrice non avrebbe pi\u00f9 assicurato la garanzia dei ricambi, vennero disattivati e nel periodo di sospensione del servizio si lavor\u00f2 per attivare un moderno ACC di tipo multistazione, gestito anch'esso a distanza dal Posto Centrale di Mestre . La linea \u00e8 stata formalmente riattivata il giorno 21 giugno 2017.\nCaratteristiche.\nLa linea \u00e8 una ferrovia a binario semplice, elettrificato a 3000 volt in corrente continua. Lo scartamento adottato \u00e8 quello ordinario da 1.435 mm.\nDalla riapertura nel 2000, \u00e8 stata esercita con il sistema CTC Comando Centralizzato del Traffico fino al giugno 2017, sostituito successivamente da un sistema ACC Multistazione. La direzione del movimento \u00e8 regolata dal Dirigente Centrale Operativo (DCO) con sede a Venezia Mestre.\nTraffico.\nLa linea \u00e8 utilizzata principalmente per il trasporto di merci.\nI principali nodi di interscambio del servizio regionale passeggeri sono nei due capolinea ossia nelle stazioni di Treviso e Portogruaro."}
{"id": "1422355", "revid": "1776051", "url": "https://it.wikipedia.org/wiki?curid=1422355", "title": "Blue Murder (album)", "text": "Blue Murder \u00e8 il primo album dei Blue Murder, uscito nel 1989 per l'Etichetta discografica Geffen Records."}
{"id": "1422357", "revid": "224230", "url": "https://it.wikipedia.org/wiki?curid=1422357", "title": "Vincenzo Simoncelli", "text": "Biografia.\nAllievo di Emanuele Gianturco, Vincenzo Simoncelli fu professore di Diritto civile dapprima all'Universit\u00e0 degli Studi di Camerino, nel 1887, quindi alla scuola superiore agraria di Portici. Nel 1893 sostituisce Francesco Ruffini nella cattedra di Diritto civile e Diritto ecclesiastico presso l'Universit\u00e0 degli Studi di Pavia. Lasciata Pavia nel 1900, ottenne la cattedra nei medesimi insegnamenti presso la Sapienza - Universit\u00e0 di Roma, dove rimarr\u00e0 fino alla precoce scomparsa. I numerosi studi pubblicati, prevalentemente dedicati alle discipline oggetto dei suoi insegnamenti, ne testimoniano efficacemente la tempra giuridica. Svolse in molti atenei italiani le commemorazioni, per lo pi\u00f9 pubblicate, di dotti giuristi della sua epoca.\nCattolico praticante, politicamente si colloc\u00f2 su posizioni conservatrici di centro, venendo eletto deputato del Regno d'Italia nel collegio di Sora dal 1909 al 1917. S'impegn\u00f2, in particolare, nel campo sociale, non disdegnando opere a carattere caritatevole, ad esempio con la fondazione nel 1899 dell'ospedale di Sora intitolato al cardinale Cesare Baronio (oggi \"Santissima Trinit\u00e0\") e prodigandosi per i soccorsi alle popolazioni della media Valle del Liri in seguito al terremoto della Marsica del 13 gennaio 1915. Tra il 1910 e il 1914, proseguendo l'iniziativa di Alfonso Visocchi, e con la collaborazione di Vincenzo Mazzenga, cerc\u00f2 di far realizzare la ferrovia Cassino-Atina-Sora.\nFu molto legato al glottologo Clemente Merlo che nel 1920 dedic\u00f2 alla sua memoria il saggio \"Fonologia del dialetto di Sora\", affermando che il libro era stato \"voluto da lui, scritto per lui\".\nA suo nome sono intitolati il Viale lungo il fiume Liri, il Liceo classico, la Sala conferenze del civico Museo della Media Valle del Liri di Sora, mentre presso il parco pubblico della \"villa comunale\" di Sora \u00e8 esposto il busto in bronzo dell'artista e scultore sorano Pasquale Fosca."}
{"id": "1422360", "revid": "110157", "url": "https://it.wikipedia.org/wiki?curid=1422360", "title": "Bromato", "text": "Lo ione bromato \u00e8 un anione di formula BrO3\u2212 e numero CAS , con il bromo in stato di ossidazione +5. Un bromato \u00e8 un composto che contiene questo ione. Alcuni esempi di bromati sono il bromato di sodio, NaBrO3, e il bromato di potassio, KBrO3.\nFormazione.\nLo ione bromato viene formato quando l'ozono e lo ione bromuro vengono a contatto secondo la seguente reazione:\nIn natura.\nQuesta reazione ha luogo in sistemi acquatici quando il bromuro viene dissolto in acqua e l'ozono \u00e8 utilizzato per disinfettare l'acqua, specialmente ad alte pressioni. Questa reazione \u00e8 indesiderabile, perch\u00e9 i bromati sono cancerogeni. La presenza dei bromati nell'acqua imbottigliata Dasani ha richiesto un richiamo di tutte le bottiglie in distribuzione in Inghilterra. Per ridurre la formazione dei bromati \u00e8 necessario abbassare il pH dell'acqua per farlo rientrare tra l'intervallo 5,9 e 6,3, e moderare la dose di ozono.\nIn laboratorio.\nIn laboratorio i bromati possono essere prodotti dissolvendo il bromo in una soluzione dell'idrossido del metallo che si vuole formare, ad esempio, per il bromato di sodio \u00e8 necessario del bromo e dell'idrossido di sodio:"}
{"id": "1422362", "revid": "339392", "url": "https://it.wikipedia.org/wiki?curid=1422362", "title": "Telesforo Placido Toppo", "text": ""}
{"id": "1422365", "revid": "110157", "url": "https://it.wikipedia.org/wiki?curid=1422365", "title": "Nothin' But Trouble", "text": "Nothin' But Trouble \u00e8 il secondo album dei Blue Murder, uscito nel 1993 per l'etichetta discografica Geffen Records."}
{"id": "1422374", "revid": "1632387", "url": "https://it.wikipedia.org/wiki?curid=1422374", "title": "Tears Dry on Their Own", "text": "Tears Dry on Their Own \u00e8 un brano della cantante Amy Winehouse, quarto singolo pubblicato dall'album Back to Black. A causa del successo del singolo \"Rehab\" negli Stati Uniti l'uscita del singolo viene posticipata di due settimane (13 agosto 2007) rispetto alla release inglese (31 luglio 2007). Il videoclip \u00e8 stato girato interamente per le strade di Hollywood.\n\"Tears Dry on Their Own\" contiene un sample del brano \"Ain't No Mountain High Enough\" scritto dal duo Ashford &amp; Simpson, cantato in origine da Marvin Gaye in coppia con Tammi Terrell, e pi\u00f9 tardi da Diana Ross.Una versione riarrangiata in chiave slow jazz,\u00e8 contenuta nell'album postumo pubblicato nel 2011\"Lioness Hidden Treasures\"\nTracklist.\nCD:\nVinile 7\":\nVinile 12\":"}
{"id": "1422375", "revid": "4106", "url": "https://it.wikipedia.org/wiki?curid=1422375", "title": "Lago di Pian Casere", "text": ""}
{"id": "1422376", "revid": "287204", "url": "https://it.wikipedia.org/wiki?curid=1422376", "title": "J\u00e9r\u00f4me Giraudo", "text": "Ha iniziato la sua carriera nel motociclismo nelle competizioni di motocross, ottenendo il suo primo risultato di rilievo nel 1998 con la vittoria nel campionato provenzale della categoria.\nDal 2000 \u00e8 passato invece alle competizioni del supermotard e, sopo il debutto nel mondiale supermoto in sella alla Vertemati a 22 anni, diviene nel 2004 il primo pilota a vincere il titolo nella categoria S2 (450) ed a regalare all'Aprilia la prima vittoria di un Gran Premio ad Arad in Romania nel 2004, anno del debutto iridato della SXV 4.5 nel Supermotard.\nNel 2005 ha una stagione sfortunata che lo fa concludere 7\u00ba assoluto (con 7 ritiri su 16 gare disputate). Si rif\u00e0 nel 2006 concludendo il Mondiale 2\u00ba dietro al compagno di squadra Thierry Van Den Bosch.\nNel 2007 conclude ancora 7\u00ba non disputando l'ultima prova di campionato per un grave infortunio a un occhio procurato nell'ultima prova del Campionato Tedesco, nel quale era in testa in entrambe le categorie (450 e Open).\nDal 2008 corre il campionato Mondiale e Italiano Supermoto S1 su Honda del Team HM Racing, ma a fine anno si infortuna nuovamente nel GP di Busca. L'anno successivo \u00e8 riconfermato in squadra ma la sfortuna lo colpisce nuovamente e a met\u00e0 stagione \u00e8 fermato da un infortunio.\nRisiede ad Andorra e ha come hobby anche il ciclismo."}
{"id": "1422377", "revid": "15756", "url": "https://it.wikipedia.org/wiki?curid=1422377", "title": "Petraio", "text": "Il Petraio \u00e8 una zona di Napoli che prende il nome dell'omonimo borgo (\"Gradini del Petraio\", \"Discesa del Petraio\", \"Vico del Petraio\", \"Largo del Petraio\", \"Rampe del Petraio\", \"Salita del Petraio\", \"Via Filippo Palizzi\" e \"Via Achille Vianelli\") sulla collina del Vomero.\nIl termine Petraio non deriva dal nome di una cava di pietre, ma da un luogo dove le piogge alluvionali depositano i ciottoli; il tracciato della salita ricalca il tracciato di uno dei tanti alvei alluvionali del Vomero, dove successivamente venne realizzato un borgo che con il passare degli anni \u00e8 diventato un luogo per famiglie benestanti, oggi nel quartiere sono presenti architetture di Liberty napoletano realizzate nei primi anni del XX secolo. La zona \u00e8 collegata al Corso Vittorio Emanuele con la Salita del Petraio nonch\u00e9 con i \"Gradoni Santa Maria Apparente\" e collegato al quartiere Vomero con Via Filippo Palizzi e con i Gradini del Petraio.\nLa zona \u00e8 servita dalle stazioni \"Palazzolo-Parco Marcolini\" (Via Filippo Palizzi) della Funicolare di Chiaia e, molto pi\u00f9 comodamente, dalla stazione \"Petraio\" (Salita del Petraio e Via Filippo Palizzi) della Funicolare Centrale. Le strade che collegano il Petraio verso il Vomero sono spesso indicate come \"La santarella\" in virt\u00f9 della presenza di Villa Santarella li ubicata."}
{"id": "1422379", "revid": "110026671", "url": "https://it.wikipedia.org/wiki?curid=1422379", "title": "Papiro delle miniere d'oro", "text": "Il Papiro delle miniere d'oro \u00e8 la mappa, risalente al Nuovo Regno, del sito minerario di Berenice Pancrisia in Nubia. \nFu rinvenuto il 12 febbraio 1989 dai fratelli Castiglioni, ed \u00e8 conservato al Museo Egizio di Torino. Contiene oltre al disegno, indicazioni in ieratico.\nGeneralmente \u00e8 anche chiamato il papiro di Seti I ma l'attribuzione \u00e8 dubbia perch\u00e9 il probabile periodo di riferimento andrebbe dal 1290 al 1147 a.C. circa e cio\u00e8 da Seti I a Ramesse IV.\nRappresenta una via attraversata da numerose miniere d'oro ed i primi studi effettuati avrebbero individuato dette miniere nel Uadi Hammamat.\nSi \u00e8 ipotizzato che la schematica mappa fosse stata realizzata da una spedizione egizia che cercava una cava di pietra bekhen cio\u00e8 di breccia verde o basanite e mostrerebbe il sentiero che dal Nilo porta alle miniere, tra montagne, raffigurate \ndi profilo, lungo i lati del sentiero.\nLa parte inferiore della mappa indica le abitazioni degli operai che lavoravano nelle miniere mentre, in bianco, \u00e8 indicato il tempio di Amon che indicherebbe una citt\u00e0 permanente.\nSuccessivamente, per\u00f2, con la scoperta di Berenice Pancrisia, studi pi\u00f9 approfonditi ed accurati, come quello di G. Negro, hanno dimostrato una notevole corrispondenza tra la topografia del papiro e quella del sito archeologico, ed in particolare, con la zona pi\u00f9 arcaica e ancora sommersa dalla sabbia.\nNumerose le corrispondenze come le colline rosse aurifere, il tempio di Amon, le abitazioni dei minatori, le strade, i sentieri, il pozzo e compresi, ovviamente, i riferimenti geografici dei punti cardinali.\nInoltre nel Wadi Hammamat non vi sarebbero le gallerie per l'estrazione dell'oro, come raffigurato sul papiro, ma solo cave di pietra con qualche miniera di pietre preziose.\nIl Papiro delle miniere d'oro \u00e8 considerata la mappa stradale pi\u00f9 antica conosciuta e con essa ci \u00e8 pervenuta anche l'indicazione di una stele, sempre attribuita al faraone Seti I, che, se non gi\u00e0 trafugata, non \u00e8 stata ancora trovata.\nAndrebbe sistematicamente cercata, tra le sabbie del deserto, come l'ultimo inestimabile tesoro di Berenice Pancrisia."}
{"id": "1422380", "revid": "300067", "url": "https://it.wikipedia.org/wiki?curid=1422380", "title": "Chris Walker", "text": ""}
{"id": "1422381", "revid": "76963", "url": "https://it.wikipedia.org/wiki?curid=1422381", "title": "Donya Feuer", "text": "Si \u00e8 diplomata alla Juilliard School e insieme a Paul Sansardo ha poi fondato la Paul Sansardo and Donya Feuer Dance Company.\nTra il 1952 e il 1956 ha danzato nella Martha Graham Company.\nA partire dal 1966 ha lavorato come coreografa al \"Kungliga Dramatiska Teatern\" di Stoccolma per Ingmar Bergman con il quale collabora, nel 1975, al film \"Il flauto magico\".\n\u00c8 morta nel 2011 all'et\u00e0 di 77 anni a seguito di una colite ulcerosa "}
{"id": "1422388", "revid": "1305772", "url": "https://it.wikipedia.org/wiki?curid=1422388", "title": "Comuni della Bulgaria", "text": "I comuni della Bulgaria (in bulgaro: \u043e\u0431\u0449\u0438\u043d\u0438, \"ob\u0161tini\", , al singolare: \u043e\u0431\u0449\u0438\u043d\u0430, \"ob\u0161tina\", ) costituiscono la suddivisione amministrativa di secondo livello del Paese, dopo i distretti (\u043e\u0431\u043b\u0430\u0441\u0442\u0438, \"oblasti\"), e ammontano a 264.\nPrevisti dagli articoli 135-141 della Costituzione bulgara, sono enti locali per i quali \u00e8 prevista l'elezione popolare."}
{"id": "1422393", "revid": "599013", "url": "https://it.wikipedia.org/wiki?curid=1422393", "title": "Ante Jazi\u0107", "text": "Carriera.\nDal 2009, gioca come difensore nei Chivas USA. Ha iniziato la sua carriera nel 1997, con la maglia dell'NK Hrvatski Dragovoljac, per trasferirsi nel 1999 all'Hajduk Split. La stagione successiva si \u00e8 trasferito al Rapid Vienna, dove ha giocato fino al 2004. Ha firmato poi per l'FC Kuban Krasnodar, prima di sbarcare nella Major League Soccer nel 2006, giocando per i Los Angeles Galaxy e poi per il Chivas USA."}
{"id": "1422395", "revid": "287204", "url": "https://it.wikipedia.org/wiki?curid=1422395", "title": "Ante Jazic", "text": ""}
{"id": "1422396", "revid": "118135055", "url": "https://it.wikipedia.org/wiki?curid=1422396", "title": "Condizione di Kutta", "text": "La condizione di Kutta \u00e8 un principio della fluidodinamica, in particolare dell'aerodinamica, applicato nelle zone appuntite dei profili, in particolare nella zona del bordo d'uscita dei profili alari, immessi in correnti stazionarie.\nDescrizione.\nQuesta condizione permette ad uno studioso di aerodinamica di introdurre significativi effetti della viscosit\u00e0 trascurando nel mentre gli effetti viscosi nell'equazione di conservazione della quantit\u00e0 di moto di fondo. Ci\u00f2 \u00e8 importante nel calcolo pratico della portanza di un'ala.\nL'equazione di conservazione della massa e l'equazione della conservazione della quantit\u00e0 di moto applicate ad un flusso non viscoso (la viscosit\u00e0 viene trascurata), come un flusso potenziale (\u00e8 un flusso irrotazionale), attorno ad un corpo solido forniscono un infinito numero di soluzioni valide. Un possibile metodo per scegliere la soluzione corretta potrebbe essere quello di applicare le equazioni di tipo viscoso, come le equazioni di Navier-Stokes. D'altra parte, queste spesso non portano ad una soluzione in forma chiusa. La condizione di Kutta \u00e8 un metodo alternativo per considerare alcuni aspetti degli effetti viscosi e di trascurarne altri, come ad esempio l'attrito con le pareti del corpo ed altri effetti legati allo strato limite (una zona ideale nelle vicinanze del corpo dove la velocit\u00e0 \u00e8 pi\u00f9 bassa di quella esterna).\nLa condizione pu\u00f2 essere espressa in un certo numero di modi. Uno di questi \u00e8 che \"non ci pu\u00f2 essere un cambio infinito di velocit\u00e0 nella zona del bordo d'uscita\". Sebbene un fluido privo di viscosit\u00e0 (un concetto quindi ideale) pu\u00f2 subire bruschi cambiamenti di velocit\u00e0, nella realt\u00e0 la viscosit\u00e0 smorza queste brusche variazioni. Se la zona del bordo d'uscita forma un angolo diverso da zero, la velocit\u00e0 del flusso deve essere nulla. Nella cuspide del bordo d'uscita, d'altronde, la velocit\u00e0 pu\u00f2 essere diversa da zero, anche se essa deve essere identica al di sopra ed al di sotto del profilo alare. Un'altra formulazione \u00e8 che la pressione debba essere continua al bordo d'uscita.\nLa condizione di Kutta non si applica ad una corrente non stazionaria. Osservazioni sperimentali mostrano che il punto di ristagno (uno dei due punti della superficie alare in cui la velocit\u00e0 della corrente \u00e8 nulla) inizia sul ventre (superficie inferiore) del profilo alare (assumendo un angolo d'attacco efficace positivo) con la corrente che accelera da zero, e si sposta all'indietro man mano che la corrente accelera. Una volta che si \u00e8 esaurito l'iniziale effetto transiente, il punto di ristagno si trova sul bordo d'uscita, come previsto dalla condizione di Kutta. Dal punto di vista matematico, la condizione di Kutta implementa una scelta specifica tra gli infiniti valori di circolazione.\n\u00c8 cos\u00ec denominata in nome del matematico tedesco e studioso di aerodinamica Martin Wilhelm Kutta."}
{"id": "1422397", "revid": "177966", "url": "https://it.wikipedia.org/wiki?curid=1422397", "title": "Werk Erzherzog Albrecht", "text": ""}
{"id": "1422398", "revid": "177966", "url": "https://it.wikipedia.org/wiki?curid=1422398", "title": "Forte Erzherzog Albrecht", "text": ""}
{"id": "1422399", "revid": "1534511", "url": "https://it.wikipedia.org/wiki?curid=1422399", "title": "Tubo Williams", "text": "Il tubo Williams, o tubo Williams-Kilburn, \u00e8 un tipo di memoria informatica, elettronica, digitale e binaria ideata da Freddie Williams e Tom Kilburn.\nSviluppato tra il 1946 e il 1947, il Tubo di Williams \u00e8 basato su un tubo a raggi catodici e fu il primo dispositivo RAM utilizzato sui calcolatori elettronici. Oggi non \u00e8 pi\u00f9 utilizzato in quanto tecnologicamente superato.\nDescrizione.\nUn singolo tubo Williams poteva contenere tra i 512 bit e 1 kilobit di informazioni, le informazioni erano accessibili in tempo costante e i tubi Williams rispetto alle altre memorie dell'epoca erano molto veloci dato che non avevano parti meccaniche in movimento.\nPrincipio di funzionamento.\nQuando un punto luminoso viene creato sullo schermo di un tubo a raggi catodici, il punto rimane per un certo periodo sullo schermo anche dopo che il segnale che l'ha generato \u00e8 cessato, questo \u00e8 dovuto alle presenza di fosfori che inducono un effetto di persistenza luminosa. I tubi Williams sfruttano un principio diverso (di fatto diversi tubi Williams non erano dotati di fosfori) ma che ricorda quello della persistenza luminosa. Per via delle emissioni secondarie l'area soggetta a irraggiamento di raggi catodici cambia polarit\u00e0 diventando positiva e l'area immediatamente circostante diventa negativa. La presenza di un'area negativa o positiva poteva essere rilevata da una piastra esterna che per effetto elettrostatico poteva individuare la variazione di polarit\u00e0 quando il raggio catodico illuminava nuovamente il punto. La lettura era di tipo distruttivo dato che cancellava l'informazione memorizzata. Inoltre la polarit\u00e0 dei punti con il tempo decadeva quindi andavano periodicamente riscritti.\nSviluppo.\nI tubi Williams vennero sviluppati presso la Victoria University of Manchester in Inghilterra e vennero utilizzati per memorizzare il primo programma elettronico eseguito dal computer programmabile Small-Scale Experimental Machine. Tom Kilburn scrisse un programma di 17 linee che calcolava il massimo fattore di un numero. Una leggenda dell'universit\u00e0 di Manchester vuole che quello fu l'unico programma scritto da Kilburn.\nI tubi Williams tendono a diventare inaffidabili con l'et\u00e0 e necessitavano di una taratura personalizzata per ogni installazione. Nonostante le memorie a linea di ritardo non necessitassero di tarature e fossero pi\u00f9 affidabili, non ebbero mai successo tra i computer digitali per via della loro lentezza, tossicit\u00e0 e per problemi di costi. Il Manchester Mark I venne in seguito commercializzato come Ferranti Mark I. Un Ferranti Mark I*, venne installato nel 1955 presso l'INAC del CNR a Roma e fu uno dei primi due computer giunti in Italia. Anche alcuni dei primi computer prodotti negli Stati Uniti d'America utilizzarono i tubi Williams. Tra i tanti si segnalano l'IAS machine, che inizialmente doveva utilizzare i tubo Selectron, l'UNIVAC 1103, l'IBM 701e l'IBM 702. Vennero utilizzati anche nei computer sovietici Strela-1. Negli anni sessanta l'avvento delle memorie a nucleo magnetico soppiantarono i tubi Williams."}
{"id": "1422400", "revid": "12290", "url": "https://it.wikipedia.org/wiki?curid=1422400", "title": "Lover's Walk", "text": ""}
{"id": "1422401", "revid": "189072", "url": "https://it.wikipedia.org/wiki?curid=1422401", "title": "Sequestro di Mastrogiacomo", "text": ""}
{"id": "1422405", "revid": "189072", "url": "https://it.wikipedia.org/wiki?curid=1422405", "title": "Sequestro di Daniele Mastrogiacomo", "text": ""}
{"id": "1422416", "revid": "767487", "url": "https://it.wikipedia.org/wiki?curid=1422416", "title": "Anatole Krasnyansky", "text": "\u00c8 conosciuto anche per essere il curatore scenico di importanti trasmissioni televisive e set teatrali."}
{"id": "1422417", "revid": "842", "url": "https://it.wikipedia.org/wiki?curid=1422417", "title": "Williams tube", "text": ""}
{"id": "1422418", "revid": "110157", "url": "https://it.wikipedia.org/wiki?curid=1422418", "title": "Yaquan", "text": "Il Pugilato dell'Anatra (), anche chiamato Pugilato ad Immagine di Anatra (), \u00e8 uno stile di arti marziali cinesi, classificabile nella categoria Xiangxingquan, in quanto imita le movenze dell'animale da cui prende il nome.\nOrigini e Situazione Attuale.\nIl suo creatore sarebbe stato un monaco Taoista del monte Emei (\u5ce8\u5d4b\u5c71), un certo Lu Ya (\u9646\u96c5\u9053\u4eba, Lu Ya Daoren) durante la dinastia Tang.\nQuesto metodo si ispira alle caratteristiche dei movimenti dell'anatra sul terreno e nell'acqua e colpisce per i suoi spostamenti e per il suo uso della testa particolari.\nAlla fine della dinastia Qing questa arte marziale era praticata da Zhang Xishun (\u5f20\u5e0c\u987a), capo di una compagnia di scorta nel Liaoning.\nDelle dodici sequenze originarie \u00e8 arrivata fino a noi solo una sequenza di 62 movimenti.\nAlcune movenze come lo Yaxingbu (\u9e2d\u5f62\u6b65) sono ritrovabili anche nello stile Meihuaquan."}
{"id": "1422431", "revid": "118834", "url": "https://it.wikipedia.org/wiki?curid=1422431", "title": "RC212V", "text": ""}
{"id": "1422442", "revid": "599013", "url": "https://it.wikipedia.org/wiki?curid=1422442", "title": "Dave van den Bergh", "text": "Carriera.\nClub.\nEuropa.\nVan den Bergh cresce nel vivaio dell', passando poi alla prima squadra dove rimane dal 1995 al 1997 vincendo uno scudetto e raggiungendo le semifinali della UEFA Champions League. Nel 1997 passa al Rayo Vallecano, squadra spagnola militante in Segunda Divisi\u00f3n, dove contribuisce alla promozione nella Primera Divisi\u00f3n prima e alla qualificazione alla Coppa UEFA poi. Nel 2000 ritorna in Olanda all' dove rimane fino al 2006. All'Utrecht van den Bergh segna 29 reti in Eredivisie, contribuendo a conquistare per 5 volte l'accesso alla Coppa UEFA.\nCon l'Utrecht ha vinto la KNVB beker nel 2003 (4-1 contro il e nel 2004 (1-0 contro il ) segnando anche il gol decisivo nella finale del 2004. Sempre nel 2004 ha vinto la Johan Cruijff Schaal (4-2 contro l'Ajax).\nStati Uniti.\nNel giugno 2006, van den Bergh (che \u00e8 sposato con una donna americana) passa ai Kansas City Wizards, dove segna 3 gol in 13 partite. Prima della stagione 2007 della MLS viene ceduto ai New York Red Bulls. Durante la stagione 2007 van den Bergh ha ottenuto la carta verde degli Stati Uniti il che significa che subisce lo stesso trattamento dei giocatori locali. Disputa la sua prima stagione a New York giocando da ala sinistra o anche da terzino, disputando in tutto 29 partite di cui 26 da titolare con 2 gol e 8 assist. L'anno successivo sono arrivati 7 gol e 5 assist in 26 apparizioni tra cui il gol del decisivo 1-0 nella finale di Western Conference contro il Real Salt Lake.\nIl 12 gennaio 2009 il Red Bull New York cede van den Bergh al FC Dallas in cambio di Dominic Oduro e dello slot del Dallas per il secondo turno (scelta numero 18) nel MLS SuperDraft 2009. Nell'ambito dello scambio le due squadre si scambiano anche gli slot del primo turno del MLS SuperDraft 2009: New York riceve dal FC Dallas lo slot numero 11 mentre l'FC Dallas riceve da New York lo slot numero 14. La stagione di van den Bergh \u00e8 ottima: gioca tutte e 30 le partite della stagione regolare, segnando 3 gol e realizzando 11 assist.\nNella stagione 2010 van den Bergh rimane senza squadra, nonostante molti sostengano che la stagione 2009 sia stata la migliore della sua carriera, infatti il Dallas rinuncia a van den bergh prima dell'inizio della stagione continuando per\u00f2 a mantenere i diritti sul giocatore. A quanto pare la societ\u00e0 rende molto difficile per van den Bergh trasferirsi in un altro team. Van den Bergh ha cos\u00ec commentato:\"Non ho parlato con nessuno (dei Red Bulls), o una squadra di MLS. Io sono disoccupato. Sono aperto a giocare per determinate squadre, ma non per una squadra qualsiasi\". In seguito decise per\u00f2 di lasciare il calcio.\nNazionale.\nVan den Bergh ha collezionato due presenze con la nazionale olandese nel 2004 quando giocava nell'Utrecht, debuttando il 18 ottobre nel 2-2 contro la Svezia. Ha inoltre partecipato ai mondiali U-20 del 1995.\nDopo il ritiro.\nDopo essersi ritirato, van den Bergh divent\u00f2 un assistente del commissario tecnico degli ."}
{"id": "1422446", "revid": "287204", "url": "https://it.wikipedia.org/wiki?curid=1422446", "title": "Vello d\u2019oro", "text": ""}
{"id": "1422447", "revid": "106356", "url": "https://it.wikipedia.org/wiki?curid=1422447", "title": "What You Waiting For", "text": ""}
{"id": "1422448", "revid": "486946", "url": "https://it.wikipedia.org/wiki?curid=1422448", "title": "Johan Cruijff Shield", "text": ""}
{"id": "1422452", "revid": "1745361", "url": "https://it.wikipedia.org/wiki?curid=1422452", "title": "Bute (figlio di Borea)", "text": "Bute \u00e8 un personaggio mitologico, semidio figlio di Borea.\nIl mito.\nBute era un principe tracio, che cerc\u00f2 di usurpare il trono al fratellastro Licurgo, venendo per\u00f2 cacciato; divenne allora un pirata e occup\u00f2 l'isola di Stromboli facendone la base della sua attivit\u00e0. Durante una festa di Dioniso in Tessaglia, violando i doveri della \"xenia\", ossia l'ospitalit\u00e0 rituale dei greci, stupr\u00f2 Coronide, una menade, e la costrinse a sposarlo. Per punirlo, Coronide ottenne da Dioniso di farlo impazzire. Bute si gett\u00f2 cos\u00ec in un pozzo e anneg\u00f2. Secondo una versione era lui il padre di Ippodamia, che spos\u00f2 Piritoo re dei Lapiti"}
{"id": "1422454", "revid": "132266", "url": "https://it.wikipedia.org/wiki?curid=1422454", "title": "Fran\u00e7ois-Marie-Benjamin Richard de la Vergne", "text": ""}
{"id": "1422456", "revid": "74173", "url": "https://it.wikipedia.org/wiki?curid=1422456", "title": "Mus\u00e9e des monnaies, m\u00e9dailles et antiques", "text": "Il Mus\u00e9e des monnaies, m\u00e9dailles et antiques , facente parte del dipartimento delle monete, medaglie e antichit\u00e0 della Biblioteca nazionale di Francia, \u00e8 una delle pi\u00f9 importanti raccolte al mondo di numismatica, medaglistica, glittica e antichit\u00e0. Prima del riordino era conosciuto coi nomi di Cabinet des M\u00e9dailles (\"Gabinetto delle medaglie\") e Cabinet de France (\"Gabinetto di Francia\"). \u00c8 situato in \"rue Vivienne\" 5 a Parigi.\nStoria e patrimonio.\nIl \"Cabinet\" ospita manoscritti, gioielli e medaglie raccolti dai re di Francia dopo il Medioevo, costituito per piacere ma anche come riserva metallica di sicurezza. Allo scoppio delle guerre di religione francesi, re Carlo IX (1560-1574) cre\u00f2 l'ufficio di guardia particolare delle medaglie e antichit\u00e0 del re per proteggere il patrimonio della Corona. Questa collezione fu poi sempre arricchita, mutandosi da collezione privata del sovrano a propriet\u00e0 nazionale, quando, durante la Rivoluzione francese, la collezione reale fu dichiarata \"bien national\". In seguito vi furono diverse donazioni di rilievo, tra cui quella dell'archeologo Conte di Caylus, quella della collezione di monete greche del Duca di Luynes (1862), oltre all'inclusione del tesoro di Gourdon, nel 1846.\nIl suo vero sviluppo si ebbe con re Luigi XIV, che arricch\u00ec le collezioni del gabinetto delle curiosit\u00e0 dello zio Gastone d'Orl\u00e9ans. Dal 1658, il re chiese anche agli stampatori di dare al \"Cabinet\" un esemplare di ogni pubblicazione. Dal Louvre fece trasferire il \"Cabinet rue Vivienne\"' nella Biblioteca del re nel 1666, e poi allo ch\u00e2teau di Versailles nel 1684. Attorno al 1720, il \"Cabinet\" torn\u00f2 a Parigi nell'antico salone della marchesa de Lambert. L'architetto Robert de Cotte lo sistem\u00f2 dal 1720 al 1740. Fu nel 1917 che fu collocato dove si trova oggi, al primo piano dell'edificio della rue Richelieu.\nEnrico IV nomin\u00f2 Rascas de Bagarris \"guardiano particolare delle medaglie e delle antichit\u00e0 del Re\". Uno dei pi\u00f9 importanti responsabili del \"Cabinet\" fu Th\u00e9ophile Marion Dumersan (1780-1846), che inizi\u00f2 a lavorarvi nel 1795, protesse la collezione dalle mire degli Alleati dopo la sconfitta di Napoleone I, e pubblic\u00f2 a proprie spese una storia della collezione e una sua descrizione, basata su principi storici, nel 1838.\nIl \"Cabinet\" custodisce circa 60.000 esemplari di monete francesi (dal periodo gallico a oggi), 225.000 greche e romane, 55.000 del Vicino e dell'Estremo Oriente e 45.000 di monete straniere. E poi medaglie (93.000) e marche (20.000) dal Rinascimento a oggi. E ancora cammei (20.000), ceramiche greche ed etrusche, avori della tarda antichit\u00e0 e dell'Impero bizantino, tra cui una serie di dittici consolari, vetri greci e romani, sculture egizie, greche e romane e argenterie sasanidi e islamici."}
{"id": "1422457", "revid": "287204", "url": "https://it.wikipedia.org/wiki?curid=1422457", "title": "Johann Schenk", "text": "A Schenk fu impartita una educazione musicale da corista gi\u00e0 da bambino. Pi\u00f9 tardi aggiunse allo studio del canto quello della composizione, a Vienna con Georg Christoph Wagenseil.\nNel 1796 venne assunto come direttore dell'orchestra principesca di Auersperg, e nello stesso tempo inizi\u00f2 un'attivit\u00e0 di successo come compositore di Singspiel e opere popolari. Dei tanti lavori di questo genere, pieni di umore e belle melodie, sono da ricordare particolarmente \"Der Dorfbarbier\" (\"Il barbiere del villaggio\" del 1785 al K\u00e4rntnertortheater di Vienna) , \"Der Bettelstudent\" (\"Lo studente mendicante\") e \"Der Fa\u00dfbinder\" (\"Il bottaio\").\nSchenk mor\u00ec in condizioni bisognose, nonostante la sua attivit\u00e0 e il suo successo. A favore della purezza della sua educazione musicale depone il fatto che il giovane Ludwig van Beethoven preferiva le sue lezioni di composizione a quelle di Franz Joseph Haydn."}
{"id": "1422462", "revid": "58166", "url": "https://it.wikipedia.org/wiki?curid=1422462", "title": "DJ Jazzy Jeff and the Fresh Prince", "text": ""}
{"id": "1422463", "revid": "124543402", "url": "https://it.wikipedia.org/wiki?curid=1422463", "title": "Turismo a San Marino", "text": "Il turismo nella Repubblica di San Marino \u00e8 un'attivit\u00e0 molto sviluppata, che contribuisce in maniera importante al Prodotto interno lordo nazionale. Circa un milione di persone all'anno visitano il piccolo Stato, anche se nell'ultimo decennio si \u00e8 registrato un calo di centomila presenze annue.\nLa maggior parte dei turisti che arrivano in Repubblica \u00e8 di nazionalit\u00e0 italiana, solitamente si tratta di persone in vacanza nella Riviera Romagnola che decidono di trascorrere una giornata a San Marino.\nL'ente istituzionale che si occupa del turismo \u00e8 la Segreteria di Stato per il Turismo, l'attuale segretario \u00e8 Federico Pedini Amati.\nPrincipali attrazioni turistiche.\nLe principali attrazioni turistiche si trovano nel centro storico di Citt\u00e0 di San Marino e sono:"}
{"id": "1422465", "revid": "580", "url": "https://it.wikipedia.org/wiki?curid=1422465", "title": "Giovanni D'Achiardi", "text": "Carriera.\nNel 1906 egli scopr\u00ec un nuovo minerale al quale dette, in onore del padre, Antonio D'Achiardi il nome di Dachiardite.\nFu professore ordinario di Mineralogia alla Universit\u00e0 di Pisa (1910) e rettore della stessa universit\u00e0 nei periodi 1923-1925 e 1935-1939\nAlta Corte di Giustizia per le Sanzioni contro il Fascismo.\nIl 7 agosto 1944 D'Achiardi, nella sua qualit\u00e0 di senatore, fu deferito con la seguente motivazione:\n\"Senatori ritenuti responsabili di aver mantenuto il fascismo e resa possibile la guerra sia coi loro voti, sia con azioni individuali, tra cui la propaganda esercitata fuori e dentro il Senato\".\nL'ordinanza non ebbe luogo a procedere per decesso."}
{"id": "1422466", "revid": "2149966", "url": "https://it.wikipedia.org/wiki?curid=1422466", "title": "Civilization Phaze III", "text": "Civilization Phaze III \u00e8 un doppio album di Frank Zappa. \u00c8 l'ultimo album completato dall'artista prima della sua morte, nel 1993, ed \u00e8 stato pubblicato postumo nel 1994 dalla \"Zappa Family Trust\".\nReputata dallo stesso Zappa come \"opera-pantomima\", il progetto nacque nel 1967 come esperimento di registrazione vocale. In una nota del 1993 dice:\nQuesti vaneggiamenti furono trasformati in una (vaga) trama riguardante maiali, pony e altri personaggi del genere che vivono all'interno di un pianoforte. Nel 1991 furono aggiunti dialoghi addizionali. Le partiture musicali furono composte e registrate esclusivamente per mezzo del Synclavier, usato per la prima volta da Zappa in \"\" (1984) e poi in \"Jazz from Hell\" (1986).\nTracce.\nTutti i brani sono di Frank Zappa"}
{"id": "1422469", "revid": "72396", "url": "https://it.wikipedia.org/wiki?curid=1422469", "title": "Popoli dell'Italia pre-romana", "text": ""}
{"id": "1422470", "revid": "1977557", "url": "https://it.wikipedia.org/wiki?curid=1422470", "title": "Sherburne Wesley Burnham", "text": "Inizialmente lavorava come stenografo e si dedicava sporadicamente all'astronomia per passione, finch\u00e9 non fu assunto per quattro anni presso l'Osservatorio Lick come astronomo a tempo pieno.\nSvolse l'incarico di stenografo militare per l'esercito degli Stati Uniti durante la guerra di secessione. Negli anni 1873 \u2013 1874 inizi\u00f2 a redigere un catalogo riguardante stelle binarie e divenne membro della Royal Astronomical Society. Continu\u00f2 ad identificare e catalogare le stelle doppie e pubblic\u00f2 il \"Catalogo generale di 1290 stelle doppie\" (\"General Catalogue of 1290 Double Stars\"); il numero degli astri scoperti aument\u00f2 in seguito fino a 13 665.\nPer pi\u00f9 di cinquant'anni trascorse il suo tempo libero ad osservare il cielo, dedicandosi in particolare all'osservazione delle stelle binarie. I fratelli Friedrich ed Otto von Struve catalogarono un buon numero di stelle binarie servendosi dei telescopi da 23 e 38 cm di apertura degli osservatori di Dorpat e Pulkovo. Sin dagli anni '40 del XIX secolo si riteneva che erano state scoperte ormai tutte le stelle binarie visibili dagli strumenti del tempo; ma Burnham, col suo strumento da 15\u00a0cm di diametro, scopr\u00ec 451 nuovi oggetti tra il 1872 e il 1877. La qualit\u00e0 di questo lavoro gli apr\u00ec le porte di molti osservatori e gli permise di avere accesso ad attrezzature pi\u00f9 potenti negli osservatori di Lick, Yerkes ed altri. Gli \u00e8 stata attribuita la scoperta di 1340 stelle doppie.\nBurnham scopr\u00ec inoltre il primo esempio di quella categoria di oggetti, che mezzo secolo dopo sar\u00e0 chiamata oggetti di Herbig-Haro: la nebulosa di Burnham (oggi classificata come HH 255).\nGli fu conferita nel 1894 la Medaglia d'Oro della Royal Astronomical Society.\nGli sono stati inoltre dedicati il cratere Burnham sulla superficie della Luna e l'asteroide 834 Burnhamia."}
{"id": "1422471", "revid": "12013934", "url": "https://it.wikipedia.org/wiki?curid=1422471", "title": "Veronica Logan", "text": ""}
{"id": "1422474", "revid": "339392", "url": "https://it.wikipedia.org/wiki?curid=1422474", "title": "Coppa vietnamita di calcio", "text": ""}
{"id": "1422477", "revid": "179521", "url": "https://it.wikipedia.org/wiki?curid=1422477", "title": "Signorina Romeo Live", "text": "Signorina Romeo Live \u00e8 il secondo album dal vivo della cantautrice italiana Giuni Russo, pubblicato il 23 novembre 2002 e distribuito dall'etichetta discografica Sony Music.\nIl disco.\nDopo quattro anni di silenzio, dovuto a scelte della stessa Giuni Russo, e dopo l'ultimo album (il primo \"live\") \"Voce prigioniera\" (1998), Giuni pubblica un secondo album \"live\" consecutivo, contenente brani inediti e non, registrate dal vivo, in concerti che la Russo ha tenuto negli ultimi anni.\nTra i titoli spiccano diversi inediti: \"J'entends siffler le train\", cover di Hugues Aufray e di Richard Anthony, della versione originale in inglese \"500 Miles Away From Home\" dei The Journeymen, qui interpretato in duetto con Franco Battiato, in concerto a Catania nel luglio 1996, \"Un'anima fra le mani\", cover di \"Un'anima pura\" di Don Marino Barreto Junior; \"Il Carmelo di Echt\", cover di Juri Camisasca, e un omaggio a Luigi Tenco con il brano \"Ciao amore ciao\" (che, rispetto al titolo originale, perde un \"Ciao\"), registrato in un concerto del luglio 1996 a Catania.\nTra i brani originali inediti, scritti dalla stessa Giuni in collaborazione con Maria Antonietta Sisini, compaiono \"Sakura\", un brano tradizionale giapponese molto popolare nel paese del sol levante. Parla degli alberi di ciliegio in fiore (chiamati sakura, appunto). Al termine della canzone la cantante ringrazia in giapponese (\"D\u014dmo arigat\u014d\", Grazie molte). Altri titoli sono \"Vieni\", \"Io nulla\", \"Nada te turbe\", il cui testo \u00e8 tratto da un'opera di Santa Teresa d'Avila, e \"O vos omnes\", Il suo testo \u2013 \"O vos omnes qui transitis per viam, attendite et videte si est dolor sicut dolor meus\" \u2013 \u00e8 tratto dalle Lamentationes di Geremia (I, 12). Le parole che prefigurano la Passione e morte di Cristo nella nostra lettura si estendono al dolore in tutto simile di Maria (come gi\u00e0 erano state interpretate nell'antica lauda umbra \"Dove vai, matre Maria, appenata per questa via?\").\nIl testo di \"Vieni\" \u00e8 tratto da una citazione del maestro mistico persiano Gialal al-Din Rumi, il quale espresse il proprio desiderio di trascrivere, all'ingresso della sua Abbazia, questa sua quartina: \"Vieni, vieni, chiunque tu sia vieni: sei un idolatra, un miscredente, un pagano? Vieni. / La nostra non \u00e8 la casa della disperazione, / e anche se hai tradito cento volte una promessa... vieni!\".\nIl titolo del disco, \"Signorina Romeo live\", \u00e8 ironicamente autobiografico: \"Signorina\" per scelta di Giuni e \"Romeo\" essendo il vero cognome della Russo."}
{"id": "1422478", "revid": "638792", "url": "https://it.wikipedia.org/wiki?curid=1422478", "title": "Masami \u014cbari", "text": "\u00c8 un \"mecha\" e \"character designer\", nonch\u00e9 regista di anime giapponese. Un tempo sposato con la regista di anime e character designer Atsuko Ishida.\nHa fondato uno studio di animazione chiamato G-1 Neo. Oltre al ruolo di regista, ha contribuito come direttore dell'animazione a numerose sigle di anime.\nAppassionato di G\u014d Nagai, Mazinga Z e soprattutto Getter Robot, nel 1985 lavor\u00f2 come mecha designer ad un remake di Mazinga Z, intitolato Daimazinger assieme a Toshiki Hirano, da cui poi trassero il Dangaio. Il progetto originale \u00e8 rimasto incompiuto a causa di problemi legati ai diritti d'autore detenuti dalla Toei Animation."}
{"id": "1422480", "revid": "132266", "url": "https://it.wikipedia.org/wiki?curid=1422480", "title": "Alexandre-Ang\u00e9lique Talleyrand de P\u00e9rigord", "text": ""}
{"id": "1422481", "revid": "729019", "url": "https://it.wikipedia.org/wiki?curid=1422481", "title": "Storia della provincia di Grosseto", "text": "La Storia della provincia di Grosseto abbraccia un lunghissimo periodo, dalla Preistoria fino ai giorni nostri.\nPreistoria.\nL'attuale provincia di Grosseto fu una terra abitata fin dalla preistoria come dimostrano i ritrovamenti effettuati in varie zone di numerosi reperti risalenti al periodo eneolitico e all'Et\u00e0 del Bronzo.\nIn un'area nei pressi di Pitigliano, sul luogo in cui sono venuti alla luce molti reperti, \u00e8 in fase di allestimento un parco preistorico con la ricostruzione di un villaggio. Altri luoghi che hanno dato alla luce testimonianze preistoriche sono le aree collinari tra Roccalbegna, Semproniano, Saturnia, Manciano e Sovana e, in prossimit\u00e0 della fascia costiera, le grotte all'interno del Parco naturale della Maremma tra Alberese e la foce del fiume Ombrone.\nEtruschi.\nGli Etruschi costruirono numerose citt\u00e0 che ebbero il periodo di massimo splendore intorno al VII secolo a.C., delle quali rimangono numerosi resti archeologici di elevato interesse.\nDi grande interesse \u00e8 la citt\u00e0 di Vetulonia, sulle alture di Castiglione della Pescaia, dove \u00e8 stato allestito il Museo archeologico per custodire i numerosi reperti provenienti dai vicini scavi; questa citt\u00e0 aveva frequenti rapporti commerciali con Populonia, unica citt\u00e0 etrusca di mare situata in provincia di Livorno.\nRoselle, magnifica citt\u00e0 di epoca etrusco-romana, presenta un'area archeologica di notevole interesse; i numerosi reperti che sono venuti alla luce durante le varie campagne di scavo sono conservati a Grosseto nel Museo archeologico e d'arte della Maremma.\nUn'altra citt\u00e0 etrusca di grandissimo interesse archeologico \u00e8 Sovana, dove il sistema delle Vie Cave collegava le varie necropoli presenti nella zona con quelle intorno a Sorano e Pitigliano, nel cuore del Parco archeologico Citt\u00e0 del Tufo; non lontano da Pitigliano si trova il sito archeologico di Poggio Buco.\nAltre citt\u00e0 e necropoli etrusche si svilupparono presso Saturnia, a Marsiliana e nel territorio collinare tra Magliano in Toscana e Scansano. Presso Ansedonia, gli Etruschi realizzarono un'imponente opera di ingegneria, denominata Tagliata Etrusca, per impedire l'insabbiamento di un vicino porto. Tutte queste citt\u00e0 etrusche avevano contatti anche con Vulci, Tuscania e Tarquinia che si svilupparono nel territorio dell'attuale provincia di Viterbo.\nRomani.\nI Romani si insediarono nei secoli successivi prevalentemente presso le preesistenti citt\u00e0 etrusche.\nI reperti archeologici di maggiore interesse del periodo romano (fori, anfiteatri, ville e strade) sono venuti alla luce a Roselle, nei dintorni di Scansano, Magliano in Toscana e Pitigliano, a Saturnia e a Cosa, dove i Romani completarono l'opera ingegneristica della Tagliata Etrusca, avviata dai loro predecessori, che venne denominata anche Spacco della Regina.\nIn epoca romana la Via Aurelia attraversava il territorio prevalentemente lungo la fascia costiera, coincidendo in gran parte con il tracciato attuale, mentre il sistema della Via Clodia venne costruito per favorire i collegamenti nelle zone interne tra i vari insediamenti nell'area compresa tra le citt\u00e0 di Tuscania e Saturnia, ramificandosi in tronchi secondari che raggiungevano Sovana, Sorano e Pitigliano, dove coincidevano prevalentemente con le preesistenti Vie Cave di epoca etrusca: a Saturnia rimangono alcuni resti dell'antica Via Clodia presso \"Porta Romana\".\nIl lungo periodo medievale.\nDurante le invasioni barbariche si verific\u00f2 l'abbandono di alcuni importanti centri etrusco-romani a vantaggio di altri insediamenti situati in luoghi pi\u00f9 protetti: in epoca longobarda va segnalato l'abbandono della citt\u00e0 di Statonia a vantaggio di Sovana.\nI nuovi insediamenti vennero fortificati per garantire pi\u00f9 sicurezza agli abitanti. In questo periodo inizi\u00f2 anche il lento declino di Roselle che venne definitivamente abbandonata dopo l'anno mille a vantaggio di Grosseto che presentava una rassicurante cinta muraria difensiva. Nel Medioevo si verific\u00f2 pertanto il fenomeno dell'incastellamento che port\u00f2 alla costruzione di numerosi castelli, borghi fortificati e centri abitati circondati da cinte murarie di difesa. Questo fenomeno si verific\u00f2 sia presso alcune preesistenti citt\u00e0 etrusco-romane che negli abitati di origini pi\u00f9 recenti: gran parte di questi insediamenti si sono conservati in modo pressoch\u00e9 intatto fino ai giorni nostri.\nIn questo periodo gran parte delle localit\u00e0 del territorio erano controllate da ricche e potenti famiglie tra le quali gli Aldobrandeschi, gli Ardengheschi e i Pannocchieschi. Gli Aldobrandeschi controllavano anche un vasto territorio tra Montalto di Castro e il Lago di Bolsena nel Lazio, parte della Val d'Elsa e della Val d'Orcia in Provincia di Siena, oltre alla parte meridionale della provincia di Livorno; i loro domini vennero divisi nel tardo Duecento nella Contea di Sovana e nella Contea di Santa Fiora e concessi a due rami distinti della famiglia che, durante la battaglia di Montaperti, si schierarono in campi avversi rispettivamente con i Fiorentini e con i Senesi.\nNello stesso periodo gli Ottieri riuscirono ad andare a capo di un piccolo stato, la Contea degli Ottieri, che includeva 4 localit\u00e0 ai limiti sud-orientali della provincia e riusc\u00ec a rimanere indipendente fino all'estinzione naturale della famiglia in epoca moderna.\nDal tardo Medioevo al Seicento.\nDurante questi secoli la malaria dilagava sempre pi\u00f9 nelle zone pianeggianti e paludose a ridosso della fascia costiera, determinando cos\u00ec una forte migrazione della popolazione verso i paesi dell'area collinare interna.\nAgli inizi del Trecento l'influenza di Siena inizi\u00f2 a farsi sentire su vari alcuni centri dell'entroterra che passarono a famiglie nobili senesi quali i Buonsignori, i Piccolomini, i Tolomei e i Salimbeni o direttamente sotto il controllo della Repubblica. Mentre gli Orsini riuscirono ad ereditare Pitigliano, Sorano e, per un breve periodo, anche Sovana a seguito del matrimonio tra Romano Orsini e Anastasia Aldobrandeschi (1293), gli Sforza editarono nel corso del Quattrocento la Contea di Santa Fiora, iniziando il loro dominio nella zona dell'Amiata, a seguito del matrimonio tra Bosio Sforza e Cecilia Aldobrandeschi (1439).\nTra il Trecento e il Quattrocento tutti gli altri centri, tra i quali anche Grosseto e i liberi Comuni di Massa Marittima e Castiglione della Pescaia, entrarono a far parte della Repubblica di Siena, prima di essere inglobati nel Granducato di Toscana nella seconda met\u00e0 del Cinquecento.\nOrbetello, Porto Ercole, Talamone intorno alla met\u00e0 del Cinquecento entrarono invece a far parte dello Stato dei Presidii sotto il controllo degli Spagnoli, mentre Buriano e Scarlino vennero inglobati nel Principato di Piombino controllato dagli Appiani, spesso era subordinato allo Stato dei Presidii: tutte queste localit\u00e0 entrarono nel Granducato di Toscana soltanto nel 1815.\nI centri della Contea degli Orsini entrarono nel Granducato di Toscana tra la seconda met\u00e0 del Cinquecento e gli inizi del Seicento, mentre le localit\u00e0 sforzesche della ex Contea di Santa Fiora vennero annesse nel corso del Seicento.\nIn questo lungo periodo storico, una folta comunit\u00e0 ebraica proveniente da altre citt\u00e0, in particolare da Roma, trov\u00f2 rifugio e ottima integrazione a Pitigliano, cittadina denominata la \"piccola Gerusalemme\", a seguito di forti discriminazioni subite nelle varie citt\u00e0 di provenienza; altre piccole comunit\u00e0 ebraiche risiedevano a Sorano e a Santa Fiora dove era documentata la presenza di antiche sinagoghe.\nI Lorena.\nNel Settecento la scomparsa della dinastia medicea port\u00f2 i Lorena a capo del Granducato di Toscana e la quasi totalit\u00e0 dell'attuale territorio provinciale ne segu\u00ec le sorti.\nNel 1766, Pietro Leopoldo divise il territorio che nei secoli precedenti costituiva la Repubblica di Siena in due province. Grosseto divenne da allora il centro principale della \"Provincia Inferiore Senese\", che sarebbe poi divenuta l'attuale provincia di Grosseto; nel 1783, nell'opera di snellimento della burocrazia, venne sensibilmente ridotto il numero dei comuni della provincia che scese a 18 (non erano presenti ancora i comuni dello Stato dei Presidii e del Principato di Piombino entrati successivamente nel territorio provinciale dopo il 1815). Grazie alle riforme leopoldine, la citt\u00e0 e la provincia di Grosseto andarono incontro ad una decisa rinascita economica e culturale. Tuttavia, per il rischio malaria ancora presente, si rese necessaria l'emanazione del \"Regolamento per l'Estatatura\", avvenuta nel 1780.\nGrazie ai Lorena, il Granducato di Toscana fu il primo Stato al mondo ad abolire la pena di morte (30 novembre 1786); in quell'epoca iniziarono anche le prime grandi opere di bonifica della pianura costiera che terminarono solo verso la met\u00e0 del secolo scorso con l'eliminazione completa della malaria.\nLe opere di bonifica iniziate dai Lorena fecero mutare notevolmente il paesaggio della pianura, occupata in gran parte da acquitrini e terreni palustri. Le opere di canalizzazione prosciugarono quasi interamente l'antico Lago Prile, tra Grosseto e Castiglione della Pescaia, del quale rimangono tracce soltanto nella Riserva naturale Diaccia Botrona; la \"Casa Rossa\" di Castiglione della Pescaia fu costruita proprio in epoca settecentesca come base per i lavori di bonifica diretti da Leonardo Ximenes.\nLe riforme dei Lorena vennero interrotte con l'occupazione delle truppe francesi (1796) che si protrasse a pi\u00f9 riprese fino al 1808, anno dell'annessione alla Francia napoleonica. Il Congresso di Vienna del 1815 sanc\u00ec il ritorno del Granducato di Toscana nelle mani di Ferdinando III di Toscana, al quale succedette il figlio Leopoldo II a partire dal 1824.\nIl granduca Leopoldo II govern\u00f2 fino al 1859, impegnandosi costantemente e in prima persona al completamento delle opere di bonifica, che vennero coordinate principalmente dall'ingegnere Vittorio Fossombroni (gi\u00e0 autore della bonifica in Val di Chiana). Il granduca, con le sue politiche di buon governo, riusc\u00ec a determinare un ammodernamento e un sensibile miglioramento delle condizioni socio-economiche dell'intero territorio, tanto da risultare l'uomo politico pi\u00f9 apprezzato nella millenaria storia della provincia di Grosseto: Leopoldo II venne affettuosamente soprannominato \"Canapone\" e onorato con un monumento scultoreo a lui dedicato, collocato in Piazza Dante a Grosseto.\nAnnessione al Regno d'Italia.\nNel corso dell'Ottocento, con la graduale diminuzione del rischio della malaria, inizi\u00f2 il fenomeno di ripopolamento della pianura che determin\u00f2 l'inizio dell'espansione urbanistica di Grosseto verso gli attuali quartieri semicentrali. Nel marzo 1860 il plebiscito che si svolse nel Granducato di Toscana sanc\u00ec l'annessione allo stato sabaudo, entrando cos\u00ec a far parte del Regno d'Italia.\nTuttavia, per alcuni anni vennero fermate le grandi opere di bonifica della Maremma, portate avanti fino poco tempo prima dal granduca Leopoldo II, che determin\u00f2, seppur temporaneamente, un nuovo calo demografico e una contemporanea recessione economica. Di conseguenza, tra la popolazione inizi\u00f2 a diffondersi un sentimento nostalgico verso le politiche di \"buon governo\" portate avanti fino a poco tempo prima dai Lorena; in quegli anni, la vita media della popolazione della Maremma scese addirittura a soli 24 anni.\nNel 1897 fu definitivamente abolita l'estatatura, che prevedeva il trasferimento nei mesi estivi della sede del capoluogo provinciale da Grosseto a Scansano, a causa del rischio malaria che, per\u00f2, continuava a persistere anche negli anni successivi.\nBrigantaggio.\nIl brigantaggio si diffuse prevalentemente nelle campagne, nel corso della seconda met\u00e0 del secolo, potendo far leva sul malcontento, sulle precarie condizioni economiche conseguenti alle politiche latifondiste e alla malaria che stava iniziando a diffondersi nuovamente. Tuttavia, questo fenomeno non riusc\u00ec mai a raggiungere le vaste proporzioni come stava accadendo nell'Italia meridionale, rimanendo piuttosto circoscritto sia in provincia di Grosseto che nell'Alto Lazio.\nI briganti della Maremma erano solitari, avevano i loro allievi e imponevano il loro stile, senza mai arrivare per\u00f2 ad avere l'ambizione di comandare piccoli eserciti come accadeva in altre zone d'Italia: il loro, infatti, era pi\u00f9 che altro un modo di vivere e non un mestiere dedito ad attivit\u00e0 di criminalit\u00e0 organizzata. Le loro scorrerie e i loro atti violenti si verificavano esclusivamente ai danni di guardiani, guardiacaccia, fattori, carabinieri e altri rappresentanti del potere padronale e dello Stato; alcuni briganti, primo tra tutti Domenico Tiburzi, erano avvolti da aloni di leggenda e potevano contare addirittura su una diffusa simpatia popolare.\nL'azione dello Stato non si fece attendere, furono aumentati gli uomini a disposizione delle forze dell'ordine che iniziarono, durante il giorno, a perlustrare a tappeto le aree pi\u00f9 impervie dove i briganti si davano \"alla macchia\"; nelle ore notturne venivano effettuati controlli ed istituiti numerosi posti di blocco in prossimit\u00e0 delle grandi tenute che erano l'obiettivo privilegiato dai banditi. La lotta serrata al brigantaggio si concluse positivamente negli anni a cavallo tra la fine dell'Ottocento e gli inizi del Novecento.\nIl Profeta dell'Amiata.\nDi tutt'altra natura, ma inquadrabile negli episodi storici che seguirono l'Unit\u00e0 d'Italia, la sollevazione pacifica, inserita in un utopistico progetto religioso, posta in essere da David Lazzaretti, la cui vicenda storica e umana \u00e8 stata rivisitata molto spesso in lavori di studio e di ricerca ed in opere letterarie dall'epoca dei fatti fino ad oggi.\nUna vicenda che ha rappresentato il pi\u00f9 importante evento religioso registrabile nella provincia di Grosseto, da qualificare come un'avventura mistica e rivoluzionaria, il cui protagonista David Lazzaretti, un personaggio altamente carismatico, ma anche contraddittorio, visse nella seconda met\u00e0 dell'Ottocento nell'area del Monte Amiata, dove persistevano povert\u00e0 economiche e sociali, aggravate da squilibri e sperequazioni territoriali, proprie di quei tempi.\nNato ad Arcidosso nel 1833, ebbe a predicare un rinnovamento delle strutture della Chiesa di Roma, gravemente contaminata a suo giudizio, da corruzione e da egoismi. I concetti che sosteneva si avvicinavano ad una protesta rivoluzionaria, sostenendo una \"Repubblica, regno di Dio\" che, pur nella totale pacificit\u00e0 di intenti e di azione, dovette apparire densa di pericoli per gli assetti costituiti dello Stato e della Chiesa, tanto da essere oggetto di una cruenta repressione nel 1878, anno in cui venne ucciso alla testa di una processione che scendeva dal Monte Labbro e che si accingeva ad entrare in Arcidosso.\nIl Novecento.\nDurante la seconda guerra mondiale sono da ricordare i pesanti bombardamenti subiti dalla citt\u00e0 di Grosseto, soprattutto il bombardamento del 26 aprile 1943, giorno di Pasquetta, che caus\u00f2 molte vittime anche tra donne e bambini che si trovavano all'aperto nei giardini e nelle vie del centro; tra i pi\u00f9 gravi crimini commessi contro la popolazione inerme sono da ricordare la strage di Niccioleta, nei pressi di Massa Marittima, tra il 13 e il 14 giugno 1943, e l'eccidio di Maiano Lavacchio del 22 marzo 1944. In tutto il territorio si registrarono disordini e ribellioni, come ad esempio l'imboscata tesa dai partigiani ai tedeschi sul ponte Riotorto nei pressi di Massa Marittima nel giugno del 1944, le esecuzioni di Frassine e la presa di Monterotondo Marittimo da parte della III brigata Garibaldi il 10 giugno 1944.\nNel dopoguerra, il completamento della riforma agraria iniziata nei primi decenni del secolo e la rapida ricostruzione dei luoghi bombardati contribuirono a implementare lo sviluppo dell'agricoltura e dell'allevamento (produzione di latte, formaggi, carni, olio e vino di elevata qualit\u00e0). Al contrario, non si \u00e8 mai verificato uno sviluppo industriale degno di nota, fatta eccezione per alcune realt\u00e0 circoscritte, e ci\u00f2 ha permesso un'ottima conservazione dell'ecosistema che si \u00e8 mantenuto tra i pi\u00f9 incontaminati dell'intero territorio nazionale italiano, favorendo cos\u00ec lo sviluppo di un settore terziario sempre pi\u00f9 in crescita legato al turismo di qualit\u00e0.\nIl secolo scorso, inoltre, ha lasciato suggestive tracce artistiche integrate nella natura nel Giardino di Daniel Spoerri nei dintorni di Seggiano e nel Giardino dei Tarocchi presso Capalbio."}
{"id": "1422482", "revid": "132266", "url": "https://it.wikipedia.org/wiki?curid=1422482", "title": "Alexandre Ang\u00e9lique de Talleyrand-P\u00e9rigord", "text": ""}
{"id": "1422484", "revid": "228587", "url": "https://it.wikipedia.org/wiki?curid=1422484", "title": "Solo (personaggio)", "text": "Solo, il cui vero nome \u00e8 James Bourne, \u00e8 un personaggio dei fumetti, creato da David Michelinie (testi) e Marc Silvestri (disegni) nel 1986, pubblicato dalla Marvel Comics. La sua prima apparizione \u00e8 in \"Web of Spider-Man\" n. 19 (ottobre 1986).\nBiografia del personaggio.\nJames Bourne faceva parte di una squadra antiterroristica della NATO, Omega Strike, dopo esserci entrato gli vennero impiantati dei microchip nel cervello che gli davano la capacit\u00e0 di teletrasportarsi.\nAlla prima missione la squadra fu tradita da tre membri e vennero tutti uccisi, ritrovatosi solo James adott\u00f2 questa condizione come il proprio soprannome e giur\u00f2 di liberare il mondo dai terroristi.\nQuando seppe chi erano i membri traditori Solo li giustizi\u00f2 personalmente e dopo inizi\u00f2 la sua crociata.\nSenza pi\u00f9 appoggio dagli USA, Solo costru\u00ec la sua base dai fondi che sequestrava dai terroristi e cos\u00ec si procurava anche le armi.\nSi \u00e8 scontrato al fianco dell'Uomo Ragno molte volte contro i Sinistri Sei e le organizzazioni criminali come ARES e ULTIMATUM, in uno di questi scontri il detective Lou Snider rimane ferito.\nPoteri e abilit\u00e0.\nSolo \u00e8 un esperto nell'uso della spada e in molte armi da fuoco.\nI microchip nel suo cervello gli permetto di teletrasportarsi in qualsiasi luogo."}
{"id": "1422485", "revid": "123246212", "url": "https://it.wikipedia.org/wiki?curid=1422485", "title": "Noreia", "text": "Noreia era un'antica citt\u00e0 delle Alpi Orientali, capitale del regno del Norico. La sua ubicazione non \u00e8 stata individuata precisamente. Per alcuni studiosi andrebbe identificata con l'insediamento romano-celtico di Magdalensberg in Carinzia, Austria. Un'altra teoria, indica l'antica Noreia nell'attuale citt\u00e0 di Gorizia-Salcano, agglomerato urbano posto a cavallo del confine tra Italia e Slovenia. Altre ubicazioni proposte sono Zollfeld in Carinzia, o l'area di Liebenfels nella valle del fiume Glan, o l'area attorno al lago Klopein in Carinzia, in cui sono state trovate molte sepolture di principi celtici. \u00c8 anche possibile che esistesse pi\u00f9 di un sito con lo stesso nome. Sembra infatti che ce ne siano due nella \"Tabula Peutingeriana\" del IV secolo: una pi\u00f9 antica e una pi\u00f9 recente, trovata nell'odierna regione della Stiria (Klagenfurt o, pi\u00f9 probabilmente Neumarkt). Nelle vicinanze della citt\u00e0 nel 113 a.C. Cimbri e Teutoni sconfissero l'esercito romano nella battaglia di Noreia. Non si sa neppure se il luogo della battaglia e quello della capitale del Norico siano la stessa citt\u00e0."}
{"id": "1422488", "revid": "76963", "url": "https://it.wikipedia.org/wiki?curid=1422488", "title": "Jason James Richter", "text": "Protagonista di molti film e telefilm, \u00e8 noto soprattutto per aver interpretato il protagonista principale nei tre film della serie \"Free Willy\", dove aveva la parte di Jesse, il ragazzino amico dell'orca Willy, e Bastian nel film \"La storia infinita 3\". \nPer le sue interpretazioni Richter ha ricevuto anche alcuni riconoscimenti tra i quali due nomination e un premio agli MTV Movie Awards 1994.\nAttualmente Richter suona in una band.\nDoppiatori italiani.\nNelle versioni in italiano delle opere in cui ha recitato, Jason James Richter \u00e8 stato doppiato da:"}
{"id": "1422495", "revid": "958185", "url": "https://it.wikipedia.org/wiki?curid=1422495", "title": "Harold Garfinkel", "text": "\u00c8 stato professore emerito in sociologia all'University of California, Los Angeles; \u00e8 considerato uno dei personaggi chiave della scuola dell'etnometodologia e ha avuto un ruolo importante nella sociologia americana in generale.\nBiografia.\nHarold Garfinkel nacque da una famiglia di commercianti. Il padre gli impose una formazione economica; Garfinkel frequent\u00f2 quindi corsi di contabilit\u00e0 e amministrazione all'Universit\u00e0 di Newark mentre lavorava, di notte, nel negozio del padre. Nel frattempo inizi\u00f2 a frequentare un corso di statistica di sociologia e conobbe degli studenti interessati a queste discipline.\nNel 1939 Garfinkel inizi\u00f2 a frequentare il dipartimento di sociologia all\u2019University of North Carolina grazie alla borsa di studio \"Chapel Hill\" e termin\u00f2 gli studi nel 1942 scrivendo una tesi sull\u2019omicidio interrazziale. Inizi\u00f2, anche, a studiare prospettive teoriche (Charles Wright Mills, Florian Znaniecki) che gli furono utili per lo sviluppo dell\u2019etnometodologia. Durante la Seconda guerra mondiale prest\u00f2 servizio come addestratore in Florida; tra il 1946 e il 1952 consegu\u00ec il dottorato in Sociologia ad Harvard sotto la direzione di Talcott Parsons il quale ebbe una profonda influenza sugli studi sociologici in America e, insieme ad Alfred Sch\u00fctz, influenz\u00f2 anche il pensiero di Garfinkel. \nSuccessivamente Garfinkel insegn\u00f2 all\u2019Universit\u00e0 di Princeton. Dopo aver terminato il dottorato, fu invitato a parlare all\u2019American Sociological Association e coni\u00f2 il termine \u201cetnometodologia\u201d. Organizz\u00f2, inoltre, una conferenza intitolata \u201cProblems in Model Construction in the Social Sciences\u201d e invit\u00f2 teorici innovativi come Talcott Parsons, Alfred Sch\u00fctz e Herbert Simon per cercare di sviluppare studi interdisciplinari. I suoi sforzi, tuttavia, non ebbero molto successo. Dal 1954 al 1987 insegn\u00f2 all'Universit\u00e0 di Los Angeles nel dipartimento di Sociologia e Antropologia. Tra il 1963 e il 1964 fu ricercatore presso il Centro per lo Studio Scientifico del Suicidio e trascorse l\u2019anno 1975-76 presso il Center for Advanced Study in the Behavioral Sciences.\nEtnometodologia.\nLa definizione di etnometodologia fu ideata nel 1946 da Garfinkel sulla scia di altre definizioni in voga in quegli anni, come etnofisica o etnobotanica.\nLo scopo della disciplina creata da Garfinkel \u00e8 quello di spiegare il senso dei meccanismi che inducono l'individuo a considerare alcuni eventi come fatti o dati, sui quali in un secondo tempo si costruiscono i significati. L'etnometodologia proposta da Garfinkel si propone di studiare i metodi che i soggetti mettono in atto per realizzare i lavori pi\u00f9 semplici e banali, tramite i quali vengono continuamente formati gli elementi stabili del tessuto sociale.\nBreaching experiments.\nGarfinkel si serv\u00ec di un metodo sperimentale innovativo: i \"breaching experiments\", esperimenti utilizzati per esaminare le reazioni delle persone alle violazioni delle regole o norme sociali comunemente accettate. Propose per esempio un esperimento per riuscire ad analizzare l'ambiente familiare rompendo la quiete: chiese ai suoi studenti di rivolgersi ai genitori chiamandoli \"signor x e signora x\" comportandosi con loro come se fossero stati solamente dei coinquilini. L'esito dell'esperimento fu disastroso: le emozioni provate erano di rabbia e esasperazione perch\u00e9 veniva minacciato il sistema sociale.\nUn altro esempio di breaching experiment \u00e8 il seguente: durante una conversazione, lo studente, dopo qualche minuto, rivelava al suo interlocutore che la conversazione veniva registrata. Le reazioni dei soggetti erano di sorpresa e di indignazione. Ci\u00f2 che colpiva Garfinkel era il fatto che le reazioni sembravano dipendere dalla violazione di un accordo stipulato precedentemente ma che, in realt\u00e0, non era stato stipulato. Anche in questo caso le reazioni erano negative perch\u00e9 veniva minacciato l'ordine sociale.\nInfluenze.\nGarfinkel, essendo stato allievo di Parsons, risente molto l'influenza delle sue teorie e adott\u00f2 lo stesso metodo di indagine usato da Parsons. Quest'ultimo, come Garfinkel, utilizzava un approccio definito \"bottom-up\" (ovvero un tipo di approccio che va dal basso verso l'alto); tuttavia, Garfinkel non considerava il suo pensiero in linea con le teorie Di Parsons. Garfinkel critica Parsons perch\u00e9 quest'ultimo sviluppa un sistema sociale generalizzato che si basa solamente sulle esperienze, mentre Garfinkel cerca di legare e riassumere i fatti della personalit\u00e0 e la struttura sociale. \nLa teoria di Garfinkel risente, anche, dell'influenza di Alfred Sch\u00fctz. Secondo Garfinkel c'\u00e8 una netta discontinuit\u00e0 tra il mondo della scienza e quello della vita quotidiana, realt\u00e0 diverse che sono prodotte da comportamenti e stili cognitivi distinti: nella realt\u00e0 quotidiana (atteggiamento naturale) \u00e8 presente un mondo che pu\u00f2 essere definito comune che \u00e8 conosciuto, dagli individui, fin dall'inizio (all'interno di questa realt\u00e0 l'individuo trova oggetti fisici e sociali che possono rappresentare degli ostacoli per le azioni degli individui ma, quest ultimi, possono anche modificarli). Il mondo scientifico, invece, presenta caratteristiche opposte: gli studiosi mettono da parte le necessit\u00e0 pratiche e la soggettivit\u00e0. Sch\u00fctz sostiene che nell'ambito della sfera dell'esperienza vissuta, la conoscenza degli attori \u00e8 tipologica, cio\u00e8 implica un'attivit\u00e0 di aggiustamento in cui qualcosa di concreto viene categorizzato e, quindi, la conoscenza comune \u00e8 soggetta a mutamenti legati alle situazioni pratiche degli attori sociali. Inoltre Schultz influenza anche Garfinkel tramite la teoria dell'Intersoggettivit\u00e0 che \u00e8 l'accordo di pi\u00f9 persone sulla definizione dei significati di una situazione. Schultz afferma che gli attori sociali non hanno mai esperienze identiche del mondo sociale perch\u00e9 vivono le situazioni in base al loro passato, alle posizioni sociali e motivazioni e anche perch\u00e9 occupano una posizione spaziale differente. L'intersoggettivit\u00e0 \u00e8 data per scontata perch\u00e9, se gli individui potessero scambiare le prospettive spaziali e temporali, riuscirebbero a percepire la realt\u00e0 sociale in maniera simile. Inoltre, secondo Sch\u00fctz, non si pu\u00f2 applicare il modello delle azioni razionali nella vita quotidiana perch\u00e9 l'individuo non analizza, dal punto di vista scientifico, tutto le scelte e le possibilit\u00e0 e perch\u00e9, nella realt\u00e0 comune, non c'\u00e8 una distinzione dei significati. Quindi, per Sch\u00fctz, non ha senso distinguere tra azioni razionali e irrazionali perch\u00e9, altrimenti, la vita quotidiana sarebbe solamente irrazionale in quanto le azioni quotidiane non rispettano completamente la razionalit\u00e0 scientifica.\nLe teorie del professore Garfinkel ispirarono tra gli altri lo studente e poi antropologo Carlos Castaneda a cui dedic\u00f2 il libro \"Il lato attivo dell'infinito\".\nPremi e riconoscimenti.\nNel 1995 ha ricevuto il premio \u201cCooley-Mead\" dell\u2019America sociological Association e, nel 2007, ha ricevuto l'EMCA Lifetime Achievement Award."}
{"id": "1422497", "revid": "1123126", "url": "https://it.wikipedia.org/wiki?curid=1422497", "title": "Marcelo S\u00e1nchez Sorondo", "text": "Biografia.\nNato a Buenos Aires, \u00e8 stato ordinato sacerdote il 7 dicembre 1968 per la diocesi di Roma.\nSi \u00e8 laureato in Teologia presso la Pontificia universit\u00e0 \"San Tommaso d'Aquino\" nel 1974 e in Filosofia presso l'Universit\u00e0 di Perugia nel 1976.\nDal 1976 al 1998 \u00e8 stato professore di Storia della filosofia nella Pontificia Universit\u00e0 Lateranense, dove ha ricoperto il ruolo di ordinario dal 1982 ed \u00e8 stato eletto decano della facolt\u00e0 per tre periodi consecutivi dal 1987 al 1996.\nDal 1998 \u00e8 professore ordinario di Storia della filosofia alla Libera Universit\u00e0 Maria Santissima Assunta di Roma e nello stesso anno \u00e8 stato nominato presidente del corso di laurea in Scienze della formazione nella medesima universit\u00e0.\n\u00c8 stato nominato da papa Giovanni Paolo II cappellano di Sua Santit\u00e0 l'11 dicembre 1987 e socio ordinario della Pontificia accademia di San Tommaso d'Aquino il 18 gennaio 1989.\nIl 5 ottobre 1998 \u00e8 stato nominato cancelliere delle Pontificia accademia delle scienze e della Pontificia accademia delle scienze sociali e nel marzo 1999 prelato segretario della Pontificia accademia di San Tommaso d'Aquino.\nHa tenuto corsi trimestrali sui risultati delle sue ricerche all'Universit\u00e0 di Salamanca (1978 e 1980), all'Universit\u00e0 di Santiago di Compostela (1982) e diverse conferenze e seminari in altre universit\u00e0 italiane (Perugia, Macerata, Napoli) ed estere (Washington, Mosca, Gerusalemme, Toronto, Montr\u00e9al). Il 19 marzo 2001 \u00e8 stato consacrato da Giovanni Paolo II vescovo titolare di Vescovio (co-consacranti i cardinali Angelo Sodano e Giovanni Battista Re), con l'incarico di cancelliere della Pontificia accademia delle scienze e della Pontificia accademia delle scienze sociali.\nNel maggio 2007 partecipa alla V conferenza episcopale latinoamericana ad Aparecida come membro designato dal papa.\nGenealogia episcopale.\nLa genealogia episcopale \u00e8:"}
{"id": "1422512", "revid": "729019", "url": "https://it.wikipedia.org/wiki?curid=1422512", "title": "Ferrovia Milano-Chiasso", "text": "La ferrovia Milano-Chiasso \u00e8 una linea ferroviaria che collega Milano alla cittadina svizzera di Chiasso, toccando Monza, Seregno e attraversando da sud a nord la citt\u00e0 di Como.\nIl tratto Milano-Monza (seconda ferrovia pi\u00f9 antica in Italia), percorso anche dai treni per Lecco e Bergamo, \u00e8 a 4 binari.\nLa linea ferroviaria \u00e8 gestita da Rete Ferroviaria Italiana che la qualifica come fondamentale.\nStoria.\nIl progetto Bruschetti.\nIl primo progetto di una linea ferrata in Lombardia venne presentato nel 1836 dall'ingegner Giuseppe Bruschetti e da Giovannino Volta, figlio dell'inventore comasco Alessandro Volta. Il percorso avrebbe dovuto collegare Milano a Como in modo diretto, di modo tale da avvicinare le due citt\u00e0 per fini commerciali ma anche per fini turistici, in quanto il lago di Como era gi\u00e0 meta ambita per gli abitanti del capoluogo lombardo.\nL'obiettivo era quello di affiancare alla \"strada postale\" che collegava Milano a Como, la cosiddetta Comasina, un collegamento ferroviario in grado di velocizzare i tempi di percorrenza. Il capolinea milanese si sarebbe collocato in posizione centrale, presso Porta Tenaglia. La linea avrebbe poi raggiunto Affori e sarebbe proseguita secondo il percorso dell'attuale linea Milano-Asso, fino a Camnago, per proseguire secondo l'attuale percorso, discostandosi dalla strada postale ma seguendo il corso della valle del Seveso, per poi raggiungere Como in localit\u00e0 Camerlata. Da Camerlata, il tracciato avrebbe raggiunto il lago per San Giovanni, terminando il proprio percorso nei pressi dell'area attualmente occupata dallo stadio Giuseppe Sinigaglia.\nIl progetto, nonostante fosse stato approvato dalle autorit\u00e0 austriache, non prende forma e non verr\u00e0 costruita la linea cos\u00ec come indicato, anche se un collegamento simile esiste tuttora, sfruttando le linee S4 e S11 del sistema ferroviario suburbano milanese.\nIl progetto Sarti della linea Milano-Monza.\nFrattanto, sulla base del progetto dall'ingegnere milanese Giulio Sarti, alla fine degli anni Trenta del XIX secolo, l'imperatore Ferdinando I d'Austria, concesse \u201dil privilegio per la costruzione di una strada a rotaie di ferro da Milano a Monza\u201d alla ditta Holzhammer di Bolzano i. Il \"privilegio\" (cos\u00ec si chiamava la concessione nel linguaggio burocratico imperiale) per la costruzione tard\u00f2 a venire, perch\u00e9 il governo imperiale teneva molto di pi\u00f9 alla realizzazione di linee ferrate a carattere militare. Il privilegio fu firmato solo alla fine del 1838, mentre l'affidamento alla ditta Holtzhammer di Bolzano avvenne solo alla fine del 1839.\nLa ferrovia, definita \"Imperiale Privilegiata Strada Ferrata da Milano a Monza\" fu inaugurata il 17 agosto del 1840. \nIl primo treno percorse i 13\u00a0km del tragitto in soli 17 minuti con una velocit\u00e0 di 46\u00a0km all'ora. Negli anni successivi alle prime due locomotive \"Milano\" e \"Lombardia\" si aggiunsero anche la \"Brianza\", la \"Monza\" e la \"Lambro\". I prezzi dei biglietti in lire austriache erano: 1,5 lire la prima classe, 1 lira la seconda e 75 centesimi la terza.\nVennero effettuate 4 corse giornaliere di andata e ritorno, presto salite a 6 con una percorrenza di circa 20 minuti. Le stazioni di arrivo e partenza si trovavano fuori dalla Porta Nuova di Milano e a Monza; era prevista una fermata intermedia a Sesto San Giovanni.\nLa linea pose le premesse per lo sviluppo industriale della zona: presto attorno a Sesto San Giovanni iniziarono ad apparire le prime industrie e le Poste approfittarono subito del servizio ferroviario per l'inoltro della corrispondenza fino a quel momento affidata alle corriere a cavalli. L'esercizio non fu privo di inconvenienti in quanto le prime due locomotive si dimostrarono poco affidabili e subirono seri guasti. Il successo della ferrovia viene tuttavia dimostrato dai passeggeri trasportati: al 31 dicembre dello stesso anno erano gi\u00e0 pi\u00f9 di 150.000.\nSulla linea Milano-Monza venne attuato il primo servizio regolare con automotrici elettriche ad accumulatori a cura della concessionaria Rete Mediterranea.\nProlungamento verso Como.\nNegli anni successivi vi fu la decisione di prolungare la linea verso Bergamo. Tuttavia il progetto fu ridimensionato e si decise di assegnare dei privilegi per la prosecuzione della ferrovia da Monza a Como.\nIl 10 ottobre 1849 fu inaugurato il tratto Monza \u2013 Camnago, mentre Camerlata fu raggiunta il 6 dicembre. La linea fu completata in epoca post-unitaria.\nSviluppi recenti.\nNel 1939 la linea fu elettrificata, a corrente continua alla tensione di 3 kV.\nNel maggio 1963 venne attivato il tronco fra Milano Greco Pirelli e Milano Porta Garibaldi, comprendente la galleria Mirabello.\nNella seconda met\u00e0 degli anni sessanta del XX secolo, a causa dell'aumento del traffico nella tratta pi\u00f9 prossima a Milano, dove convergevano anche i treni da Lecco e Bergamo, si decise di quadruplicare la tratta da Milano a Monza. Il quadruplicamento venne attivato nel 1971 e comprese anche la costruzione della nuova stazione di Sesto San Giovanni, attivata nel 1969\nLa galleria Monte Olimpino 2.\nIl tratto pi\u00f9 critico della linea era la rampa di Camerlata, posta immediatamente a sud della stazione di Como San Giovanni, che richiedeva una locomotiva di spinta in coda da Como rispettivamente da Albate per i treni merci provenienti dalla Svizzera o da Milano.\nPer evitare le complicazioni d'esercizio, nel 1982 venne approvata la costruzione di una galleria a doppio binario, battezzata \"Monte Olimpino 2\", che dalla stazione di Chiasso evitasse l'attraversamento di Como, reimmettendosi sulla linea esistente poco a nord della stazione di Cucciago, creando un nuovo bivio chiamato \"Bivio Rosales\".\nI lavori di costruzione durarono alcuni anni. . La nuova linea, dedicata principalmente al traffico merci, fu aperta all'esercizio il 28 maggio 1989 e inaugurata il 19 giugno seguente.\nCaratteristiche.\nLa linea ferroviaria \u00e8 a doppio binario elettrificato a 3000 volt corrente continua. Lo scartamento ferroviario adottato \u00e8 quello standard a 1435 mm.\nL'esercizio \u00e8 regolato dal Dirigente Centrale del Posto Centrale di Milano Greco PirelliLmr.\nPercorso.\nIl tracciato della linea non segue un percorso rettilineo diretto Sud-Nord, ma effettua una lieve deviazione ad est per raggiungere Monza e poi attraversare la Brianza centrale, arrivando nell'area canturina e poi in quella comasca e ticinese.\nIl capolinea sud \u00e8 posto presso la stazione di Milano Centrale. Oltrepassata la linea di cintura, si giunge alla stazione di Milano Greco Pirelli dove vi \u00e8 il congiungimento con la linea proveniente da Lecco e diretta alla stazione di Milano Porta Garibaldi, utilizzata per\u00f2 anche dai treni provenienti da Como-Chiasso. Il tratto urbano della linea si snoda tra costruzioni di vecchia e recente costruzione, come l'area della Bicocca.\nTra la stazione di Milano Greco Pirelli e quella di Monza, la linea \"Chiasso\" \u00e8 affiancata dalla linea \"Lecco\", con la sede ferroviaria che ospita quattro binari. Lo scenario urbano \u00e8 quello dell'ambiente industriale con grossi edifici dedicati al terziario e capannoni di aziende storiche, come ad esempio la Falck di Sesto San Giovanni, ora dismessa, che fa da sfondo alla stazione della cittadina milanese. Poco prima dell'ingresso nel piazzale della stazione monzese, la linea per Lecco scavalca con un sovrapasso la linea per Chiasso portandosi quindi ad oriente di questa.\nLa linea prosegue con due binari verso ovest in una galleria urbana nel territorio di Monza e prosegue in trincea nel capoluogo brianzolo fino al confine con Lissone dove torna in superficie. Oltrepassata la superstrada Milano-Lecco, la linea tocca Desio e una serie di capannoni per lo stoccaggio di materiali industriali collegati alla linea ferroviaria per il trasporto merci su rotaia. Si giunge poi a Seregno, dove la linea \u00e8 affiancata dal binario tronco per Bergamo sulla destra e invece a sinistra vi \u00e8 la diramazione per Saronno e Novara.\nLa linea continua a nord e dopo aver scavalcato la linea Milano-Asso la incontra nuovamente per\u00f2 alla diramazione di Camnago. Dopo un percorso ininterrotto tra case e fabbriche, nel tratto comasco segue il percorso della valle del Seveso, in mezzo al verde e alla natura dell'alta Brianza.\nSi raggiungono le stazioni di Carimate, quella di Cant\u00f9-Cermenate (posta in localit\u00e0 Asnago) e quella di Cucciago, per poi arrivare a Como. Prima della stazione di Albate-Camerlata vi \u00e8 il Bivio Rosales che da un lato conduce direttamente a Chiasso passando attraverso la galleria Monte Olimpino 2, inaugurata il 19 giugno 1989 per aggirare in modo migliore lo scalo di Como San Giovanni, affrontando con pendenze pi\u00f9 favorevoli questo tratto impegnativo senza ricorrere alle spinte in coda con maglia sganciabile la ripida rampa nei dintorni di Sant'Abbondio, dall'altro lato il bivio conduce al posto di movimento di Albate e quindi alla nuova stazione di Como Camerlata, attivata il 13 giugno 2021 in corrispondenza dell'omonima stazione della linea FN.\nAd Albate la linea si congiunge alla tratta ad unico binario per Lecco. Dopo la stazione di Como Camerlata, la linea incrocia e passa sotto la tratta per Como Lago delle FN in zona Val Mulini, a poca distanza dall'autosilo e dal vecchio ospedale Sant'Anna, per poi costeggiare la parte montuosa ad est della convalle di Como, per poi giungere alla stazione di Como San Giovanni. Dopo la stazione di Como, attraversato un breve tratto in galleria in localit\u00e0 Monte Olimpino, la linea si ricongiunge alla tratta del Bivio Rosales e oltrepassata la dogana giunge in territorio elvetico a Chiasso.\nTraffico.\nLa linea viene utilizzata da numerose societ\u00e0 ferroviarie per il trasporto merci con la Svizzera.\nPer quanto riguarda il traffico passeggeri, essa \u00e8 utilizzata dai treni suburbani della linea S11 che collegano Chiasso alla stazione di Milano Porta Garibaldi e dalla linea S9 del servizio ferroviario suburbano di Milano, che utilizza il tratto da Seregno fino all'immissione con la linea di cintura di Milano. Presso la stazione di Camnago-Lentate si trova uno dei due capolinea settentrionali della linea S4, che utilizza il raccordo Camnago-Seveso della ferrovia Milano-Asso e fornisce un collegamento con la stazione di Milano Cadorna e le linee Ferrovienord. Per agevolare il traffico ferroviario tra la Brianza e la citt\u00e0 di Milano, nel 2006 sono stati introdotti biglietti e abbonamenti \"integrati\" che consentono di viaggiare con un unico titolo di viaggio sui treni LeNord e sui treni Trenitalia.\nI treni suburbani S11 Chiasso-Milano Porta Garibaldi circolano con cadenza semioraria, tranne dalle 5 alle 6 del mattino. Le S9 invece circolano a cadenza semioraria. I treni RegioExpress (RE) di TiLo che collegano il Canton Ticino, Chiasso e Como alla Stazione Centrale di Milano sono solo pochi al giorno e effettuano solo le fermate principali (Monza, Seregno, Albate, Como S.Giovanni).\nNel dicembre 2008 il servizio sulla linea \u00e8 tornato a Trenitalia. In precedenza era gestito da TiLo - Treni Regionali Ticino Lombardia.\nCon l'entrata in vigore del nuovo orario ferroviario invernale 2009, il servizio viene trasferito alla societ\u00e0 Trenitalia LeNord (ora diventata Trenord), nata dalla fusione della Divisione passeggeri regionale di Trenitalia con LeNord.\nLa linea \u00e8 infine impiegata dagli Eurocity per Zurigo, Lucerna."}
{"id": "1422514", "revid": "1543377", "url": "https://it.wikipedia.org/wiki?curid=1422514", "title": "Galassie Antenne", "text": "Le Antenne \u00e8 il nome proprio di due celebri galassie a spirale interagenti, scoperte da William Herschel nel 1785, visibili nella costellazione del Corvo, note anche con le sigle di catalogo NGC\u00a04038/4039 e C\u00a060/61. Devono il loro nome alle due lunghe strutture filamentose che da esse si diramano verso l'esterno, formate da gas, polveri e stelle.\nLe due galassie sono in interazione da alcune centinaia di milioni di anni; le intense onde d'urto hanno provocato in entrambe un'esplosione dei fenomeni di formazione stellare (starburst) e le loro enormi regioni H II producono centinaia di superammassi di stelle giovani e massicce che secondo alcune teorie potrebbero in futuro diventare degli ammassi globulari.\nLa distanza reale delle galassie \u00e8 incerta e la questione \u00e8 ancora dibattuta: secondo alcune stime si troverebbero a circa 70 milioni di anni luce, mentre secondo altre la distanza sarebbe inferiore, sui 45 milioni di anni luce.\nOsservazione.\nLa posizione delle Galassie Antenne si pu\u00f2 individuare con discreta facilit\u00e0, avendo a disposizione un buon cielo; il metodo pi\u00f9 semplice \u00e8 quello di partire dalla stella (nota anche col nome \"Minkar\", il \"becco\"), un astro di terza magnitudine, e congiungere questa con la meno luminosa , di quinta grandezza. Circa a met\u00e0 strada fra le due si trova una stellina azzurra di magnitudine 5,28, nota talvolta come ; da questa poi occorre spostarsi di circa 50' in direzione NNE. Le due galassie non si mostrano al cercatore, essendo di undicesima magnitudine, ma sono ben osservabili anche con un telescopio da 150mm con oculari di media potenza. La loro visione pu\u00f2 risultare deludente, se si hanno in mente le magnifiche immagini diffuse dalla NASA: esse si mostrano infatti come due pallide macchiette con una luminosit\u00e0 leggermente diversa l'una dall'altra, senza traccia alcuna delle famose \"antenne\" di stelle e gas responsabili del loro nome proprio.\nLa declinazione di questa coppia di galassie \u00e8 meridionale: infatti si trovano a circa 19\u00b0S, sebbene siano comunque ben visibili da tutte le aree popolate della Terra, mostrandosi relativamente alte sull'orizzonte anche alle latitudini medie boreali; nella fascia tropicale dell'emisfero australe si presentano invece allo zenit. Il periodo migliore per la loro osservazione nel cielo serale va, nell'emisfero nord, mediamente da marzo a luglio, mentre nell'emisfero sud possono essere osservate da febbraio a settembre senza difficolt\u00e0. In generale, la loro visione dall'emisfero boreale risulta penalizzata a causa della loro posizione rispetto all'eclittica, in fase di \"discesa\" verso sud e dunque maggiormente oscurata dalla presenza del Sole nelle ore serali estive.\nCaratteristiche generali.\nLe Galassie Antenne sono due galassie in collisione; questi due oggetti, facenti parte assieme ad altre cinque del gruppo di galassie di NGC 4038, sono conosciute col soprannome \"Le Antenne\" a causa di due lunghi filamenti di stelle e polveri, che si originano dalla parte centrale di entrambe e si dirigono in direzioni opposte, dopo essersi incrociati. Il risultato di questo scontro dar\u00e0 probabilmente origine ad una \"supergalassia\" ellittica. Una sorte simile potrebbero avere, in un lontano futuro, anche la nostra Via Lattea con la Galassia di Andromeda. Un altro fenomeno correlato \u00e8 la forte emissione di raggi X, la quale \u00e8 formata da due componenti: quella forte potrebbe aver origine dalla somma dei resti di supernova e delle binarie a raggi X, mentre quella debole potrebbe essere causata dai gas caldi legati a degli oggetti stellari giovani.\nIn una galassia non interessata da fenomeni di collisione, i normali fenomeni di formazione stellare producono dei normali ammassi aperti come quelli che si osservano nella nostra Galassia, mentre solo una piccola parte di essi avranno una massa e una luminosit\u00e0 elevate; in entrambi i casi, questi ammassi si formano nelle grandi regioni H II. Alcuni esempi di ammassi particolarmente massicci e luminosi sono Cygnus\u00a0OB2 nel Complesso nebuloso molecolare del Cigno e R136a nella Grande Nube di Magellano. Le osservazioni condotte nelle Galassie Antenne mostrano invece che il tasso di formazione di questo genere di ammassi \u00e8 notevolmente superiore alla media di una galassia normale, chiaro segnale che le profonde interazioni della coppia hanno compresso e turbato grandemente le reciproche nubi molecolari giganti, al punto che una sola regione H II \u00e8 in grado di produrre non uno ma dozzine di superammassi luminosi.\nQuesti superammassi ultracompatti potrebbero secondo alcune teorie essere dei giovani ammassi globulari: i processi di formazione degli ammassi globulari non sono in effetti ancora stati chiariti con certezza, ma si pensa che essi possano generarsi anche a seguito delle interazioni fra due galassie ricche di gas molecolare, come lo sono le componenti della coppia in questione.\nCol lancio del telescopio spaziale Spitzer le due galassie sono state mappate alle varie bande dell'infrarosso: questa mappatura \u00e8 utile allo scopo di individuare oggetti arrossati dalle polveri e per comprendere alcune dinamiche interne. \u00c8 stato ad esempio confermato che anche le regioni nucleari delle due galassie sono molto ricche di gas molecolari; tuttavia, la formazione stellare in queste regioni non \u00e8 ai livelli di starburst osservati fuori dal nucleo. Una spiegazione di questo fenomeno \u00e8 che la presenza del gas in s\u00e9 non \u00e8 sufficiente affinch\u00e9 avvenga la formazione, avendo bisogno di essere stimolata da fattori esterni come le onde d'urto. A livello globale invece la formazione stellare \u00e8 attiva ai livelli delle brillanti galassie luminose all'infrarosso; tuttavia \u00e8 ancora da chiarire se le due galassie abbiano gi\u00e0 raggiunto o superato il massimo picco d'intensit\u00e0 di tali fenomeni, oppure se il vero starburst deve ancora verificarsi in una fase successiva della loro interazione.\nDistanza.\nTradizionalmente, in base agli studi sulla loro velocit\u00e0 radiale, la distanza delle Galassie Antenne viene indicata come pari a circa 20 megaparsec (65 milioni di anni luce); questo valore \u00e8 stato per\u00f2 modificato pi\u00f9 volte nel corso del tempo a seconda dei riferimenti utilizzati nei vari studi. Fino agli anni novanta veniva accettato tale valore, ma con l'avvento dei telescopi spaziali le stime di distanza si sono moltiplicate e molte sono in contrasto fra loro.\nAll'inizio degli anni duemila, tramite i dati forniti dall'Hubble sulle stelle giganti di vecchia generazione \u00e8 stata derivata una distanza pari a circa 13,8\u00b11,7\u00a0Mpc (45\u00b15,5\u00a0Mal); questa determinazione \u00e8 stata rafforzata anche dalla determinazione della funzione di luminosit\u00e0 delle stelle della stessa popolazione in altre galassie, come la Galassia Nana della Fornace e di altre galassie nane ellittiche situate nell'Ammasso della Vergine. Uno studio successivo ha cercato di confermare ulteriormente questo valore tramite una ricalibrazione delle candele standard e la determinazione di un ramo delle giganti ben definito all'interno delle due galassie.\nUno studio del 2008 tuttavia confuta questa determinazione, indicando un valore maggiore, sui 22,3\u00b12,8 Mpc (73\u00b19,1 Mal); lo studio si basa sull'osservazione di una supernova di tipo Ia osservata nel 2007, la SN 2007sr, esplosa nella coda meridionale e ripresa e studiata dall'Osservatorio di Las Campanas in Cile.\nStruttura.\nOrigini.\nCirca 1,2 miliardi di anni fa, Le Antenne erano due galassie separate: NGC 4038 era una galassia a spirale, mentre NGC 4039 era una spirale barrata, e le loro dimensioni erano molto simili. 900 milioni di anni fa, le due galassie iniziarono ad interagire fra loro, in modo simile a come sta avvenendo tra le galassie NGC 2207 e IC 2163. 600 milioni di anni fa, le galassie si scontrarono, passando l'una attraverso l'altra, mentre 300 milioni di anni fa, iniziarono a \"scambiarsi\" le stelle. Oggi, il loro scontro \u00e8 testimoniato dai lunghi filamenti di stelle, che appaiono come dei \"bracci di spirale aperti\". Si calcola che, tra circa 400 milioni di anni, il loro nucleo si fonder\u00e0, incrementando la formazione stellare e creando un'unica galassia ellittica gigante.\nStrutture interne delle due galassie.\nNel 1995 il telescopio spaziale Hubble ha fornito delle immagini ad altissima risoluzione di queste due galassie, che sono state studiate per determinare e catalogare gli oggetti e le strutture interni ad esse. Queste immagini hanno mostrato oltre 700 punti blu luminosi corrispondenti con altrettanti oggetti; non si tratta in realt\u00e0 di singole stelle, ma di ammassi aperti estremamente giovani e compatti, il cui raggio effettivo \u00e8 di circa 18 parsec e la cui et\u00e0 non supera i 10 milioni di anni. Molti di questi ammassi sono a loro volta raggruppati in \"ammassi di ammassi\" e spesso sono in associazione con immense regioni H II.\nIndividuare il nucleo di NGC 4038 non \u00e8 facile, a causa dell'immensa quantit\u00e0 di nubi oscure di gas e polveri non illuminate che gli si sovrappongono, dividendo cos\u00ec la regione del bulge in due addensamenti catalogati \"J\" e \"K\"; questi due addensamenti presentano una forma a \"V\" e sono disposti in posizione speculare l'un l'altro, cos\u00ec da formare una sorta di anello dal diametro di circa 7,2\", pari a circa 1000 parsec (3260 anni luce). Il nucleo della galassia si trova presumibilmente al centro di questa struttura. Una situazione simile si riscontra nella galassia co-interagente, con la differenza che una delle due strutture a \"V\" \u00e8 notevolmente decentrata.\nNGC 4038 possiede una grande quantit\u00e0 di gas, sia sotto forma di idrogeno neutro (H I) che di idrogeno ionizzato. La struttura maggiore del corpo di questa galassia \u00e8 chiamata \"Anello occidentale\" (\"Western loop\"): si tratta della regione pi\u00f9 marcata della galassia in cui ha luogo la formazione stellare; esso contiene una dozzina di regioni di formazione stellare, che a loro volta contano un numero variabile fra 5 e 20 ammassi aperti. Alcune di queste regioni sembrano in interconnessione col nucleo tramite delle estensioni di polveri oscure. Una struttura simile si trova a nordest ed \u00e8 pertanto chiamata \"Anello nordorientale\" (\"Northeastern loop\"): anch'essa presenta una dozzina di grandi regioni di formazione stellare e ammassi aperti.\nLa regione in cui le due galassie si incontrano presenta una geometria estremamente irregolare, in cui si intersecano un gran numero di dense e caotiche linee di nubi oscure, fra le quali si possono osservare alcuni ammassi estremamente arrossati per via dell'assorbimento; nella regione non sono presenti sorgenti di onde radio, il che indica la mancanza di grandi regioni di formazione stellare nascoste ed oscurate dalle nubi. In questa regione \u00e8 esplosa la supernova osservata nel 1921. Un'ulteriore grande regione, probabilmente in parte nascosta dalle polveri oscure, si trova sul bordo sudorientale della galassia.\nLa galassia NGC 4039 ha un nucleo dal colore marcatamente rossastro e dalla forma irregolare; a nord si presenta parzialmente oscurato da una sottile fascia oscura, a cui \u00e8 connessa una struttura a getto in cui si trovano quattro degli oggetti blu puntiformi probabilmente coincidenti con giovani ammassi aperti. La coda che si estende dal nucleo di questa galassia verso l'esterno si estende per circa 28\", pari a 3900 parsec (12.700 anni luce); in questa struttura le regioni di formazione stellare sono meno numerose e anche meno luminose, anche a causa della minore presenza di gas nella galassia da cui si \u00e8 originata rispetto alla compagna. Questa regione si trova dalla parte opposta alla galassia co-interagente NGC 4038, mostrandosi cos\u00ec specularmente rispetto all'\"Anello occidentale\".\nL'involucro esterno e le \"antenne\".\nEntrambe le galassie sono immerse in due vasti involucri esterni, composti principalmente dalle polveri interstellari disperse dai due oggetti a causa dello smembramento reciproco per via della loro interazione. In queste regioni sono presenti pochissimi ammassi, sebbene in certe aree la densit\u00e0 delle polveri sia molto elevata, potendo cos\u00ec potenzialmente favorire la formazione stellare; in particolare \u00e8 nota una grande regione densa che si estende a sudest di NGC\u00a04039, allontanandosi dal nucleo per circa 30\" (pari a 4200 parsec o 13.700 anni luce). Anche tramite lo studio di questi due involucri emerge che NGC\u00a04038 contiene comunque pi\u00f9 gas rispetto alla compagna.\nLe strutture maggiormente note di queste due galassie sono per\u00f2 le due lunghe code mareali, responsabili del nome proprio della coppia a causa della loro forma; la pi\u00f9 lunga di queste \"antenne\" \u00e8 quella che si estende in direzione sudovest rispetto a NGC\u00a04038, ma entrambe hanno una lunghezza di decine di migliaia di anni luce. La coda di sudovest \u00e8 anche la pi\u00f9 luminosa e contiene alcuni oggetti brillanti che coinciderebbero con altrettanti giovani ammassi aperti; alla base di questa coda tuttavia non vi sono regioni di formazione stellare, suggerendo cos\u00ec l'ipotesi che gran parte della luce proveniente dalla coda venga emessa da stelle gi\u00e0 esistenti che sono state strappate via alla galassia madre. Inoltre questo \u00e8 un indizio che il materiale gassoso presente nella coda, per lo pi\u00f9 idrogeno neutro, non ha incontrato ostacoli causati da altro materiale gi\u00e0 espulso, poich\u00e9 non sono stati osservati effetti derivati da onde d'urto. La coda di nordest invece \u00e8 meno visibile, anche a causa della sua posizione, dato che tende a girare dietro la galassia NGC\u00a04039 rispetto al nostro punto di osservazione.\nIl materiale che compone le code \u00e8 stato espulso dalle galassie circa 450 milioni di anni fa. Al loro interno \u00e8 possibile individuare due popolazioni stellari: la pi\u00f9 recente \u00e8 formata dalle stelle di popolazione I, ossia stelle giovani e massicce raggruppate in estese associazioni OB delle dimensioni che raggiungono i 200 parsec e un'et\u00e0 stimata fra i 2 e i 100 milioni di anni, nate dai gas che compongono le due code; alla seconda appartengono le stelle pi\u00f9 vecchie della popolazione II, situate sui bordi delle nubi di idrogeno neutro ed espulse dalle galassie genitrici a seguito dell'interazione."}
{"id": "1422516", "revid": "339392", "url": "https://it.wikipedia.org/wiki?curid=1422516", "title": "Jean-Fran\u00e7ois-Paul de Gondi de Retz", "text": ""}
{"id": "1422521", "revid": "92723", "url": "https://it.wikipedia.org/wiki?curid=1422521", "title": "Piazza Cavour (Livorno)", "text": "Piazza Cavour \u00e8 una piazza di Livorno realizzata nella prima met\u00e0 dell'Ottocento lungo il Fosso Reale, nell'area dello scomparso \"bastione del Casone\". Qui convergono due importanti assi stradali rettilinei che congiungono piazza Grande a piazza Attias: via Cairoli e via Ricasoli (si veda lo stradario di Livorno).\nStoria.\nLa \"Citt\u00e0 Leopolda\".\nL'area in cui fu realizzata la piazza in origine era il baluardo meridionale della citt\u00e0 fortificata progettata da Bernardo Buontalenti.\nIl sistema difensivo era completamente circondato da un fossato che seguiva un andamento pentagonale, i cui vertici erano posti in corrispondenza degli stessi baluardi.\nNel 1827 fu autorizzata la vendita dei terreni su cui sorgevano le antiche fortificazioni, nel tratto compreso tra la chiesa di San Benedetto e Borgo Cappuccini; a Luigi de Cambray Digny fu affidato il compito di progettare un collegamento tra la citt\u00e0 buontalentiana e i nuovi sobborghi esterni al Fosso Reale, ai quali fu dato il nome di \"Citt\u00e0 Leopolda\".\nI disegni, presentati nel 1828, prevedevano l'apertura di una nuova porta presso il cosiddetto \"Bastione del Casone\", in asse con l'abside del Duomo; il piano definiva anche la realizzazione di una piazza esterna al suddetto varco, dove si inserivano una serie di assi stradali regolari e simmetrici.\nIl progetto di Cambray Digny fu messo in atto rapidamente e, a coronamento del nuovo quartiere, fu innalzata la chiesa dei Santi Pietro e Paolo, posta in una posizione quasi speculare rispetto a quella di San Benedetto.\nI palazzi.\nSu iniziativa privata sorsero quindi numerosi palazzi, tra i quali occorre citare il Palazzo Uzielli (nei pressi della piazza), il Palazzo Santoponte ed il Palazzo Gragnani.\nIl primo fu progettato da Riccardo Calocchieri lungo l'attuale via dell'Indipendenza ed \u00e8 caratterizzato da due torrette belvedere disposte simmetricamente ai margini del piano di copertura.\nLa costruzione di Palazzo Santoponte interess\u00f2 invece un lotto lungo la nuova piazza ed i lavori furono affidati a Giovan Battista Picchianti, autore di diverse fabbriche per il nuovo quartiere: l'edificio, non si discostandosi dal linguaggio architettonico delle altre costruzioni avviate nella \"Citt\u00e0 Leopolda\", \u00e8 definito da un basamento in bugnato oltre il quale, in corrispondenza dell'ingresso principale, si apre un piccolo balcone.\nUn caso particolare \u00e8 invece rappresentato dal Palazzo Gragnani, edificato dopo il 1837 sul lato orientale della piazza: il piano terra viene trattato mediante un rivestimento in bozze, mentre, ai piani superiori, le finestre sono inquadrate all'interno di un sistema architravato con colonne binate che riprende il tema della sovrapposizione degli ordini classici. L'edificio, rivestito in laterizio, \u00e8 inoltre sormontato da una torretta ottagonale, un tempo utilizzata come piccionaia.\nIl completamento della piazza.\nL'impostazione definitiva della piazza risale tuttavia ad alcuni importanti interventi promossi tra gli anni trenta e gli anni settanta del XIX secolo.\nInfatti, nel 1836, la Porta del Casone venne demolita dopo neanche dieci anni dalla sua realizzazione a causa dell'ampliamento della cinta daziaria di Livorno, che rendeva di fatto superflua la presenza della barriera doganale lungo il Fosso Reale.\nSuccessivamente, per ampliare l'area della piazza, fu intrapreso l'allargamento del ponte sul medesimo fossato, mentre nel 1871 qui venne innalzato il monumento a \"Camillo Benso Conte di Cavour\", opera dello scultore labronico Vincenzo Cerri (1833-1903).\nLa statua sorge su un basamento progettato dall'architetto livornese Arturo Conti, mentre le quattro aquile ai lati del medesimo furono scolpite da Giovanni Puntoni (Livorno, 1837-1902)."}
{"id": "1422528", "revid": "33751", "url": "https://it.wikipedia.org/wiki?curid=1422528", "title": "Stadio Josy Barthel", "text": "Lo stadio Josy Barthel \u00e8 uno stadio del Lussemburgo della capienza di 8 054 posti, in parte coperti.\nEdificato nel 1928, ha ospitato per decenni le partite della nazionale lussemburghese di calcio e della nazionale di rugby a 15 del Lussemburgo. \u00c8 sede di competizioni di atletica.\nStoria.\nCostruito nel 1928, \u00e8 stato rinnovato nel 1990. Dal 1993 porta il nome di Josy Barthel, atleta vincitore della medaglia d'oro nei 1500 metri ai Giochi olimpici del 1952 ed unico lussemburghese ad aver conquistato un alloro olimpico.\nDal settembre 2021, con l'inaugurazione dello Stade de Luxembourg, non ospita pi\u00f9 gli incontri della nazionale lussemburghese di calcio e della nazionale lussemburghese di rugby a 15."}
{"id": "1422529", "revid": "2161976", "url": "https://it.wikipedia.org/wiki?curid=1422529", "title": "Morir\u00f2 d'amore (album Giuni Russo)", "text": "Morir\u00f2 d'amore \u00e8 un album di Giuni Russo, pubblicato il 7 marzo 2003 dall'etichetta discografica Sony Music.\nIl disco.\nL'album viene pubblicato in occasione della partecipazione di Giuni Russo al Festival di Sanremo con l'omonima \"Morir\u00f2 d'amore\", ottenendo un buon successo di vendite.\nIl disco \u00e8 sostanzialmente una riedizione del precedente album live, la cui scaletta viene per\u00f2 ridotta di quattro tracce (\"Adeste fideles\", \"Nomadi\", \"Nada te turbe\" e \"Il re del mondo\"), mentre vengono aggiunti quattro inediti quali \"Amore intenso, Moro perch\u00e9 non moro, Una rosa \u00e8 una rosa\" e la stessa \"Morir\u00f2 d'amore\", pi\u00f9 una nuova registrazione dal vivo: \"Il sole di Austerlitz\". Quest'ultima proviene dal concerto del 29 dicembre 1999 in Basilica di San Lorenzo a Milano e sar\u00e0 riproposta insieme al resto dell'esibizione, nell'album \"Las Moradas\".\nI brani.\n\"Morir\u00f2 d'amore\".\nTesto e musica di Giuni Russo, Maria Antonietta Sisini e Vania Magelli; contiene delle citazioni di Santa Teresa d'Avila e San Giovanni della Croce. Il brano, una specie di romanza-lied arrangiata da Franco Battiato e Roberto Colombo (vincitori del \"Premio Volare per il miglior arrangiamento\" al Festival di Sanremo), \u00e8 il primo dei quattro brani inediti contenuti nel disco, realizzati dal team di musicisti composto da Stefano Barzan per la scrittura degli archi, Roberto Cacciapaglia al pianoforte e Raffaele Stefani alle chitarre.\nUna rosa \u00e8 una rosa.\nRiprende con leggerezza l'intuizione di una frase di Gertrude Stein, con arrangiamento curato sempre da Franco Battiato; testo e musica sono di Giuni Russo e Maria Antonietta Sisini. Del brano \u00e8 stato realizzato anche un videoclip, curato da Ivan Cattaneo.\nMoro perch\u00e9 non moro.\n\u00c8 forse il brano pi\u00f9 rappresentativo della fede spirituale di Giuni Russo; si rif\u00e0 ad una poesia di Santa Teresa d'Avila (\"Il desiderio del cielo\"), scritta dopo un'estasi in cui la Santa ebbe un'apparizione della Vergine Maria; il componimento \u00e8 stato rielaborato e musicato dalla stessa Giuni con Maria Antonietta Sisini, mentre Franco Battiato ne ha curato l'arrangiamento basato su sonorit\u00e0 industrial-techno.\nAmore intenso.\nDefinita dalla stessa Giuni Russo \u00abuna meditazione sperimentata e cantata\u00bb, era una delle due canzoni in lizza per essere sottoposte all'attenzione di Pippo Baudo nell'ipotesi di una partecipazione - poi fortunatamente avverata - al Festival di Sanremo 2003.\nJ'entends siffler le train.\n\u00c8 una rivisitazione del vecchio successo di Richard Anthony, in duetto con Franco Battiato.\nLa sua figura.\n\u00c8 uno dei brani singolari che Giuni Russo e la sua coautrice (e produttrice) Maria Antonietta Sisini hanno elaborato traendo ispirazione da testi sacri e religiosi (qui la citazione \u00e8 dall'opera poetica di San Giovanni della Croce).\nUn'anima fra le mani.\n\u00c8 un'originale rilettura di \"Un'anima pura\" di Don Marino Barreto Jr., in una versione pacata e riflessiva, quasi spassionata, lineare e composta, che rivela la limpida bellezza della linea melodica del brano.\nIl carmelo di Echt.\nComposto da Juri Camisasca, ed ispirato alla vita e alla morte di Edith Stein (ebrea tedesca, monaca carmelitana deportata e morta ad Auschwitz), pervasa da una irreale serenit\u00e0 ma al tempo stesso da una forte drammaticit\u00e0.\nSakura (\"Sotto il ciliegio\").\n\u00c8 un canto tradizionale giapponese, un inno alla creazione che si rinnova nel tempo della primavera, e l'asciutto accompagnamento musicale evidenza la purezza quasi disincarnata della voce di Giuni.\nCiao amore ciao.\n\u00c8 la canzone presentata da Luigi Tenco e Dalida a Sanremo 1967, storica edizione del Festival che vide purtroppo la tragica fine del cantautore piemontese: la versione di Giuni comprende una leggera variazione melodica nel ritornello.\nLa sposa.\n\u00c8 la celebrazione della svolta interiore dell'artista e della sua conversione ad nuovo stile musicale, attraverso la ricerca della spiritualit\u00e0.\nVieni.\nRielaborazione di alcuni versi di Jalal-Dim Rumi, mistico persiano, con testo e musica del duo Russo/Sisini e l'arrangiamento di Franco Battiato.\nIo nulla.\nBrano molto lungo e dalle sonorit\u00e0 elettroniche, curato nel testo e musica, come sempre, dal duo Giuni Russo e Maria Antonietta Sisini.\nIl sole di Austerlitz.\nBrano scritto da Franco Battiato e Alberto Radius per lo storico album \"Energie\" (1981), uno dei lavori pi\u00f9 importanti e rappresentativi delle doti artistiche di Giuni Russo.\nO vos omnes.\nRielaborazione di una quartina biblica tratta dalle Lamentazioni di Geremia: la potente voce di Giuni Russo ne esalta rilevanza e solennit\u00e0."}
{"id": "1422530", "revid": "6923", "url": "https://it.wikipedia.org/wiki?curid=1422530", "title": "OM Daino", "text": "L'OM Daino \u00e8 un autocarro che fu prodotto da OM dal 1967 al 1972. Aveva lo stesso motore da 81 cv del precedente Leoncino e la medesima cabina.\nNella serie di modelli richiamanti la zoologia comprendente modelli con massa a pieno carico tra le 3 e le 8 tonn si piazzava, con un p.t.t. di 7 tonn e una portata utile compresa tra 4 e 4,5 tonn, dopo l'OM Tigrotto e prima del Leoncino.\nFu sostituito dagli OM 70 - 75."}
{"id": "1422534", "revid": "124123", "url": "https://it.wikipedia.org/wiki?curid=1422534", "title": "Morti nel 210 a.C.", "text": ""}
{"id": "1422538", "revid": "92719", "url": "https://it.wikipedia.org/wiki?curid=1422538", "title": "Anatra di superficie", "text": ""}
{"id": "1422539", "revid": "124123", "url": "https://it.wikipedia.org/wiki?curid=1422539", "title": "Morti nel 211", "text": ""}
{"id": "1422541", "revid": "1610933", "url": "https://it.wikipedia.org/wiki?curid=1422541", "title": "Mestolone settentrionale", "text": ""}
{"id": "1422544", "revid": "1305772", "url": "https://it.wikipedia.org/wiki?curid=1422544", "title": "Sebec", "text": ""}
{"id": "1422552", "revid": "1718925", "url": "https://it.wikipedia.org/wiki?curid=1422552", "title": "Raffaello Tonon", "text": "\u00c8 opinionista, conduttore radiofonico, televenditore sulle reti Mediaset e piccole emittenti locali.\nBiografia.\nGi\u00e0 studente di giurisprudenza, fu notato da Maurizio Costanzo, che lo volle fra gli ospiti fissi del suo \" Maurizio Costanzo Show\" e in seguito nel cast di \" Buona Domenica\".\nNel 2005 partecipa al reality show di Canale 5 \"La fattoria\", venendo soprannominato \"Il Conte\", per i suoi modi eleganti rispetto a quelli degli altri concorrenti; e inoltre se ne aggiudica la vittoria con il 79% dei voti. Nel 2006 \u00e8 opinionista della terza edizione del reality e interpreta il conte Erba nella commedia \"Eccezzziunale veramente - Capitolo secondo... me\". Nel 2007 conduce con Fanny Cadeo \"Sos Notte\", un nuovo talk-show di Alice Home TV, sotto la direzione di Maurizio Costanzo. Nel 2008 ha partecipato in qualit\u00e0 di ospite in una puntata del \"Grande Fratello\".\nNella stagione 2008/2009 \u00e8 l'opinionista di punta delle varie trasmissioni Mediaset: \u00e8 nel cast della terza edizione de \"La talpa\" su Italia 1, \u00e8 ospite ricorrente di Barbara D'Urso nel suo \"Pomeriggio cinque\" e prende parte come opinionista fisso alla quarta edizione del reality \"La fattoria\", in cui per un paio di giorni ha il compito di \"supervisionare\" il lavoro dei contadini di quell'anno.\nNel luglio 2009 Tonon \u00e8 stato nominato assessore a \"Comunicazione, legalit\u00e0 e grandi eventi\" del comune di Campobello di Mazara, in provincia di Trapani, dal sindaco Ciro Carav\u00e0, il quale per\u00f2, vista la sua ingiustificata e totale assenza dalla vita amministrativa e politica dell'ente, ha deciso circa due mesi dopo di destituirlo.\nNel 2010 \u00e8 nel cast del programma pomeridiano \"Cuore di mamma\" su Rai 2 e, nello stesso anno, partecipa come concorrente a \"Ciao Darwin\". Nel 2012 partecipa come concorrente ad \"Avanti un altro!\", mentre dall'autunno 2013 fino alla primavera del 2017 \u00e8 tutor di moda e bon ton nella trasmissione pomeridiana di Rai 2 \"Detto fatto\", condotta da Caterina Balivo. Nel 2017 diventa concorrente del \"Grande Fratello Vip 2\", venendo eliminato poi nella serata finale con il 37% dei voti. Dal mese di maggio dello stesso anno \u00e8 ospite settimanale di Barbara D'Urso alla sua trasmissione \"Pomeriggio cinque\". Nel 2018 ha annunciato tramite social la conduzione di \"Pomeriggio Zeta\", uno dei programmi di Radio Zeta, insieme a Susanna Scalzi e all'amico Luca Onestini, dal luned\u00ec al venerd\u00ec dalle 15.\nSempre su Radio Zeta, da settembre 2018 conduce insieme a Luca Onestini il programma \"Proteina Zeta\", in onda dal luned\u00ec al venerd\u00ec dalle 15 alle 17, e collabora in veste di social-corner al programma \"Password\", condotto da Mauro Coruzzi e da Nicoletta De Ponti su RTL 102.5 dalle 17 alle 19. Dal 2019 conduce \"Miseria e nobilt\u00e0\" con il Conte Gal\u00e8, Luca Onestini e Francesco Taranto su RTL 102.5 dal luned\u00ec al venerd\u00ec dalle 13 alle 15. \nIl 3 maggio 2019 \u00e8 capitano della squadra dei \"Nati Vecchi\" a \"Ciao Darwin\".\nDal 2019 \u00e8 testimonial ufficiale dei City Angels."}
{"id": "1422554", "revid": "767487", "url": "https://it.wikipedia.org/wiki?curid=1422554", "title": "Johann Gottlieb Georgi", "text": "Georgi fu professore di chimica a San Pietroburgo. Accompagn\u00f2 sia Johann Peter Falck che Peter Simon Pallas nei loro rispettivi viaggi attraverso la Siberia. Georgi si interess\u00f2 particolarmente al lago Baikal. Scrisse una descrizione dei suoi viaggi in \"Bemerkungen einer Reise im Russischen Reich im Jahre 1772\" (1775)."}
{"id": "1422557", "revid": "63760", "url": "https://it.wikipedia.org/wiki?curid=1422557", "title": "Kyalami", "text": ""}
{"id": "1422558", "revid": "124123", "url": "https://it.wikipedia.org/wiki?curid=1422558", "title": "Nati nel 260 a.C.", "text": ""}
{"id": "1422559", "revid": "124123", "url": "https://it.wikipedia.org/wiki?curid=1422559", "title": "Morti nel 260 a.C.", "text": ""}
{"id": "1422561", "revid": "1305772", "url": "https://it.wikipedia.org/wiki?curid=1422561", "title": "Palazzo Gravina Cruyllas", "text": "Il Palazzo Gravina Cruyllas si trova a Catania ed \u00e8 noto per avere dato i natali a Vincenzo Bellini e per ospitare il museo a lui dedicato; sorge all'angolo tra Piazza San Francesco e Via Vittorio Emanuele II (chiamata anticamente \"Il Corso\").\nDescrizione.\nFu costruito all'inizio del Settecento sulle rovine di un pi\u00f9 antico palazzo dei Gravina Cruyllas, nobile casato dei Principi di Palagonia, demolito dal terremoto del 1693 e dove erano stati ospitati nel corso dei secoli re e vicer\u00e9.\nL'impianto attuale, poggiante in parte sulle mura del Teatro Romano e abbondantemente alterato da superfetazioni edilizie successive, presenta la forma tipica dei palazzi catanesi del tempo. In origine il portone principale prospettava sulla via Vittorio Emanuele ma in seguito ai lavori di livellamento del piano stradale che interessarono Catania a partire dal 1870, l'antico portone fu chiuso da botteghe e quello laterale prospettante sulla piazza San Francesco fu elevato a principale e a tutt'oggi la facciata sulla piazza appare in effetti molto pi\u00f9 spoglia rispetto a quella sulla strada. Non si conosce l'architetto, o meglio gli architetti, dell'opera.\nLe decorazioni a volute, bugne e grottesche del portale e delle mensole della tribuna soprastante sono riferibili ai primi decenni del settecento, accostabili come sono alle decorazioni di Palazzo San Demetrio ai Quattro Canti o ad altri esempi catanesi, mentre le mostre delle finestre del piano nobile sono riferibili alla maniera di Girolamo Palazzotto o, pi\u00f9 probabilmente di Francesco Battaglia: quest'ultimo preferito anche in considerazione della splendida loggia all'interno del cortile, cos\u00ec simile per stile e struttura a quella, certamente successiva, di Palazzo Reburdone, opera certa del Battaglia.\nLa scalinata principale, che prima dello sbarramento del pi\u00f9 antico portale sulla strada appariva in prospettiva con esso (prospettiva che ora, da Piazza San Francesco, privilegia la loggia), adesso appare, un po' illogicamente, laterale, mantenendo solo in parte la monumentalit\u00e0 e la funzionalit\u00e0 originarie. Moltissime sono le modifiche che ha subito l'edificio: oltre al gi\u00e0 citato sbarramento del portale su Via Vittorio Emanuele II, infatti, una delle tre arcate della loggia \u00e8 stata tagliata a met\u00e0 da costruzioni successive, dovute probabilmente dalla trasformazione dei piani abitativi e non; il terzo piano fu aggiunto verso la fine dell'Ottocento e completato solo dopo il 1924 (foto d'archivio dell'IDAU, l'Istituto Dipartimentale di Architettura e Urbanistica di Catania , infatti, mostrano a quella data come parte del palazzo conservasse ancora il livello originario) e ulteriormente modificato da altre aggiunte nel corso del XX secolo soprattutto nella corte interna le cui proporzioni sono state alquanto alterate. Di recente \u00e8 stato sottoposto a vari lavori di ristrutturazione parziale per adeguare maggiormente il palazzo a sede dei musei Civico Belliniano ed Emilio Greco."}
{"id": "1422562", "revid": "1573940", "url": "https://it.wikipedia.org/wiki?curid=1422562", "title": "Storia dell'alfabeto arabo", "text": "La storia dell'alfabeto arabo ci rivela che nel corso del tempo questo abjad (alfabeto consonantico) ha subito notevoli cambiamenti. Esso deriva dalla versione nabatea (o forse da quella siriaca) dell'alfabeto aramaico, che a sua volta discende dall'alfabeto fenicio, dal quale sono nati altri alfabeti quale quello ebraico, greco, cirillico e latino.\nOrigini.\nL'alfabeto arabo deriva dall'alfabeto nabateo o da quello siriaco, per quanto la prima ipotesi sia solitamente la pi\u00f9 accettata.\nTra il VI ed il V secolo a.C. le trib\u00f9 nord-semitiche immigrarono e fondarono un regno attorno a Petra, nell'attuale Giordania. Questa popolazione probabilmente parlava una forma di arabo.\nAl II secolo risalgono le prime scritture conosciute dell'alfabeto nabateo, scritte in aramaico, che era la lingua comunemente utilizzata per i commerci e le comunicazioni. Essi tuttavia non scrivevano la lingua che realmente parlavano: si andava, cio\u00e8, realizzando un fenomeno di diglossia. Da una parte una lingua ed un alfabeto utilizzati esclusivamente per le iscrizioni (e per questo chiamato \"nabateo monumentale\"), dall'altra una evoluzione di questi per permetterne la pi\u00f9 facile scrittura sui papiri, dunque che presentava maggiori caratteri di corsivizzazione e con lettere legate tra loro. Gradualmente questo secondo alfabeto influenz\u00f2 la forma \"monumentale\" fino ad arrivare all'alfabeto arabo.\nIscrizioni pre-islamiche.\nIl primo testo scritto a noi giunto che utilizza l'alfabeto arabo risale al 512. Esso \u00e8 un documento in tre lingue: greco, siriaco e arabo, ritrovato in Siria. Esso utilizzava 22 lettere per descrivere 28 fonemi. Di seguito uno schema per il confronto tra gli alfabeti aramaico, nabateo, arabo e siriaco:\nUn piccolo numero di iscrizioni pre-islamiche in lingua araba sopravvivono, ma pochissime utilizzano l'alfabeto arabo.\nL'utilizzo di un alfabeto diverso da quello arabo, tuttavia, creava non pochi problemi: ad esempio l'alfabeto nabateo era in grado di descrivere 22 fonemi, mentre la lingua araba utilizzava 28 fonemi. Per questo motivo 6 lettere dell'alfabeto nabateo, quando utilizzato per scrivere in arabo, dovevano necessariamente presentare un doppio valore al fine di coprire tutta la gamma di fonemi che la lingua araba aveva. In particolare:\nNel corso della corsivizzazione, che generer\u00e0 l'alfabeto arabo attuale, molte lettere cambiarono la loro forma per permettere sempre pi\u00f9 l'instaurazione di legami tra le varie lettere. Ci\u00f2, tuttavia, gener\u00f2 anche la nascita di ambiguit\u00e0 tra le varie lettere, le quali potevano essere confuse l'un l'altra. Il seguente schema pu\u00f2 facilmente spiegare la nascita di ambiguit\u00e0 tra le varie lettere:\nIl fonema rappresentato \u00e8 posto al di sotto della lettera. Bisogna notare come diverse lettere dovessero rappresentare due diversi fonemi, generando naturalmente la possibilit\u00e0 che si venissero a generare delle ambiguit\u00e0.\nInoltre, a causa della modificabilit\u00e0 delle lettere in base alla loro posizione nella parola, ulteriori ambiguit\u00e0 erano possibili (ad esempio la \"y\" diventava simile a \"b\", \"n\" e \"t\").\nLe modifiche all'alfabeto.\nAttorno al VII secolo, nei primi anni dell'avvento dell'Islam (quando fu scritto anche il Corano), ci si accorse della necessit\u00e0 di distinguere in modo univoco ogni fonema associandolo ad un unico grafema: fino a quel momento, infatti, tale distinzione era affidata al contesto, metodo che comunque non risolveva fino in fondo la questione.\nSi ricorse dunque ad un sistema gi\u00e0 utilizzato per distinguere alcune lettere diventate identiche degli alfabeti nabateo e siriaco: aggiungere dei punti alla lettera stessa. Di conseguenza si cre\u00f2 un sistema di punti posti sopra o sotto le lettere per distinguerle tra loro, facendo in modo che ogni fonema avesse una corrispondenza univoca con una lettera dell'alfabeto. Spesso queste lettere vennero aggiunte nella sequenza alfabetica subito dopo la lettera da cui avevano preso origine.\nIl primo documento scritto che attesta l'utilizzo dei punti per distinguere le varie lettere (PERF 558) risale all'aprile del 643, ma l'utilizzo di questi punti non divenne obbligatorio se non molto tempo dopo. Testi molto importanti, come il Corano, venivano solitamente memorizzati; questa pratica, che sopravvive ancora oggi, probabilmente favor\u00ec l'eliminazione delle ambiguit\u00e0 nella scrittura, cos\u00ec come il fatto che ogni libro dovesse essere scritto a mano.\nLe lettere dell'alfabeto erano utilizzate anche per rappresentare valori numerici secondo la numerazione \"abjad\": nel completare questa numerazione le nuove lettere vennero poste alla fine della sequenza.\nAnche la mancanza di vocali all'interno della scrittura araba generava non pochi problemi: ad esempio la sequenza consonantica \"ktb\" poteva significare sia \"kataba\" (\"lui scrisse\") che \"kutiba\" (\"fu scritto\"). Pi\u00f9 tardi, per questo motivo, vennero aggiunti i segni grafici rappresentanti le vocali e la \"hamza\". Questa aggiunta si localizza temporalmente nella seconda met\u00e0 del VI secolo, orientativamente nello stesso periodo in cui gli alfabeti siriaco ed ebraico subivano un processo di vocalizzazione. Inizialmente i simboli che rappresentavano le vocali erano dei punti rossi, posti sopra (\"a\"), sotto (\"i\") o sulla linea (\"u\"). Tale sistema si pensa sia stato commissionato dal governatore dell'Iraq al-Hajjaj ibn Yusuf. Tuttavia tale sistema poteva essere confuso con il sistema di distinzione tra le varie lettere, anch'esso costituito da punti: per questo motivo un secolo dopo (nel 786 ad opera di al-Farahidi) venne adottato il sistema moderno, anche se gli Arabi, per evidente \"\u02bfa\u1e63abiyya\", attribuiscono al poeta Abu l-Aswad al-Du'ali il merito dell'apposizione delle vocali al testo coranico.\nQuando furono aggiunte altre lettere aggiuntive, esse assumevano la posizione nella sequenza alfabetica (e quindi il valore nella numerazione \"abjad\") della lettera di cui rappresentavano una variante. Ad esempio la \"t\u0101\u02be marb\u016b\u1e6da\" prese il valore della \"t\u0101\u02be\". Allo stesso tempo, i segni grafici non avevano alcun valore: ad esempio la \"shadda\" (che indica il raddoppio di consonante) non faceva contare la consonante su cui era posta come doppia.\nAlcune convenzioni nacquero anche a causa delle differenze tra la parlata utilizzata nel Corano (propria delle zone attorno alla Mecca, da cui veniva il profeta Maometto) e l'arabo classico:\nMeno di un secolo dopo anche la sequenza alfabetica venne riorganizzata per permettere una pi\u00f9 facile memorizzazione ed insegnamento dell'alfabeto: vennero poste vicine le lettere che avevano una forma simile. Ci\u00f2 produsse la creazione di un nuovo ordine che non corrispondeva pi\u00f9 a quello relativo alla numerazione \"abjad\", che perse la sua importanza anche a causa dell'uso sempre pi\u00f9 intensivo di altri sistemi di numerazione.\nL'adattamento dell'alfabeto arabo per altre lingue.\nQuando l'alfabeto arabo fu introdotto in luoghi che utilizzavano altre lingue, si fece pi\u00f9 forte la necessit\u00e0 di creare nuove lettere per esprimere i fonemi non contemplati dalla lingua araba, ma presenti in quelle regioni:"}
{"id": "1422564", "revid": "123152121", "url": "https://it.wikipedia.org/wiki?curid=1422564", "title": "Ronald Spogli", "text": "Biografia.\nDi origini italiane (la famiglia paterna \u00e8 originaria di Gubbio), Spogli si \u00e8 laureato nel 1970 in storia all'Universit\u00e0 di Stanford, California; ha conseguito nel 1975 un master in \"business administration\" presso l'Universit\u00e0 di Harvard.\nOltre ad aver sempre mantenuto uno stretto rapporto con il mondo accademico statunitense, nel 1983 ha avviato un'attivit\u00e0 imprenditoriale fondando quella che \u00e8 una delle pi\u00f9 importanti societ\u00e0 finanziarie e di investimento degli Stati Uniti, la \"Freeman Spogli &amp; Co.\", che porta il suo nome e che ha investito oltre 2,4 miliardi di dollari nel portafoglio di 41 aziende e societ\u00e0.\nAlla fine degli anni sessanta ha trascorso tre anni di studio in Italia, principalmente a Firenze, dove ha avviato numerosi progetti di collaborazione interuniversitaria ed ha avuto modo di apprendere perfettamente la lingua italiana.\nAnche in relazione alla sua grande amicizia con il presidente degli Stati Uniti George W. Bush, sviluppatasi negli anni degli studi universitari, nel 2005 \u00e8 stato nominato ambasciatore degli Stati Uniti in Italia. Il Senato degli Stati Uniti lo ha confermato con una votazione avvenuta il 30 giugno 2005. In veste di ambasciatore statunitense in Italia si \u00e8 spesso portato all'attenzione delle cronache e alla notoriet\u00e0, molto pi\u00f9 dei suoi predecessori, per prese di posizione, interviste televisive, articoli su quotidiani italiani ed innumerevoli partecipazioni a convegni e tavole rotonde.\nHa fondato in California, insieme alla Stanford University, il \"Freeman Spogli Institute for International Studies\".\nNel novembre 2008 Spogli informava Washington, in un cablogramma riservato divulgato da Wikileaks, di come Berlusconi \u201crifiuta costantemente i consigli strategici del suo ministro degli esteri, demoralizzato, privo di risorse e sempre pi\u00f9 irrilevante\u201d. La debolezza di Frattini veniva rilevata dagli Stati Uniti particolarmente riguardo alle relazioni italo-russe.\nSpogli ha lasciato l'ambasciata in Italia nel febbraio 2009 con un discorso nel quale ha indicato i punti deboli che secondo l'ambasciatore frenano gli investimenti esteri in Italia, tra cui una burocrazia onnipresente, un mercato del lavoro poco flessibile, un sistema della giustizia lento, la mancanza di meritocrazia.\nNel 2016 gli \u00e8 stato attribuito alla Camera dei deputati il Premio America della Fondazione Italia USA."}
{"id": "1422568", "revid": "74801", "url": "https://it.wikipedia.org/wiki?curid=1422568", "title": "Predeal (Bra\u0219ov)", "text": "Predeal \u00e8 una citt\u00e0 della Romania di abitanti, ubicata nel distretto di Bra\u0219ov, nella regione storica della Transilvania. Fanno parte dell'area amministrativa le localit\u00e0 di P\u00e2r\u00e2ul Rece, Timi\u0219u de Jos e Timi\u0219u de Sus. \nPredeal \u00e8 una nota meta turistica per coloro che amano sciare."}
{"id": "1422570", "revid": "124123", "url": "https://it.wikipedia.org/wiki?curid=1422570", "title": "Morti nel 290 a.C.", "text": ""}
{"id": "1422572", "revid": "125261081", "url": "https://it.wikipedia.org/wiki?curid=1422572", "title": "Meccanica dei solidi", "text": "In fisica la meccanica dei solidi \u00e8 la parte della meccanica del continuo che riguarda lo studio delle stato di tensione e di deformazione dei corpi solidi al fine soprattutto di evidenziarne i valori limiti di resistenza al variare delle condizioni di carico (forze esterne, cambiamenti di temperatura, applicazione di spostamenti). \nOgni corpo solido \u00e8 caratterizzato dal fatto di possedere una propria configurazione naturale (una propria geometria iniziale a riposo) e dalla capacit\u00e0 di poter sostenere componenti normali e tangenziali dello stato di tensione interna. I campi di tensione interna e deformazione di un continuo solido si determinano risolvendo un sistema di equazioni che esprimono l'equilibrio meccanico, le relazioni costitutive e la congruenza cinematica. \nSe la sollecitazione applicata \u00e8 sufficientemente piccola (o la proporzione della deformazione rispetto alla dimensione originale \u00e8 abbastanza piccola), quasi tutti i corpi solidi si comportano in modo che la deformazione sia direttamente proporzionale alla sollecitazione; il coefficiente di proporzionalit\u00e0 \u00e8 definito modulo di elasticit\u00e0 o modulo di Young. Questa regione di deformazione \u00e8 conosciuta come regione linearmente elastica.\nArgomenti principali.\nVi sono molti modelli standard che descrivono come i solidi rispondono alle sollecitazioni:\nUna delle maggiori applicazioni pratiche della meccanica dei solidi \u00e8 l'equazione di trasmissione di Eulero-Bernoulli.\nLa meccanica dei solidi, cos\u00ec come la meccanica del continuo, fa largo uso dei tensori per descrivere sollecitazioni, deformazioni e la relazione che intercorre tra essi.\nSolitamente, la meccanica dei solidi utilizza modelli lineari per legare le sollecitazioni e le deformazioni (si veda elasticit\u00e0 lineare). Ciononostante, i materiali reali mostrano spesso comportamenti non-lineari."}
{"id": "1422575", "revid": "195295", "url": "https://it.wikipedia.org/wiki?curid=1422575", "title": "Ronald P. Spogli", "text": ""}
{"id": "1422576", "revid": "767487", "url": "https://it.wikipedia.org/wiki?curid=1422576", "title": "Orson", "text": "Orson erano una band da Hollywood, California formatasi nel 1999. In origine la band si chiamava Halogen. Debuttano con \"Bright Idea\", pubblicato dalla Mercury Records nel 2006. Nel 2007 esce il secondo album, \"Culture Vultures\"."}
{"id": "1422580", "revid": "167080", "url": "https://it.wikipedia.org/wiki?curid=1422580", "title": "Nostos", "text": ""}
{"id": "1422582", "revid": "117630141", "url": "https://it.wikipedia.org/wiki?curid=1422582", "title": "Amato Amati", "text": "Biografia.\nLaureatosi in lettere nel 1852, intraprese la carriera d'insegnante e la svolse in varie citt\u00e0 lombarde e venete. Nel 1879 fu nominato provveditore agli studi di Cagliari. Scrisse varie opere patriottiche e altre per l'abolizione della pena di morte."}
{"id": "1422586", "revid": "124123", "url": "https://it.wikipedia.org/wiki?curid=1422586", "title": "Morti nel 335 a.C.", "text": ""}
{"id": "1422587", "revid": "76963", "url": "https://it.wikipedia.org/wiki?curid=1422587", "title": "Wakana Yamazaki", "text": "\u00c8 famosa soprattutto per essere la voce di Ran Mori in \"Detective Conan\"."}
{"id": "1422588", "revid": "2085109", "url": "https://it.wikipedia.org/wiki?curid=1422588", "title": "Pavona", "text": "Pavona \u00e8 una localit\u00e0 del Lazio il cui territorio \u00e8 suddiviso tra i comuni di Roma, Albano Laziale, Castel Gandolfo ed Ariccia. \nSi trova lungo la via Nettunense e dista circa 25 km dal centro di Roma, 4,3 km da quello di Albano, circa 6 da quello di Castel Gandolfo e 5,6 da Ariccia.\nOrigini del nome.\nDue leggende sono legate all'etimologia del nome: \nStoria.\nAi tempi dello sbarco di Enea nel Lazio, la zona di Pavona era abitata dalla ninfa Giuturna, sorella di Turno re di Ardea, la quale ha lasciato il proprio nome a una sorgente e all'omonimo lago di Giuturna, oggi Laghetto. In epoca arcaica sul vicino \"Monte Savello\" sorse la citt\u00e0 latina di \"Apiolae\", distrutta dal re di Roma Tarquinio Prisco alla fine del VII secolo a.C.. Da Monte Savello proviene una bella testina policroma di guerriero latino, conservata oggi nel Museo Civico di Albano, ed un cornicione in marmo con dedica ad Apollo, pertinente ad un tempio che in antico sorgeva sulla cima del colle.\nIn seguito alla distruzione di Apiolae sul colle sorse un insediamento di epoca romana noto come \"Vicus Sulpicius\", retto giuridicamente da alcuni vicomagistri, dal quale deriv\u00f2 la successiva \"Domusculta Sulpiciana\" di et\u00e0 altomedievale, ovvero un insediamento rurale a conduzione agricola.\nAltro importante insediamento altomedievale nel territorio di Pavona fu quello di S. Eufemia, in seguito corrotto in S.Fumia (corrispondente all'odierno Casale Scaramella Manetti), risalente al VII secolo d.C. e costituito da un casale con annessa chiesa e torre, un adiacente mulino, un pozzo altomedievale (tuttora conservato) ed un'area funeraria paleocristiana del V-VI secolo.\nA Pavona si conserva anche un bellissimo mausoleo romano, in opera laterizia del II secolo d.C., trasformato nel Medioevo nella chiesa di S. Maria in Fornarola, con torretta soprastante. Da segnalare anche la presenza in zona dell'emissario di Pavona, un cunicolo sotterraneo risalente ad epoca romana (forse del IV secolo a.C.), che scaricava le acque del laghetto di Giuturna nel fosso di S. Fumia, e ancora noto nel Medioevo come Formellum. Nel corso del Duecento si assiste alla fondazione di Castel Savelli, sotto i pontefici Onorio III e Onorio IV, ambedue della famiglia Savelli ed originari di Albano.\nAdiacente ai resti del castrum medievale si conserva oggi la chiesetta medievale di S. Teodoro, forse eretta dai soldati bizantini nel VI secolo ed in seguito interamente restaurata nel XIII secolo. Nel 1611 infine papa Paolo V riattiv\u00f2 l'emissario di Pavona per il parziale prosciugamento del laghetto di Giuturna, le cui acque ristagnanti nuocevano alla salubrit\u00e0 della zona. Pavona nasce intorno agli anni venti del XX secolo, come centro agricolo e come luogo di svernamento per molti pastori provenienti dalle regioni limitrofe. Dalla raccolta dei racconti orali di Michele Lucci, ultracentenario del posto morto nel 2002, pubblicazione a cura del gruppo \"amici di Michele\" (I Quaderni delle Mole:\"Biografia di un centenario\", n.1, 1996) , si testimonia: \"quando il signor Giuseppe Lucci, padre di Michele, abitava a Palazzo Morgana (\"oggi la parte amministrata dal comune di Roma, ndr\"), a Pavona non c'era ancora la chiesa, la messa veniva celebrata dentro una stanza del Casale Sterbini.\nIl signor Giuseppe, che era un benefattore di questa comunit\u00e0 cristiana, compr\u00f2 una statua di San Giuseppe, suo patrono, per esporla alla venerazione dei fedeli. In tal modo la statua di S.Giuseppe rest\u00f2 per molti anni in questa cappella. Quando giunse il momento della costruzione della chiesa attuale, della parrocchia di Pavona di Albano Laziale, si cercava il nome di un santo patrono significativo. Qualcuno fece notare che l\u00ec a Pavona da molti anni era venerata questa statua di S.Giuseppe. Fu cos\u00ec che la Parrocchia di Pavona ricevette il nome di San Giuseppe, sposo della Beata Vergine Maria.\"\nMonumenti e luoghi d'interesse.\nTra le costruzioni pi\u00f9 antiche c'\u00e8 indubbiamente la stazione ferroviaria: la linea ferroviaria Roma-Velletri (ad oggi in esercizio) fu infatti inaugurata nel 1863 da papa Pio IX. \nPoi c'\u00e8 Villa Contarini, originariamente un convento, poi acquistato dall'ingegner Contarini, ora di propriet\u00e0 del comune di Albano Laziale. Questo luogo fu probabilmente costruito su vecchi ruderi romani (nella zona di Pavona sono numerosi i reperti di antiche ville romane) e fu durante la seconda guerra mondiale luogo di riparo dai bombardamenti alleati che da Anzio risalivano tramite la via Nettunense a Roma. \nC'\u00e8 poi La Vittoria (ad oggi azienda agricola) e La Penna (un'azienda vinicola - ristorante).\nC'\u00e8 infine il Casale della famiglia Sterbini, una delle prime famiglie di coloni, che oltre a possedere molte terre nella campagna pavonense, d\u00e0 il nome anche al palazzo (peraltro ancora in possesso della famiglia) sito proprio nel centro urbano: appunto Casale Sterbini.\nAnche la Ferramenta Toppi (Creata all'incirca nel 1955/6 )molto significativa nella storia di Pavona.\nCultura.\nLa scuola.\nPrima del 1947 le elementari erano sistemate alla Vittoria, poi furono trasferite al Casale Sterbini. \nAd oggi Pavona ospita un asilo, una scuola elementare e due scuole medie, una situata nella zona del comune di Albano e l'altra nella zona di Castel Gandolfo. Dislocate nel centro abitato non distanti tra loro e non distanti dalla piazza centrale, formano un istituto comprensivo organizzato in maniera verticale sotto un unico preside.\nLa biblioteca.\nLa biblioteca di Pavona \u00e8 stata inaugurata nel 1976. Inizialmente situata in via Alessandria, fu poi trasferita presso l'edificio della stazione ferroviaria, per raggiungere infine, nel maggio del 1982, l'attuale collocazione in un edificio apposito in Via Roma. Questa istituzione (che possiede oltre 10000 volumi, di cui pi\u00f9 di mille per ragazzi) grazie alle molteplici attivit\u00e0 culturali svolte nel suo interno rappresenta l'unico punto di riferimento culturale e di aggregazione sociale nel territorio. La Biblioteca fa parte del Sistema Bibliotecario Castelli Romani permettendo la consultazione del catalogo on-line ed effettua naturalmente il prestito interbibliotecario con le biblioteche che fanno parte del progetto.\nLe tradizioni popolari.\nPavona si distingue dal resto dei paesi dei castelli romani non per una sagra specifica, ma per delle piccole feste rese importanti: \u00e8 infatti molto viva la tradizione del carnevale che viene organizzato da un \"comitato festeggiamenti\" della frazione col contributo sia partecipativo sia economico di tutta la popolazione che allestisce carri allegorici, bande e gruppi mascherati. Lo stesso comitato si occupa anche dell'organizzazione della festa del santo patrono, San Giuseppe \"dei lavoratori\", che viene appunto festeggiato il Primo Maggio con giochi popolari e vari spettacoli ludici. Sono sentite e partecipate dalla cittadinanza molte altre festivit\u00e0, sia religiose sia non, come la festa di Sant'Antonio abate, organizzata dal Circolo Ricreativo Libertas.\nOratorio.\nLa comunit\u00e0 di Pavona dispone anche di un oratorio nella parrocchia di S. Eugenio I, papa.\nL'oratorio \"Pavona 3000\" dispone di un campo da calcetto in sintetico e altri campetti (basket e calcetto) in cemento, di un teatro prenotabile per feste o altro e diverse salette dietro la chiesa. Nella parrocchia ci sono diversi gruppi dediti all'animazione e alla vita dell'oratorio (LDF, GRIC e Doc); in estate vengono programmati (come nelle altre parrocchie e diocesi) eventi quali \"Estate Ragazzi\" e campi.\nScout.\nA Pavona risiede anche il gruppo scout Agesci Pavona 1, impegnato sul territorio dal 1988. Tale realt\u00e0 contribuisce all'educazione dei giovani a un civismo responsabile mediante lo sviluppo delle proprie attitudini fisiche, morali, sociali e spirituali. Il metodo educativo si basa sull'imparare facendo attraverso attivit\u00e0 all'aria aperta e in piccoli gruppi. La sede scout \u00e8 situata nella parrocchia di Sant'Eugenio.\nAmministrazione.\nPavona amministrativamente \u00e8 divisa in tre diversi comuni: possiamo ritrovare una rilevante parte residenziale ed industriale sotto Albano Laziale; una vasta parte agricola sotto Roma e un'ulteriore consistente parte residenziale sotto Castel Gandolfo. Nello specifico abbiamo:\nAlbano Laziale.\nPavona \u00e8 capoluogo della terza circoscrizione di Albano Laziale e insieme a Cecchina (capoluogo della seconda circoscrizione) ne costituisce l'intero comune; ne \u00e8 parte la porzione maggiore di territorio, ove risiedono circa 8000 abitanti, Pavona \"stricto sensu\", ovverosia la parte pi\u00f9 densamente popolata che si sviluppa intorno alla via principale, a cui appartengono non solo le due piazze e la stazione ferroviaria, ma anche il centro del paese, nonch\u00e9 la zona industriale del comune stesso.\nCastel Gandolfo.\nPavona \"Laghetto\", nome derivante dal fatto che \u00e8 sita in prossimit\u00e0 della ex-conca di un cratere naturale del Vulcano Laziale; conta circa 3500 abitanti, ovvero pi\u00f9 del 50% degli abitanti del comune di Castel Gandolfo (il cui nucleo originario si risolve nel centro storico, nella residenza estiva del papa, negli esercizi commerciali ed in relativamente pochi residenti), del quale quindi risulta la parte residenziale.\nRoma.\nPavona \"Palazzo Morgano\", culturalmente pi\u00f9 legata ai Castelli Romani che a Roma citt\u00e0, che \u00e8 parte del IX Municipio della capitale (Roma Eur, in precedenza XII municipio). La zona \u00e8 molto ampia e include tutta la campagna pavonense, essendo gran parte del suolo a destinazione agricola se non in pochi nuclei abitativi: la residenza infatti \u00e8 di circa 2000 abitanti.\nInfrastrutture e trasporti.\nNel suo intero senza seguire i confini amministrativi, \u00e8 pi\u00f9 o meno racchiusa in quattro arterie importanti che la collegano ai paesi limitrofi: ad est circa dalla ex Strada statale 207 Nettunense oggi SR207 (o meglio indefinitamente si estingue progressivamente presso le zone confinanti: Monte Savello, Madon di Coccio, Le Mole e Fontanella) e ad ovest dalla Strada Provinciale 3e Via Ardeatina, a Nord da via Santa Fumia e a Sud dalla via Cancelliera; \u00e8 attraversata, da est a ovest, dalla SP 101/a che collega Albano Laziale a Torvaianica passando per il centro cittadino, strada percorsa anche dai mezzi pubblici regionali (Co.Tra.L.) e comunali (Onorati). A Pavona fermano anche i treni che transitano sulla linea della ferrovia Roma-Velletri.\nSport.\nLa pallavolo.\nL'Associazione Dilettantistica Sportiva di Promozione Sociale Sporting Pavona promuove in Pavona lo \"Sport Per Tutti Nessuno Escluso\", pallavolo ed atletica le discipline sportive organizzate dall'ente.\nIl sodalizio \u00e8 iscritto al Registro nazionale delle Associazioni e Societ\u00e0 Sportive Dilettantistiche.\nIl calcio a 5.\nL'Associazione Sportiva Dilettantistica \"Atletico Pavona\", di ispirazione oratoriale, promuove il futsal come mezzo e non solo come fine. Promuove ed organizza manifestazioni benefiche e di solidariet\u00e0 internazionali."}
{"id": "1422591", "revid": "1442080", "url": "https://it.wikipedia.org/wiki?curid=1422591", "title": "C\u00e9sar Delgado", "text": "\u00c8 soprannominato \"El Chelito\".\n\u00c8 il primo giocatore ad aver vinto per due volte il titolo di miglior marcatore della Coppa del mondo per club FIFA (2012 e 2013), peraltro consecutivamente.\nCaratteristiche tecniche.\nCentrocampista offensivo, agisce prevalentemente come esterno d'attacco ma pu\u00f2 essere schierato anche come seconda punta\nCarriera.\nClub.\nGli esordi e il Cruz Azul.\nDelgado si trasfer\u00ec in Messico dopo il campionato argentino di Apertura 2003, in cui mise a segno 8 reti in 16 presenze (con il Rosario Central) . Nel Clausura messicano Delgado raccolse 21 presenze con 8 gol. Nel Campionato di Apertura 2004, Delgado segn\u00f2 6 reti in 15 partite.\nL'Europa\u02d0 il Lione.\nL'8 gennaio 2008 si trasferisce dal Cruz Azul all'Olympique Lione per 11 milioni di euro. Debutta in Ligue 1, il 20 gennaio 2008, contro il Racing Club de Lens.\nIl ritorno in America\u02d0 il Monterrey e il Rosario Central.\nIl 10 giugno 2011 passa ai messicani del Monterrey. Con la maglia del club messicano segna una doppietta nel quarto di finale del Mondiale per club 2012 contro l'Ulsan Hyundai FC, aiutando la sua squadra a vincere per 1-3. Dopodich\u00e9 realizza il goal dello 0-2 che chiude la finale per il terzo posto contro l'Al-Ahly, diventando cos\u00ec il capocannoniere della manifestazione. Con due gol nella medesima manifestazione intercontinentale nell'edizione seguente (2013) si laurea nuovamente capocannoniere, unico a riuscirci in due competizioni (peraltro consecutive).\nNel 2015 fa ritorno al suo primo club professionistico, il Club Atl\u00e9tico Rosario Central, nel campionato argentino.\nNazionale.\nDelgado fece parte della Nazionale di calcio argentina durante le qualificazioni sudamericane a Germania 2006. A causa per\u00f2 di un malaugurato infortunio, Delgado non rientr\u00f2 nella lista dei 23 convocati.\nHa inoltre preso parte alla Copa Am\u00e9rica 2004, segnando un gol, e alle vittoriose Olimpiadi del 2004."}
{"id": "1422593", "revid": "124123", "url": "https://it.wikipedia.org/wiki?curid=1422593", "title": "Nati nel 350 a.C.", "text": ""}
{"id": "1422599", "revid": "124123", "url": "https://it.wikipedia.org/wiki?curid=1422599", "title": "Morti nel 355 a.C.", "text": ""}
{"id": "1422601", "revid": "74801", "url": "https://it.wikipedia.org/wiki?curid=1422601", "title": "Contea di Livingston (New York)", "text": "Livingston \u00e8 una contea situata nell'area centro-occidentale dello Stato di New York negli Stati Uniti.\nGeografia fisica.\nLa contea confina a nord con la contea di Monroe, a est con la contea di Ontario, a sud-est con la contea di Steuben, a sud-ovest con la contea di Allegany e a ovest con le contee di Wyoming e di Genesee.\nIl territorio \u00e8 prevalentemente montuoso. Il confine sud-occidentale \u00e8 segnato dal fiume Genesee che piega poi verso oriente per scorrere nell'area nord-occidentale della contea. Nell'area meridionale scorrono i fiumi Kesheque Creek e Canaseraga Creek che confluiscono prima di sfociare nel fiume Genesee. Nell'area centrale \u00e8 situato il lago Conesus ed al confine con la contea di Ontario il lago Hemlock. Al confine nord-orientale scorre il fiume Honoye Creek.\nAl confine con la contea di Wyoming \u00e8 situato il parco statale di Letchworth, che protegge una spettacolare gola scavata dal fiume Genesee.\nStoria.\nI primi abitanti del territorio della contea furono gli indiani irochesi.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany.\nLa contea \u00e8 stata istituita nel 1821 unendo territori che fino ad allora avevano fatto parte delle contee di Genesee e Ontario. Ricevette il nome di Robert R. Livingston che contribu\u00ec alla stesura della dichiarazione d'indipendenza.\nLa citt\u00e0 di Geneseo fu fondata nel 1789 da coloni provenienti dal Connecticut sul luogo che aveva ospitato uno dei maggiori villaggi degli indiani Seneca."}
{"id": "1422606", "revid": "124123", "url": "https://it.wikipedia.org/wiki?curid=1422606", "title": "Nati nel 378", "text": ""}
{"id": "1422611", "revid": "124123", "url": "https://it.wikipedia.org/wiki?curid=1422611", "title": "Morti nel 384", "text": ""}
{"id": "1422612", "revid": "767487", "url": "https://it.wikipedia.org/wiki?curid=1422612", "title": "Margo Dydek", "text": "Per tutti nota come \"Margo Dydek\", alta 2 metri e 18 centimetri, \u00e8 stata la giocatrice dalla statura pi\u00f9 elevata della storia della Women's National Basketball Association. Prima della scomparsa militava nelle Los Angeles Sparks col ruolo di pivot.\nInformazioni personali.\nAl momento della nascita, era alta 55 centimetri.\nQuando cominci\u00f2 a giocare a pallacanestro, la Dydek poteva vantare un'altezza di 180\u00a0cm nonostante fosse solo una dodicenne. Viene considerata la \"Magic Johnson in gonnella\".\nCalzava il 46 di scarpe .\nParlava correttamente il polacco, il francese, lo spagnolo, l'inglese e il russo.\nI tre soprannomi di maggior successo che le diedero negli Stati Uniti d'America sono \"Large Marge\" \"Duia-Fense!\" e \"Ptys'\".\nMuore il 27 maggio 2011 all'et\u00e0 di 37 anni a causa di un infarto.\nCarriera.\nHa esordito da professionista nella squadra pi\u00f9 titolata del suo paese, l'Olimpia Pozna\u0144, in cui \u00e8 rimasta dal 1992 al 1994, per poi giocare con il Valenciennes Ochies (in Francia) dal 1994 al 1996. Prima di approdare alla WNBA fece anche un'esperienza in Spagna, anch'essa biennale, con il Pool Getafe.\nNel maggio del 1998 fece un provino per il San Antonio Silver Stars: in breve tempo la sua incredibile stazza la rese celebre, e gi\u00e0 il 12 giugno dello stesso anno fu invitata al \"The Tonight Show\", condotto da Jay Leno.\nNonostante avesse disputato un'ottima stagione (che le consent\u00ec di essere convocata stabilmente dalla nazionale polacca) torn\u00f2 in patria per disputare il campionato locale con i team Polpharma e Lotos. Fu proclamata come la migliore giocatrice polacca del 1999 ed il quotidiano italiano \"La Gazzetta dello Sport\" le assegn\u00f2 il titolo di miglior giocatrice della stagione 1999-2000.\nIl 16 aprile 2005 le San Antonio Silver Stars, che detenevano ancora i suoi diritti, la cedettero alle Connecticut Sun in cambio di Katie Feenstra."}
{"id": "1422615", "revid": "110157", "url": "https://it.wikipedia.org/wiki?curid=1422615", "title": "R\u00e2\u0219nov", "text": "R\u00e2\u0219nov (in ungherese \"Barcarozsny\u00f3\", in tedesco \"Rosenau\") \u00e8 una citt\u00e0 della Romania di 16.055 abitanti, ubicata nel distretto di Bra\u0219ov, nella regione storica della Transilvania.\nFa parte dell'area amministrativa anche la localit\u00e0 di Romacril.\nStoria.\nIl nome della citt\u00e0 deriva dalla parola slava \"\u017er\u016dnovy\", che significa villaggio (o valle) del mulino.\nA R\u00e2\u0219nov si trova un'imponente cittadella fortificata costruita dai Cavalieri Teutonici attorno al 1215, citata per la prima volta in un documento del 1331. La cittadella \u00e8 famosa sia per il fatto che essa venne espugnata una sola volta nella sua storia (attorno al 1600 da Gabriel B\u00e1thory) sia per la presenza all'interno di essa di un pozzo profondo 143 metri al quale \u00e8 legata una leggenda.\nSi racconta infatti che la mancanza d'acqua durante un lungo assedio fece s\u00ec che due prigionieri turchi venissero posti a scavare un pozzo, con la promessa della libert\u00e0 a conclusione dell'opera; nonostante l'opera venisse completata dopo 32 anni di lavoro, la promessa non venne mantenuta ed i prigionieri furono uccisi.\nEconomia.\nTurismo.\nLa fortezza R\u00e2\u0219nov \u00e8 diventata pi\u00f9 famosa quando nell'anno 2002, nella zona e anche all'interno della fortezza, sono state filmate alcune scene per il film statunitense \"Ritorno a Cold Mountain\", con Nicole Kidman, Jude Law, Ren\u00e9e Zellweger, Donald Sutherland, Natalie Portman protagonisti del film.\nSport.\nLa citt\u00e0 \u00e8 attrezzata per la pratica degli sport invernali e ospita trampolini per il salto con gli sci dal 1936; dal 2012 \u00e8 in funzione il nuovo trampolino Valea C\u0103rbun\u0103rii, sede tra l'altro di alcune prove del XI Festival olimpico invernale della giovent\u00f9 europea di Bra\u0219ov 2013."}
{"id": "1422616", "revid": "1543377", "url": "https://it.wikipedia.org/wiki?curid=1422616", "title": "Neopaganesimo est europeo", "text": "Il neopaganesimo est europeo \u00e8 un gruppo di religioni neopagane sviluppatesi a partire dalla prima met\u00e0 del XX secolo in Europa orientale, nella regione baltica (nei Paesi Baltici e in Finlandia). Nel fenomeno confluiscono sia movimenti prevalentemente ricostruzionistici che rivificano la religione slava, la religione baltica o la religione finnica, sia nuove religioni ispirate alla spiritualit\u00e0 tradizionale, ma maggiormente orientate verso l'eclettismo e il sincretismo.\nIl neopaganesimo slavo (una delle religioni neopagane esteuropee) appare in forte espansione. Sebbene una ricerca svolta nel 2005 sostenga sia difficile stimare l'attuale ammontare dei numeri effettivi, uno studio condotto nel 2005 dall'Universit\u00e0 della California sull'origine e i milieu socio-culturali del neopaganesimo ucraino, stima il numero di aderenti alla \"Fede nativa\" (in ucraino \"ridnovirstvo\") - un insieme di movimenti neopagani monoteisti e caratterizzati da una forte componente etno-nazionalistica e ambientalista - compreso tra le 1.000 e le 95.000 persone.\nI neopagani sono organizzati in Chiese concentrate soprattutto in Ucraina (dove trovano il supporto del governo). Molte di queste organizzazioni operano proselitismo attraverso congressi, seminari, diffusione di testi e mezzi televisivi. In terra ucraina le istituzioni neopagane hanno propri centri in ogni provincia e in molte citt\u00e0 del Paese, e comunit\u00e0 negli Stati limitrofi.\nStoria.\nLe religioni precristiane slave, baltiche e finniche scomparvero lentamente in seguito all'ascesa del Cristianesimo quale religione ufficiale in tutti i Paesi dell'Europa orientale. Molte pratiche pagane perdurarono almeno fino al XV secolo all'interno della dimensione popolare del Cristianesimo. Molti dei gruppi neopagani contemporanei, comunque, si rifanno a pratiche recuperate dal folklore del XIX secolo, probabilmente forme alterate di riti ancestrali.\nNel corso del XIX secolo molte nazioni slave subirono il fascino del movimento romantico e si affermarono ideali di un'Arcadia slava che si credeva esistere prima dell'introduzione del Cristianesimo. Questa Arcadia conciliava concetti quali il buon selvaggio (il prototipo dello slavo precristiano) e lo spirito nazionalistico di Johann Gottfried Herder. Si affermarono ideali manifesto che proiettavano luci negative sulla Weltanschauung cristiana.\nNella prima met\u00e0 del XX secolo cominciarono a svilupparsi i primi movimenti neopagani esteuropei (soprattutto di matrice culturale slava): in Polonia nel 1921, in Germania nel 1925, in Lettonia nel 1926. La Romuva venne teorizzata da Vyd\u016bnas nel 1900 e il progetto di rinascita inizi\u00f2 a concretizzarsi nel 1911, quando Domas \u0160idlauskas-Visuomis formul\u00f2 l'idea del neopaganesimo baltico e in Lettonia nasceva la Dievturiba.\nLa crescita del neopaganesimo est europeo si arrest\u00f2 con l'ascesa del dominio sovietico. Molti membri furono deportati in campi di lavoro e solo pochi gruppi sopravvissero nella clandestinit\u00e0. La politica antireligiosa indebol\u00ec per\u00f2 anche le Chiese cristiane ortodosse, e dopo il collasso dell'Unione Sovietica nel 1991 la rinascita neopagana pot\u00e9 manifestarsi con maggiore libert\u00e0. Il neopaganesimo slavo \u00e8 un fenomeno pi\u00f9 recente; una prima ondata di gruppi afferenti a questo movimento religioso si ebbe tra gli anni Settanta e Ottanta, una seconda durante la rifioritura degli anni Novanta.\nReligioni.\n\"Neopaganesimo esteuropeo\" \u00e8 un termine ombrello che copre tre macrofenomeni, il neopaganesimo slavo, il neopaganesimo finnico e il neopaganesimo baltico (di cui sono parte la Romuva e la Dievturiba), in aggiunta all'inglinismo e ad altre possibili germinazioni sincretiche. Il movimento inglinista combina esplicitamente la spiritualit\u00e0 slava con l'induismo.\nLa religione neopagana \"slavista\" ricostruisce la spiritualit\u00e0 slava antica, ed \u00e8 diffuso principalmente in Russia, in Ucraina e in Polonia, mentre comunit\u00e0 di minori dimensioni sono presenti anche in altri Paesi. Il neopaganesimo slavo \u00e8 un movimento eterogeneo di cui ogni Chiesa ha proprie peculiarit\u00e0 che la distinguono dalle altre. Il neopaganesimo finnico \u00e8 un movimento ispirato alla religione finnica, e pertanto presente in Finlandia ed Estonia. Trae alcuni dei suoi elementi dall'Etenismo (principalmente di estrazione fyrnsiduar) presente nell'area finlandese.\nIl neopaganesimo baltico \u00e8 un sottogruppo che comprende la religione della Romuva e della Dievturiba, due fenomeni emersi nell'area baltica e basati sulla religione praticata nella zona stessa prima dell'arrivo del cristianesimo. La Romuva \u00e8 istituzionalizzata in una Chiesa con sede in Lituania, ma conta membri in altri Paesi dell'Europa orientale e del mondo. Peculiarit\u00e0 che distingue la Romuva dalle altre religioni neopagane esteuropee \u00e8 il relativo universalismo mondialistico. Per essere accettati nella comunit\u00e0 romuvana non c'\u00e8 infatti prerequisito etnico o geneticistico, sebbene la Chiesa abbia sviluppato forti legami con il sentimento nazionalistico e culturale lituano.\nSviluppo.\nIl neopaganesimo est europeo ha avuto un'evoluzione autonoma rispetto alle religioni neopagane occidentali, che sono state (e sono ancora) soggette a impollinazioni vicendevoli. In particolare, nell'Europa orientale, si sono fatte sentire poco \u2014 o relativamente tardi \u2014 le influenze della New Age. Conseguentemente esiste una netta distinzione ideologica tra le religioni neopagane esteuropee e le altre, fatta eccezione per alcune frange dell'Etenismo.\nIl movimento neopagano est europeo \u00e8 nelle sue origini di natura ricostruzionistica. Presenta per questo motivo forti sottolineature geneticistiche (spesso semplici elementi legati alla metagenetica) che enfatizzano il nazionalismo. Nella maggior parte dei casi l'ideologia si limita ad una volont\u00e0 di preservazione della cultura tradizionale; non mancano tuttavia sfoci nello sciovinismo. Il dottor Victor Shnirelman, antropologo culturale presso l'Istituto di Antropologia ed Etnologia di Mosca, sostiene che l'etnicismo, la xenofobia, il razzismo e l'antisemitismo siano elementi centrali di alcuni gruppi neopagani in Russia. Queste tendenze non sembrano interessare le religioni neopagane esteuropee meno coinvolte in questioni ideologiche, come il neopaganesimo finnico, la Romuva e i gruppi della Dievturiba.\nL'ecologia e il rispetto per la natura sono temi condivisi da tutti i gruppi neopagani esteuropei. Piotr Wiench, che ha svolto studi estensivi sul neopaganesimo esteuropeo, afferma che per la maggior parte delle comunit\u00e0, il nazionalismo \u00e8 un elemento secondario rispetto all'ecologia, all'ambientalismo e all'attivismo ecopagano. Molti gruppi fanno uso di simbolismi legati al mondo naturale, e svolgono i propri riti all'aperto e in zone non abitate.\nAnne Ferlat, studiosa del neopaganesimo in Russia, sostiene \u2014 citando \"The Emerging Network\" di Michael York \u2014 che il neopaganesimo est europeo si stia indirizzando sempre di pi\u00f9 verso gli atteggiamenti di sacralizzazione della Terra, di crescita personale e di consumismo religioso che caratterizzano le religioni neopagane occidentali. Parallelamente nel mondo neopagano russo starebbero penetrando le influenze che il pensiero di Carl Gustav Jung ha gi\u00e0 avuto sul neopaganesimo europeo e americano, ovvero lo psicologismo e la sacralizzazione della psiche e dell'identit\u00e0 personale.\nDi conseguenza, il ricostruzionismo etnicistico starebbe facendo posto ad un certo eclettismo. Importante \u00e8 il legame che i neopagani esteuropei (in particolare neopagani slavi) hanno sempre evidenziato tra le loro tradizioni e le religioni dharmiche. Per i gruppi geneticistici si tratta ancora di dissotterramento delle proprie radici culturali, per gli emergenti eclettici pi\u00f9 di una ricerca di ispirazione per lo sviluppo di una spiritualit\u00e0 basata sull'accrescimento dell'individuo.\nDottrine.\nIl discorso dottrinale, che comprende quello teologico, quello escatologico e quello etico, varia tra una religione neopagana esteuropea e l'altra. \u00c8 possibile ad ogni modo delineare alcune caratteristiche basilari che accomunano tutte le interpretazioni, a partire da una sottolineatura del politeismo e del panteismo.\nSpiccatamente panteistici sono la Dievturiba e il neopaganesimo finnico. La religione dievturiana vede Diev (la divinit\u00e0 suprema della spiritualit\u00e0 baltica) come un'essenza impersonale e immanente che costituisce tutte le cose identificandosi come l'energia del cosmo. La Dievturiba \u00e8 anche monistico, in quanto concepisce tutti gli altri d\u00e8i come energie di manifestazione del Diev. Molto simile \u00e8 la concezione propria del neopaganesimo di matrice finnica.\nIl politeismo \u00e8 caratteristico della Romuva. Nella teologia romuvana le essenze spirituali si identificano con i teoremi che organizzano armoniosamente la natura. La spiritualit\u00e0 neopagana slava \u00e8 caratterizzata invece dal dualismo e dal nondualismo (similmente alla teologia taoista). L'universo \u00e8 considerato produzione del contrapporsi di due principi primordiali (o due aspetti di un Uno), personificati in Perun (la luce) e Veles (il buio). Questi rappresentano la dualit\u00e0 che caratterizza tutte le cose: il passaggio dall'inattivit\u00e0 all'attivit\u00e0, dal nero al bianco, dalla morte alla vita (a questo avvicendarsi di energie \u00e8 legato il reincarnazionismo). La Chiesa ucraina chiamata RUNVira differenzia la propria interpretazione della teologia neopagana impostandola su di un monoteismo panteistico basato sulla figura di Dazbog.\nL'idea escatologica che sta andando per la maggiore, in particolare tra i neopagani russi, \u00e8 quella della reincarnazione. Contrariamente la Dievturiba sostiene l'unione con il tutto, dopo la morte, mentre i romuvani enfatizzano maggiormente l'idea di una vita in una dimensione di luce."}
{"id": "1422618", "revid": "287204", "url": "https://it.wikipedia.org/wiki?curid=1422618", "title": "Rasnov", "text": ""}
{"id": "1422624", "revid": "124123", "url": "https://it.wikipedia.org/wiki?curid=1422624", "title": "Morti nel 399 a.C.", "text": ""}
{"id": "1422630", "revid": "124123", "url": "https://it.wikipedia.org/wiki?curid=1422630", "title": "Nati nel 406", "text": ""}
{"id": "1422637", "revid": "124123", "url": "https://it.wikipedia.org/wiki?curid=1422637", "title": "Nati nel 408 a.C.", "text": ""}
{"id": "1422641", "revid": "1543377", "url": "https://it.wikipedia.org/wiki?curid=1422641", "title": "Rupea", "text": "Rupea (\"K\u0151halom\" in ungherese, \"Reps\" in tedesco) \u00e8 una citt\u00e0 della Romania di abitanti, ubicata nel distretto di Bra\u0219ov, nella regione storica della Transilvania. Sorge sul Fiume T\u00e2mava Mick.\nFa parte dell'area amministrativa anche la localit\u00e0 di Fi\u0219er situata a 8 km a nord-ovest.\nStoria.\nEra un insediamento romano del II secolo dove si sarebbe combattuto lo scontro decisivo fra i Daci e i Romani. Nel XII secolo divenne una importante citt\u00e0 mercato sotto il dominio sassone. Sub\u00ec l'assalto dei Mongoli del 1214 e un secolo pi\u00f9 tardi degli Ungheresi ma non resistette all'attacco turco del 1421, quando la fortezza fu distrutta. In seguito fu contesa fra i voivoda di Valacchia, Moldavia e Transilvania. Vi \u00e8 nato il grande archeologo ungherese Gyula L\u00e1szl\u00f3.\nMonumenti e luoghi d'interesse.\nCastello.\nIl castello, costruito nell'XI secolo, sorge sulle pendici del colle basaltico Kohalmer Berg (578 m). Fu menzionato per la prima volta nel 1324 come \"castrum Kuholm\" (mucchio di pietra) e fu sede giudiziara e amministrativa. Nel 1421 il castello fu distrutto dai Turchi, poi ricostruito e ampliato. Nel 1716, divenne un rifugio per le persone che cercavano riparo dalla peste. Le sue alte mura divennero vitali anche nel 1788 quando i Turchi fecero un'ulteriore invasione. Nel 1790 un violento temporale distrusse i bastioni e i tetti facendoli cadere in rovina tanto che fu abbandonata per pi\u00f9 di duecento anni. Dal 1954 sono iniziati i lavori di restauro ultimati nel 2013. La fortezza \u00e8 divisa in tre parti: la Fortezza Superiore, edificata dai Sassoni sulle rovine della fortezza dacia, la Fortezza di Mezzo, costruita nel XV secolo presenta cinque torri fra cui la singolare Torre Pentagonale, la Cappella e la camera dei dignitari, e la Fortezza di Sotto, che \u00e8 stata costruita nel XVIII secolo ed \u00e8 la parte pi\u00f9 esposta della fortezza con magazzini, quattro torri e un pozzo profondo 41 metri.\nChiesa evangelica.\nFu costruita nel XV secolo come chiesa a sala gotica e successivamente dotata di un campanile barocco.\nMuseo etnografico Gheorghe Cernea.\nOspitato in un edificio storico del XVIII secolo nel centro della cittadina, \u00e8 dedicato alla vita della zona con particolare attenzione alle tradizioni ungheresi e sassoni: sono ricostruiti la produzione delle ceramiche di Dr\u0103u\u015feni, la tradizionale casa rurale, un vecchio negozio. la pesca tradizionale sul fiume Olt e la cerimonia del matrimonio.\nChiesa fortificata di Fi\u0219er.\nFu costruita fuori dall'abitato del villaggio di Fi\u0219er nel XV secolo e ristrutturata nel XIX secolo.\nAmministrazione.\nGemellaggi.\nRupea \u00e8 gemellata con:"}
{"id": "1422644", "revid": "124123", "url": "https://it.wikipedia.org/wiki?curid=1422644", "title": "Morti nel 411 a.C.", "text": ""}
{"id": "1422649", "revid": "124123", "url": "https://it.wikipedia.org/wiki?curid=1422649", "title": "Morti nel 420", "text": ""}
{"id": "1422650", "revid": "88740", "url": "https://it.wikipedia.org/wiki?curid=1422650", "title": "Decreti Vigorelli", "text": "I decreti Vigorelli (cos\u00ec detti dal ministro del lavoro Ezio Vigorelli) furono alcuni decreti legislativi previsti dalla legge delega 14 luglio 1959, n. 741.\nLa norma venne emanata durante il governo Segni II, ed aveva lo scopo di autorizzare il governo a recepire in atti aventi forza di legge i contenuti dei contratti collettivi di diritto comune stipulati sino a quel momento, al fine di assicurare minimi inderogabili di trattamento economico e normativo a tutti gli appartenenti a una stessa categoria. Tuttavia i decreti non vennero mai emanati e la stessa norma venne dichiarata incostituzionale.\nStoria.\nPrima dell'emanazione della legge, i pareri del CNEL erano il meccanismo principale per estendere l'efficacia \"erga omnes\" dei contratti collettivi di diritto comune, non essendo stato attuato l'art. 39 della Costituzione della Repubblica Italiana. I dettami della legge vennero prorogati di 15 mesi con la legge 1\u00ba ottobre 1960, n. 1027, ma non ne venne mai data attuazione poich\u00e9 la norma non super\u00f2 il controllo di costituzionalit\u00e0.\nTra i tentativi legislativi postumi alla legge ma che perseguivano tale finalit\u00e0 l'art. 36 dello statuto dei lavoratori imponeva impone all'appaltatore di opere pubbliche di applicare ai propri dipendenti condizioni non inferiori a quelle previste dalla contrattazione collettiva, medesimo obbligo \u00e8 imposto dal decreto-legge 9 ottobre 1989, n. 338 - convertito in legge 7 dicembre 1989, n. 389 - altres\u00ec all'imprenditore che voglia fruire della fiscalizzazione degli oneri sociali.\nL'accordo interconfederale del 28 giugno 2011 tra Confindustria, Cgil, Cisl, Uil e Ugl (il primo a firma congiunta Camusso-Marcegaglia) rappresenta un avallo dei contratti aziendali sottoscritti in base a quell'accordo: si tratta di una procedura che \"ex\" \"se\" attesta l'esistenza dei requisiti di produttivit\u00e0, qualit\u00e0, redditivit\u00e0, innovazione, efficienza organizzativa, rispetto ai quali il Governo accorda l'agevolazione. La cosiddetta \"contrattazione di prossimit\u00e0\" ha poi ricevuto riconoscimento pubblico con l'art. 8 del D.L. 13 agosto 2011, n. 138, conv. in legge 14 settembre 2011.\nIl contenzioso costituzionale.\nContro la legge Vigorelli furono avanzati da pi\u00f9 parti dubbi di legittimit\u00e0 costituzionale anche perch\u00e9 attribuiva di fatto ai sindacati la potest\u00e0 di introdurre, sia pure tramite l'interposizione di un decreto legislativo, delle norme di legge, in senso formale, senza nemmeno passare dai vincoli di una legge attuativa dei principi fissati dall'art. 39 della Costituzione.\nLa Corte costituzionale con la sentenza del 19 dicembre 1962, n. 106 super\u00f2 le obiezioni sollevate in base alla considerazione che la legge delega era \u00abprovvisoria, transitoria ed eccezionale\u00bb. Minor fortuna ebbe la legge di proroga che il Parlamento approv\u00f2 l'anno successivo, la quale, non potendosi pi\u00f9 considerare \"eccezionale\", fu dichiarata dalla Corte costituzionalmente illegittima per contrasto con l'art. 39 Cost."}
{"id": "1422652", "revid": "729019", "url": "https://it.wikipedia.org/wiki?curid=1422652", "title": "Les Mousquetaires", "text": "Il gruppo Les Mousquetaires \u00e8 un gruppo francese di Grande distribuzione organizzata e fa capo a numerose catene di negozi, centri commerciali e grandi magazzini operanti in vari settori. Ogni negozio ha una propria autonomia, ma fa sempre capo al gruppo e la maggior parte di questi ha la particolarit\u00e0 di avere, nella propria denominazione, la parte finale \"march\u00e9\" (francese per \"mercato\").\nIntermarch\u00e9.\nLa principale catena di supermercati del gruppo, con 2.000 punti vendita. Venne fondata nel 1969 ed \u00e8 stata la prima catena operante del gruppo Les Mousquetaires. Esistono punti vendita in Francia, Belgio, Portogallo, Spagna, Polonia, Bosnia e Romania. Questa tipologia di magazzini hanno una superficie di vendita che si aggira attorno ai 2.000 e 2-500 m\u00b2 e vendono principalmente generi alimentari.\nQuesta catena operava anche in Italia con 6 punti vendita di dimensioni da circa 900 a circa 1500 m2 fino al 2002, anno in cui ha ceduto i supermercati alla catena GS.\nEcomarch\u00e9.\n\u00c8 la catena di supermercati prossimit\u00e0, poich\u00e9 possiede le stesse caratteristiche di Intermarch\u00e9, ma i magazzini di questo tipo sono pi\u00f9 piccoli (superfici di vendita tra 400 e 800 m\u00b2). Ci sono circa 400 magazzini in Europa con l'insegna Ecomarch\u00e9: Belgio, Portogallo e Francia. La filosofia di questa insegna \u00e8 quella di sopperire alle lacune dei fornitori che si trovano in queste zone, che generalmente sono zone a basso sviluppo commerciale, focalizzando l'attenzione alla clientela, ai prodotti commercializzati, qualit\u00e0, scelta e protezione per l'ambiente.\nRestaumarch\u00e9.\nQuesta \u00e8 una catena di ristoranti in Francia e generalmente sorgono in shopping centers gi\u00e0 \"colonizzati\" dalle altre catene del gruppo. Venne fondata nel 1980 e attualmente conta circa 75 ristoranti. Nel 2005 presso i Reastaumarch\u00e9 sono stati serviti circa 4,2 milioni di pasti.\nLe Relais des Mousquetaires.\nQuesta insegna, localizzata in aree con basso sviluppo commerciale, in cui non sono necessari grossi stabilimenti commerciali, bens\u00ec dei piccoli negozi di generi alimentari. L'insegna \u00e8 stata creata nel 1989 e la parola chiave che caratterizza questi magazzini \u00e8 \"riportare la vita nei piccoli paesi e combattere l'esodo rurale\" offrendo generi di varia natura, richiesti maggiormente in queste zone spesso isolate.\nNetto.\nNetto (che precedentemente si chiamava \"Comptoir des Marchandises\") \u00e8 l'insegna che caratterizza gli hard-discount del gruppo. Sui suoi scaffali sono presenti mediamente 1.800 tipologie di beni. Ci sono 360 magazzini con un'area di vendita tra i 299m\u00b2 e 650m\u00b2. Pur avendo il medesimo nome di una catena danese di discount, non esiste alcuna affiliazione con la stessa.\nBricomarch\u00e9.\nInsegna dedicata al Bricolage, fondata nel 1979, operante in 4 paesi (Polonia, Portogallo, Belgio e Francia) con circa 500 magazzini che coprono un'area di vendita tra 1.500 e 2.300m\u00b2, con le seguenti caratteristiche:\nLogimarch\u00e9.\nFiglia dell'insegna Bricomarch\u00e9, questa insegna opera nelle aree rurali e meno sviluppate commercialmente proponendo prodotti per il bricolage. Venne fondata nel 1998 e attualmente annovera 60 punti vendita in Francia. I magazzini di questo tipo hanno mediamente un'area di vendita di circa 540m\u00b2. Attualmente \u00e8 in corso un progetto per trasformare tutti i Logimarch\u00e9 in Bricomarch\u00e9.\nV\u00eati.\nCome suggerisce il nome, questa insegna si occupa della vendita di abbigliamento. Precedentemente si chiamava \"V\u00eatimarch\u00e9\", e offrono numerose linee di abbigliamento, molte delle quali fanno parte di prestigiosi brands. Ci sono 159 punti vendita (150 in Francia, 9 in Portogallo). Lo slogan della catena \u00e8 \"Il mio stile, i miei prezzi, per il mio piacere\". Ogni store ha una superficie di vendita che si aggira attorno ai 999m\u00b2.\nRoady.\nQuesta insegna costituisce il ramo dedicato alle officine ed ai negozi di ricambi auto. Generalmente sono situati in centri commerciali ove \u00e8 gi\u00e0 presente un'insegna del gruppo. Esistono pi\u00f9 di 100 centri in Francia, ove sono a disposizione della clientela circa 3.500 prodotti. La superficie di vendita si aggira attorno ai 350m\u00b2 suddivisi tra area officina e area di vendita."}
{"id": "1422659", "revid": "68739", "url": "https://it.wikipedia.org/wiki?curid=1422659", "title": "Palazzo Gravina-Cruyllas", "text": ""}
{"id": "1422664", "revid": "124123", "url": "https://it.wikipedia.org/wiki?curid=1422664", "title": "Morti nel 448", "text": ""}
{"id": "1422668", "revid": "124123", "url": "https://it.wikipedia.org/wiki?curid=1422668", "title": "Morti nel 450 a.C.", "text": ""}
{"id": "1422672", "revid": "124123", "url": "https://it.wikipedia.org/wiki?curid=1422672", "title": "Morti nel 453", "text": ""}
{"id": "1422675", "revid": "124123", "url": "https://it.wikipedia.org/wiki?curid=1422675", "title": "Morti nel 456", "text": ""}
{"id": "1422680", "revid": "124123", "url": "https://it.wikipedia.org/wiki?curid=1422680", "title": "Morti nel 457", "text": ""}
{"id": "1422681", "revid": "211664", "url": "https://it.wikipedia.org/wiki?curid=1422681", "title": "Monte Colovrat", "text": "Il monte Colovrat (talvolta detto anche \"Collaurato\", desueto, \"Kolovrat\" in sloveno, \"Col\u00f4rat\" in friulano) \u00e8 una catena montuosa situata nell'estrema parte orientale del Friuli-Venezia Giulia, nel comune di Drenchia, al confine con la repubblica di Slovenia.\nGeografia.\nLa dorsale del Colovrat \u00e8 composta da una serie di rilievi che si estendono per circa quattro chilometri, dal monte Cucco al monte Poclabuz, e divide le Valli del Natisone (Italia) dalla vallata dell'Isonzo (Slovenia). La sua altezza media \u00e8 di circa 1100 metri, mentre quella massima raggiunge i 1243 metri s.l.m. (monte Cucco di Luico). Nella parte meridionale \u00e8 posizionato il passo di Solarie (956 metri), che \u00e8 sede di un valico di confine di 2\u00aa categoria che collega la val Cosizza con Luico (\"Livek\" in sloveno) e Volzana (\"Vol\u010de\" in sloveno).\nNelle belle giornate dal Colovrat si pu\u00f2 ammirare a nord-est la valle dell'Isonzo, la conca di Tolmino, il monte Nero ed il monte Tricorno; a sud-est la vista spazia dalle citt\u00e0 di Cividale ed Udine alla laguna di Grado, Monfalcone e parte dell'Istria. La dorsale \u00e8 attraversata dal sentiero C.A. I. 746 - Sentiero Italia e dall'Alta Via delle Valli del Natisone.\nCol termine Colovrat di Canale (o Collaurato), in sloveno Kanalski Kolovrat, \u00e8 invece indicata la dorsale montuosa posta subito a sud-est, che divide la valle dello Judrio da quella dell'Isonzo e prosegue a sud fino a fondersi nel Collio goriziano. Raggiunge la sua altezza massima negli 811 metri s.l.m. del monte Corada. Questa catena \u00e8 oggi interamente in territorio sloveno.\nStoria.\nFino al Trattato di Campoformio il suo crinale funse da confine tra l'allora Repubblica di Venezia e la Contea Principesca di Gorizia e Gradisca sottoposta alla sovranit\u00e0 della monarchia asburgica.&lt;br&gt;\nDopo il Trattato di Lun\u00e9ville divenne un confine amministrativo tra il Veneto e la Contea Principesca di Gorizia e Gradisca entrambi all'interno dell'Arciducato d'Austria.&lt;br&gt;\nCon la Trattato di Presburgo, confermato dalla successiva Convenzione di Fontainebleau, funse da confine tra il Regno d'Italia napoleonico e la Contea Principesca di Gorizia e Gradisca.&lt;br&gt;\nCol Trattato di Sch\u00f6nbrunn venne a far parte interamente del Regno d'Italia napoleonico visto che il confine tra lo stesso e le Province illiriche scorreva lungo l\u2019Isonzo dalla foce alle sorgenti.&lt;br&gt;\nDopo il Congresso di Vienna divenne un confine amministrativo tra il Regno Lombardo-Veneto e la Contea Principesca di Gorizia e Gradisca all'interno dell'Impero austriaco.&lt;br&gt;\nA seguito della Terza guerra d'indipendenza italiana divenne a sua volta confine tra il Regno d'Italia e l'Impero austro-ungarico fino alla Prima guerra mondiale; il tracciato di tale confine scorreva lungo la linea di cresta che dal Monte Nachnoi (\"Nagnoj\") passava poi per il Passo Naverco (\"Prelaz Naverko\"), Monte Piatto (\"Trin\u0161ki Vrh\") cima ovest e cima est, Passo Zagradan (\"Za Gradom\"), scorreva verso sud (sopra l'attuale Museo all'aperto del Colovrat) per riportarsi poi ad est sul crinale fino al Monte Platena (\"Platena\"), arrivare al Monte Bucova Tessa (\"Bukova je\u017ea\"), lambire il passo Sleme per poi dirigersi a sud fino al Monte Napriccia (953 m) vicino all'attuale \"Je\u017ea\" per poi piegare a ovest lungo l'attuale confine amministrativo tra Cambresco e Cighino ed arrivare al Judrio.&lt;br&gt;\nLa zona del Colovrat, durante la prima guerra mondiale, era area di competenza della 2\u00aa Armata dell'Esercito Italiano che vi aveva realizzato un vasto ed articolato sistema difensivo, in quanto i suoi rilievi costituivano l'estrema linea di difesa per impedire la penetrazione del nemico nella pianura friulana. \nLa dorsale fu tragicamente interessata dalla battaglia di Caporetto, che port\u00f2 alla ritirata delle truppe italiane fino alla linea del Piave; la mattina del 24 ottobre 1917 la catena del Colovrat venne investita da un pesante bombardamento con shrapnel e granate a gas asfissiante che provoc\u00f2 un numero enorme di vittime sia tra i militari che tra la popolazione civile del posto. Al termine del cannoneggiamento, compagnie tedesche, comandate dal tenente Erwin Rommel, con un attacco a sorpresa, riuscirono a conquistarne le cime per proseguire, in rapida avanzata, verso il monte Matajur e la pianura friulana. Numerosi italiani - in difetto in numero e in equipaggiamento rispetto al nemico, che era superiore anche dal punto di vista strategico- furono fatti prigionieri in quell'occasione.\nDopo la Prima guerra mondiale divenne, immutato, confine amministrativo tra la Provincia di Udine e la Provincia di Gorizia; dopo la Seconda guerra mondiale divenne il confine tra l'Italia e la Zona A di occupazione della Venezia Giulia sotto controllo americano fino al Trattato di Parigiallorch\u00e9, prima dell'avvenuta entrata in vigore dello stesso, truppe jugoslave ne occuparono illegalmente la dorsale italiana per una profondit\u00e0 di qualche centinaio di metri.&lt;br&gt;\nIl confine attuale tra Italia e Slovenia (allora Jugoslavia) venne poi corretto e reso definitivo col Trattato di Osimo, ma con a carico economico da parte italiana della costruzione di una strada per collegare i villaggi di Raune di Luico e di Cambresco.&lt;br&gt;\nNei pressi del passo Solarie \u00e8 stato innalzato un cippo a ricordo di Riccardo Giusto, primo caduto italiano nel conflitto.\nNell'area sono ancora visibili trincee, in corso di restauro, gallerie scavate nella roccia, camminamenti e resti di fortificazioni militari in cemento. La zona del Monte Poclabuz/\"Na Gradu Klabuk\" \u00e8 diventata un museo transfrontaliero all'aperto grazie al programma di iniziativa comunitaria INTERREG III A Italia/Slovenia denominato Sistema difensivo della 1\u00aa guerra mondiale 1915-1918 2^-3^ linea di sistema e raccordo.\nSentieri.\nLa dorsale del Colovrat \u00e8 interessata dai seguenti sentieri:\nRifugi.\nSulla dorsale italiana del monte sono presenti il:\nTraversate.\nCamminando sulle pendici del monte si possono effettuare le seguenti passeggiate:"}
{"id": "1422686", "revid": "124123", "url": "https://it.wikipedia.org/wiki?curid=1422686", "title": "Morti nel 463", "text": ""}
{"id": "1422691", "revid": "124123", "url": "https://it.wikipedia.org/wiki?curid=1422691", "title": "Morti nel 466", "text": ""}
{"id": "1422692", "revid": "124123", "url": "https://it.wikipedia.org/wiki?curid=1422692", "title": "Morti nel 469", "text": ""}
{"id": "1422695", "revid": "767487", "url": "https://it.wikipedia.org/wiki?curid=1422695", "title": "Cristo Redentor (Porto Alegre)", "text": "Cristo Redentor (letteralmente \"Cristo Redentore\") \u00e8 un quartiere della citt\u00e0 di Porto Alegre, in Brasile. Fu unito alla citt\u00e0 il 7 dicembre 1959."}
{"id": "1422702", "revid": "287204", "url": "https://it.wikipedia.org/wiki?curid=1422702", "title": "Sacha Pitoeff", "text": ""}
{"id": "1422706", "revid": "124604798", "url": "https://it.wikipedia.org/wiki?curid=1422706", "title": "Victoria (Bra\u0219ov)", "text": "Victoria (in ungherese \"Vikt\u00f3riav\u00e1ros\", in tedesco \"Viktoriastadt\") \u00e8 una citt\u00e0 della Romania di 3457 abitanti, ubicata nel distretto di Bra\u0219ov, nella regione storica della Transilvania.\nStoria.\nLa citt\u00e0 \u00e8 di fondazione recente, essendo nata nel 1948 a seguito dello sviluppo nella zona di un grande stabilimento chimico. Nei primi anni ha avuto diverse denominazioni: prima \"Ucea Fabricii\", quindi \"Ucea Colonie\", poi \"Ucea Ro\u0219ie\"; ha assunto infine la denominazione \"Victoria\" nel 1954.\nEconomia.\nDal punto di vista economico, ovviamente l'impianto chimico \u00e8 sempre stato l'attivit\u00e0 predominante: esso fu costruito e condotto dai cecoslovacchi nel 1937 e funzion\u00f2 anche durante la Seconda guerra mondiale con conduzione tedesca. Alla fine della guerra, l'azienda venne statalizzata ed era a conduzione mista sovietico-romena con il nome \"Sovrom-Chim\", poi \"Combinatul Chimic \u00abI. V. Stalin\u00bb\", che divenne \"Combinatul Chimic \u00abVictoria\u00bb\" dopo la destalinizzazione. Diviso in due diverse societ\u00e0 dopo la fine del regime comunista, l'impianto \u00e8 tuttora funzionante, mentre nel 1995 sono state poste le basi per la realizzazione di un nuovo grande impianto chimico, con capitali romeni ed americani, destinato a sostituirlo."}
{"id": "1422708", "revid": "110157", "url": "https://it.wikipedia.org/wiki?curid=1422708", "title": "GOS Linux", "text": "gOS (good Operating System) \u00e8 una distribuzione GNU/Linux basata su Ubuntu ed apparsa la prima volta preinstallata sul PC \"gPC TC2502\".\nCaratteristiche.\nLe prime versioni della distribuzione utilizzavano \"Enlightenment E17\", mentre pi\u00f9 recentemente si \u00e8 passati a GNOME (con un tema personalizzato di colore verde). gOS fornisce un semplice accesso a servizi Google come YouTube, Google Product Search, Google Calendar e Google Maps, a servizi come Wikipedia e Facebook, e contiene inoltre applicazioni come Xine, Skype e OpenOffice.\nCuriosit\u00e0.\nAl momento del suo rilascio, gOS ha creato molto scalpore, per l'immediata associazione con Google e un suo relativo Sistema Operativo. \nGli sviluppatori per\u00f2 sono subito intervenuti sul loro sito thinkgos specificando che non esiste alcun collegamento tra la loro distribuzione e il colosso di Mountain View."}
{"id": "1422712", "revid": "1793900", "url": "https://it.wikipedia.org/wiki?curid=1422712", "title": "Contea di Schuyler (New York)", "text": "Schuyler \u00e8 una contea situata nell'area occidentale dello Stato di New York negli Stati Uniti.\nGeografia fisica.\nLa contea confina a nord-ovest con la contea di Yates, a nord con la contea di Seneca, a est con la contea di Tompkins, a sud con la contea di Chemung ed a ovest con la contea di Steuben.\nNell'area centro-settentrionale \u00e8 situato il ramo meridionale del lago Seneca. All'estremit\u00e0 meridionale del lago \u00e8 posta la cittadina di Watkins Glen che funge da capoluogo di contea. Al confine occidentale \u00e8 situato il lago Waneta.\nStoria.\nI primi abitanti del territorio della contea furono gli indiani irochesi.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany.\nLa contea \u00e8 stata istituita nel 1854 unendo territori che fino ad allora avevano fatto parte delle contee di Steuben, Chemung e Tompkins.\nRicevette il nome in onore del generale dell'esercito continentale Philip Schuyler."}
{"id": "1422713", "revid": "124123", "url": "https://it.wikipedia.org/wiki?curid=1422713", "title": "Morti nel 484", "text": ""}
{"id": "1422714", "revid": "37401", "url": "https://it.wikipedia.org/wiki?curid=1422714", "title": "Fuoco artificiale", "text": ""}
{"id": "1422715", "revid": "110157", "url": "https://it.wikipedia.org/wiki?curid=1422715", "title": "Chiesa di San Francesco (Chiusi)", "text": "La chiesa di San Francesco \u00e8 un luogo di culto cattolico che si trova nel centro storico di Chiusi, in provincia di Siena.\nStoria e descrizione.\nLa tradizione vuole che l'insediamento prenda origine da una visita di San Francesco nel 1212.\nLa chiesa, sorta su una preesistente dedicata a San Michele, fondata a sua volta secondo la tradizione su un tempio etrusco, presenta il tradizionale impianto conventuale a unica navata. La facciata, in cotto e travertino, \u00e8 divisa da tre arcate impostate su colonne tortili che inquadrano il portale gotico. Sul lato destro si apre un altro portale duecentesco, decorato a tortiglione, con l'architrave sorretto da mensolette scolpite. Le pareti laterali sono coronate da archetti intrecciati.\nL'interno, ristrutturato nel XVIII secolo, mostra affreschi frammentari di varie epoche. La chiesa presenta una pianta a croce latina, con unica navata di cinque campate coperta con volta a vela, lungo la quale si aprono ampie nicchie ad arco poco profonde, delle quali quattro ospitanti un altare laterale; sul secondo di sinistra vi \u00e8 un \"Crocifisso\" ligneo del XV secolo. La navata termina con una grande serliana che d\u00e0 accesso al transetto, con crociera coperta con volta ogivale, sul quale danno tre cappelle a pianta rettangolare, delle quali la centrale (che costituisce l'abside) di maggiori dimensioni."}
{"id": "1422720", "revid": "124123", "url": "https://it.wikipedia.org/wiki?curid=1422720", "title": "Morti nel 49 a.C.", "text": ""}
{"id": "1422722", "revid": "15756", "url": "https://it.wikipedia.org/wiki?curid=1422722", "title": "Jeff Daniels", "text": "Come attore cinematografico \u00e8 principalmente noto per i suoi ruoli in \"La rosa purpurea del Cairo\" di Woody Allen e in \"Scemo &amp; pi\u00f9 scemo\" (accanto a Jim Carrey), e per le interpretazioni di Rudy Dearly in \"La carica dei 101 - Questa volta la magia \u00e8 vera\" (accanto a Glenn Close, Hugh Laurie, Mark Williams e Joely Richardson), remake in \"live-action\" dell'omonimo classico Disney, dell'ex CEO di Apple John Sculley nel \"biopic\" \"Steve Jobs\" e del fittizio direttore della NASA Teddy Sanders in \"Sopravvissuto - The Martian\", di Ridley Scott.\nBiografia.\nDi origini inglesi, scozzesi, irlandesi e tedesche, Daniels \u00e8 nato ad Athens, Georgia, ed \u00e8 figlio di Marjorie J (nata Ferguson) e Robert Lee \"Bob\" Daniels. Ha vissuto in Georgia per sei settimane, ma \u00e8 cresciuto a Chelsea, Michigan, dove suo padre aveva un deposito di legname fino alla sua morte nel 2012. Cresciuto come metodista, ha frequentato la Central Michigan University, dove inizi\u00f2 ad appassionarsi alla musica e alla recitazione.\nDurante la sua carriera ha ricevuto quattro nomination per i Golden Globe, fra cui quella come miglior performance di un attore in una commedia/musical per il film \"La rosa purpurea del Cairo\" (1985) di Woody Allen, da cui deriva il nome della sua compagnia teatrale. Ha ricevuto nomination anche per gli Screen Actors Guild Awards, Satellite Awards e altri premi per la sua interpretazione in \"Il calamaro e la balena\" del 2005 (London Critics Circle Awards, Independent Spirit Awards Chlotrudis Awards e Gotham Awards).\nUsando una ex rimessa per pullman, nel 1986, assieme alla moglie fond\u00f2 la Purple Rose Theatre Company, compagnia teatrale non profit, con l'intento di valorizzare giovani e nascosti talenti; inoltre ha fondato la casa di produzione Purple Rose Films.\nCarriera.\nCarriera teatrale.\nDaniels ha recitato in numerose produzioni a New York, dentro e fuori Broadway. A Broadway ha recitato in \"Redwood Curtain\" di Lanford Wilson, \"The Golden Age\" di A.R. Gurney's e \"Fifth of July\" di Wilson, per il quale ha vinto un Drama Desk Award come miglior attore non protagonista. Al di fuori di Broadway, egli ha ricevuto una nomination per i Drama Desk per l'opera \"Lemon Sky\" di Wilson ed un Obie Award per la sua performance in \"E Johnny prese il fucile\" (\"Johnny Got His Gun\") prodotto dalla Circle Repertory Company.\n\u00c8 tornato in scena nel 2009, recitando nell'opera \"Il dio del massacro\" a Broadway con Marcia Gay Harden, Hope Davis e James Gandolfini. Torna nuovamente a Broadway nel 2018 per interpretare Atticus Finch ne \"Il buio oltre la siepe.\"\nCarriera cinematografica.\nDaniels ha debuttato sul grande schermo con il film \"Ragtime\" di Milo\u0161 Forman nel 1981. Il suo film successivo \u00e8 stato \"Voglia di tenerezza\", vincitore di cinque Oscar, in cui ha recitato come marito del personaggio interpretato da Debra Winger. Successivamente ha guadagnato una nomination ai Golden Globe per la sua interpretazione in \"La rosa purpurea del Cairo\" diretto da Woody Allen.\nDaniels ha ricevuto la sua seconda nomination ai Golden Globe per aver recitato in \"Qualcosa di travolgente\" di Jonathan Demme come un uomo d'affari preso in una notte di fuoco da una misteriosa donna (Melanie Griffith). In seguito Daniels ha recitato nella commedia horror \"Aracnofobia\" nel 1990. L'anno successivo ha recitato in due film (\"Mal d'amore\" e \"Amore e magia\") e nel leggendario sketch comico del Saturday Night Live.\nAltro ruolo importante di Daniels \u00e8 stato quello del colonnello Joshua Chamberlain in \"Gettysburg\", nel quale recitavano fra gli altri Tom Berenger, Martin Sheen, Stephen Lang e Sam Elliot. Nel 1994 interpret\u00f2 uno dei suoi pi\u00f9 famosi ruoli nel demenziale \"Scemo &amp; pi\u00f9 scemo\" di Peter Farrelly insieme a Jim Carrey. Nello stesso anno recit\u00f2 nel blockbuster \"Speed\" di Jan de Bont con Sandra Bullock e Dennis Hopper. Nel 1996 interpret\u00f2 Rudy Dearly in \"La carica dei 101 - Questa volta la magia \u00e8 vera\", remake live-action del classico Disney omonimo a cartoni animati del 1961, in cui recit\u00f2 accanto a Glenn Close, Joely Richardson, Mark Williams, Hugh Laurie.\nIl suo successivo ruolo importante l'ha avuto nel film \"Debito di sangue\" di Clint Eastwood, al quale segu\u00ec il film vincitore di un Oscar \"The Hours\" di Stephen Daldry, accanto a Nicole Kidman, Meryl Streep e Julianne Moore.\nNel 2005 ha poi recitato in \"Il calamaro e la balena\" per il quale \u00e8 stato nominato per la terza volta ai Golden Globe. Lo stesso anno Daniels ha interpretato una parte nell'adattamento cinematografico\" Il mio amico a quattro zampe\". Infine ha preso parte come attore non protagonista nel film nominato all'Oscar \"Good Night, and Good Luck\", diretto da George Clooney. Dal 2012 interpreta Will MacAvoy nella serie televisiva \"The Newsroom\", ruolo per il quale ha vinto un Emmy come miglior attore protagonista in una serie drammatica per gli Emmy Awards 2013.\nNel 2015 ha interpretato il CEO della Apple John Sculley in \"Steve Jobs\", biopic incentrato sulla figura dell'omonimo informatico statunitense; nello stesso anno ha interpretato il fittizio direttore della NASA Teddy Sanders in \"Sopravvissuto - The Martian\", diretto da Ridley Scott e con Matt Damon, Vera Farmiga, Jessica Chastain.\nCarriera musicale.\nNel corso degli anni Daniels ha scritto principalmente canzoni riguardanti momenti importanti della propria vita, pubblicando cinque album: \"Jeff Daniels Live and Unplugged\", \"Jeff Daniels Live at The Purple Rose Theater\", \"Grandfather's Hat\", \"Keep It Right Here\", e \"Together again\". Daniels \u00e8 inoltre comparso sulla copertina di aprile-maggio 2011 sulla rivista Guitar Aficionado e sulla copertina di giugno-agosto 2011 di Making Music Magazine, discutendo della propria esperienza con la musica.\nVita privata.\nDaniels \u00e8 sposato dal 1979 con Kathleen Rosemary Treado, con cui era fidanzato sin dal liceo. Si sono sposati di venerd\u00ec 13, poich\u00e9 il 13 era il numero della sua uniforme da baseball ai tempi del liceo. Nel 1986 Daniels si \u00e8 trasferito a Chelsea, Michigan, dove la coppia \u00e8 cresciuta. Hanno tre figli: Benjamin (1984), Lucas (1987) e Nellie (1990).\nDoppiatori italiani.\nNelle versioni in italiano delle opere in cui ha recitato, Jeff Daniels \u00e8 stato doppiato da:\nDa doppiatore \u00e8 sostituito da:"}
{"id": "1422725", "revid": "1573940", "url": "https://it.wikipedia.org/wiki?curid=1422725", "title": "Chiesa di Santa Maria Novella (Chiusi)", "text": "La chiesa di Santa Maria Novella (gi\u00e0 \"della Misericordia\", o \"della Morte\", di \"santa Maria Maddalena\" o \"di Santa Marta\") \u00e8 un edificio sacro situato a Chiusi, situato in piazza XX Settembre.\nStoria e descrizione.\nL'origine della piccola chiesa sembra risalire all'XI secolo; il campanile \u00e8 di epoca posteriore. Fu trasformata nello stato attuale nel XVII secolo. Nel 1621 vennero chiuse le navate laterali e in quella di sinistra venne ricavato un ambiente dell'attiguo Ospedale Vecchio.\nDell'antica chiesa rimane l'abside e il campanile, gi\u00e0 torre del sistema difensivo. Fu completamente restaurata nel 1902. Attualmente si presenta con un semplice prospetto coronato da tetto a capanna ed interno ad unica navata con due altari laterali e l'altare maggiore in stucco dipinto del secolo XVIII.\nNegli anni Ottanta vennero effettuati alcuni scavi sotto la chiesa, rinvenendo i resti di due abitazioni di epoca imperiale, con muri pseudo isodomi in grossi blocchi squadrati di travertino, sui quali era stata impostata la primitiva chiesa alto medievale."}
{"id": "1422728", "revid": "124123", "url": "https://it.wikipedia.org/wiki?curid=1422728", "title": "Morti nel 507", "text": ""}
{"id": "1422729", "revid": "180559", "url": "https://it.wikipedia.org/wiki?curid=1422729", "title": "Ezio Vigorelli", "text": "Biografia.\nOrigini e formazione.\nDopo essere diventato avvocato, si distinse come combattente nella resistenza italiana. Affianc\u00f2 la Giunta provvisoria di Governo della Repubblica partigiana dell'Ossola in veste di Consulente Legale e Giudice Straordinario. Durante quegli anni perse due suoi figli, Bruno e Adolfo, soprannominato Fofi e insignito della medaglia d'oro al valor militare alla memoria, morti in combattimento nella non lontana Valgrande.\nGli incarichi pubblici.\nDivenne presidente dell'ECA \u2013 Ente Comunale di Assistenza di Milano e presidente dell'IFDAM \u2013 Istituto Fascista di Assistenza ai Minorenni di Milano, Via Giulio e Corrado Venini, 15, che, appena nominato Commissario Straordinario dell'ECA dal CNL, - con lettera del 17 maggio 1945 - subito ridenomin\u00f2 IDAM \u2013 Istituto di Assistenza ai Minorenni. Fu anche nominato Presidente della Metropolitana Milanese.\nLa carriera politica.\nNel dopoguerra continu\u00f2 la militanza nel Partito Socialista mantenendosi su posizioni moderate.\nDopo la scissione del Partito Socialista e la nascita del PSDI, conflu\u00ec nel secondo. Per il PSDI ricopr\u00ec l'incarico di costituente, venendo poi eletto nella prima, seconda terza e quarta legislatura.\nFu sottosegretario al tesoro nel V governo De Gasperi e Ministro del lavoro e della previdenza sociale nel Governo Fanfani II, Governo Segni I, Governo Scelba. Fu presidente della commissione parlamentare sulla miseria in Italia e sui mezzi per combatterla.\nCome Ministro del lavoro e della previdenza sociale predispose un sistema per attribuire efficacia erga omnes ai contratti di lavoro, detti decreti Vigorelli ma la successiva proroga di emanare decreti delegati fu dichiarata incostituzionale dalla Corte Costituzionale."}
{"id": "1422730", "revid": "216310", "url": "https://it.wikipedia.org/wiki?curid=1422730", "title": "Anja Pieroni", "text": ""}
{"id": "1422734", "revid": "72129", "url": "https://it.wikipedia.org/wiki?curid=1422734", "title": "Assedio di Venezia (1848)", "text": ""}
{"id": "1422736", "revid": "1529788", "url": "https://it.wikipedia.org/wiki?curid=1422736", "title": "Z\u0103rne\u0219ti (Bra\u0219ov)", "text": "Z\u0103rne\u0219ti (, ) \u00e8 una citt\u00e0 della Romania di abitanti, ubicata nel distretto di Bra\u0219ov, nella regione storica della Transilvania.\nFanno parte dell'area amministrativa anche le localit\u00e0 di Tohanu Vechi e Tohanu Nou.\nStoria.\nLa prima attestazione documentaria che menziona la citt\u00e0 risale all'anno 1373, citata con il nome di Z\u00e2rna e soggetta a Brasov. Sub\u00ec gli attacchi dei Turchi nel XV secolo e quindi segu\u00ec le sorti del vicino castello di Bran. La citt\u00e0 fu teatro di una battaglia avvenuta l'11 agosto 1690, fra le truppe austriache del generale Heissler e il signore di Valacchia Constantin Br\u00e2ncoveanu alleato dei turchi. \nNel 1951 Z\u0103rne\u0219ti fu dichiarata citt\u00e0 con il vicino Tohanu Vechi, localit\u00e0 documentata fin dal 1294. Nel 1968 fu unito anche il comune Tohanu Nou.\nIl processo di industrializzazione inizi\u00f2 nel XIX secolo, con l'insediamento di manifatture, l\u2019apertura della cartiera (1852) e della fabbrica di armamenti \"6 marzo\" (1936). Ci\u00f2 ha portato al cambiamento dell\u2019impianto urbanistico rurale con quello di centro industriale con diversi edifici produttivi, oggi trasformati in parchi industriali, e quartieri di palazzi popolari.\nMonumenti e luoghi d'interesse.\nZarnesti \u00e8 una citt\u00e0 che ha visto una notevole espansione urbanistica dovuta all'industrializzazione con un notevole aumento della popolazione. Le costruzioni civili e religiose risalgono in prevalenza al secolo scorso; fanno eccezione le chiese ortodosse di \"San Nicola\" con affreschi di Neagoe Nasarab del 1782 e la \"Chiesa della Nativit\u00e0 di Maria\" del XVIII secolo. \nLa \"chiesa cattolica dedicata a Sant'Antonio da Padova\" risale al 1905.\nParco Nazionale di Piatra Craiului.\nLa riserva fu istituita nel 1938 e comprende la catena montuosa calcarea situata a sud-ovest dei Carpazi orientali la cui vetta pi\u00f9 alta \u00e8 il V\u00e2rful La Om, noto anche come Piscul Baciului, che raggiunge i 2.238 metri. \nLa citt\u00e0 \u00e8 un ottimo punto di partenza per la visita del parco; nei dintorni ci sono 42 sentieri ottimamente segnati, percorsi a cavallo ed in bicicletta che raggiungono i numerosi rifugi sparsi sulle montagne. Interessante \u00e8 la mostra con documenti e supporti interattivi, che illustrano la geografia, la flora e la fauna della riserva naturale.\nRiserva degli orsi bruni Libearty.\n\u00c8 considerato il pi\u00f9 grande santuario di orsi bruni del mondo, fondato nel 2005 da un'associazione di volontari. Su una superficie di oltre 100 ettari e vi sono un centinaio di orsi nel loro habitat naturale in completa libert\u00e0 in quest'area boschiva protetta da un recinto elettrico. Le visite guidate sono organizzate per piccoli gruppi, proprio per non infastidire gli orsi che spesso sono stati salvati da una vita di cattivit\u00e0 in condizioni spesso inadeguate.\nTohanu Vechi.\nSorge ad est del centro di Zarnesti nella valle del fiume Barsa, qui il Turcu confluisce nel fiume principale, e fu importante nel XVII secolo per la produzione delle ceramiche. La costruzione pi\u00f9 famosa \u00e8 la scuola documentata fin dal 1731. L'attuale edificio fu costruito con la collaborazione di tutta la popolazione nel 1884 ed ampliato, con l'aggiunta di nuove strutture, nel 1960. Nel villaggio si trova anche un monumento del 1924 dedicato agli eroi della prima guerra mondiale caduti nel settembre 1916 nelle battaglie sul colle Muscel. La nuova chiesa ortodossa \u00e8 dedicata ai \"Santi Costantino ed Elena\".\nTohanu Nou.\nIl villaggio sorge a sud di Tohanu Vechi sulla strada per Bran, deve la sua fondazione alle famiglie allontanate dal loro vecchio villaggio durante l'occupazione austriaca per sfuggire all'obbligo della conversione al cattolicesimo. La zona era ricca di argilla e gli abitanti si dedicarono alla produzione della ceramica.\nLa chiesa del villaggio risale al quel periodo; i lavori iniziarono nel 1779 e il tempio fu intitolato all' \"Ingresso della Madre di Dio nella chiesa\". Conserva un importante ciclo pittorico risalente agli anni della fondazione."}
{"id": "1422737", "revid": "1573940", "url": "https://it.wikipedia.org/wiki?curid=1422737", "title": "Chiesa di Sant'Apollinare (Chiusi)", "text": "La chiesa di Sant'Apollinare si trova a Chiusi.\nStoria e descrizione.\nL'attuale chiesa fu ricostruita nel XVII secolo al posto di quella pi\u00f9 antica che doveva risalire al secolo VI. Fu donata alla congregazione delle Suore Pie Venerine dalla famiglia Giulietti di Chiusi.\nNell'interno c'erano fino all'ultima guerra tracce di affreschi del secolo XV.\nLa chiesa si presenta attualmente con un semplice prospetto in cotto sormontato da timpano triangolare e tetto a capanna con piccolo campanile a vela."}
{"id": "1422738", "revid": "287204", "url": "https://it.wikipedia.org/wiki?curid=1422738", "title": "Zarnesti", "text": ""}
{"id": "1422742", "revid": "1305772", "url": "https://it.wikipedia.org/wiki?curid=1422742", "title": "Pyrgus Malvae", "text": ""}
{"id": "1422747", "revid": "438678", "url": "https://it.wikipedia.org/wiki?curid=1422747", "title": "Biagio Placidi", "text": "Biografia.\nBiagio Placidi nasce il 1\u00ba maggio del 1814 a Sacrofano (30\u00a0km a nord di Roma) nel palazzo di famiglia, secondogenito del conte Odoardo Placidi e di Anna Bastianelli, e muore a Roma nel 1908, nella casa dove sempre abit\u00f2, in via della Croce, 81. Non si spos\u00f2 e non ebbe figli. Era il fratello del padre di Attilio Placidi, anch'esso avvocato e pap\u00e0 di Giuseppe. A Biagio Placidi \u00e8 intitolata la piazza dove ha sede il Comune di Sacrofano. La famiglia Placidi, che aveva possedimenti a Sacrofano sin dalla fine del Seicento, era di antica origine nobiliare senese, ma proveniva da Orvieto, dove era stato Governatore Domenico Placidi, fuoriuscito per motivi politici da Siena.\nAvvocato di Sacra Rota, Biagio Placidi frequentava il Caff\u00e8 \"Faraglino\", ritrovo dei liberali. Insieme al fratello Lorenzo aveva sposato le idee liberali, nel solco della tradizione dei Placidi di essere \"domini\" nel \"populus\". Fu ammesso nel 1846 come uditore secolare al Consiglio dei ministri dello Stato Pontificio; fu presidente del Comitato per le Innovazioni nello Stato Pontificio, e fu segretario Generale del Triumvirato e del Consiglio dei ministri della Repubblica Romana del 1849. Ha servito nell'esercito della Repubblica, con il grado di colonnello, partecipando alla battaglia di Porta San Pancrazio del giugno 1849. Era collega e amico di Carlo Armellini, con il quale condivideva lo studio, ed amico di Giuseppe Mazzini. Nel salone di Casa Placidi, in Roma, fu scritta la bozza dello Statuto della Repubblica Romana.\nDopo il 1849.\nIn seguito alla restaurazione del potere pontificio, Biagio Placidi fu rinchiuso per alcuni mesi a Castel Sant'Angelo; poi fu liberato, grazie alle frequentazioni giovanili con il cardinal Mastai, diventato Papa Pio IX, ma perse la masseria del Divino Amore. Fu Ministro delle Finanze del Regno d'Italia, a Firenze, e dopo la Porta Pia, divenne il primo assessore alla Pubblica Istruzione al Comune di Roma, carica che tenne dal 1870 al 1890.\nLapidi in memoria.\nA Roma lo ricordano due lapidi: una al Palazzo dei Conservatori in Campidoglio, la seconda in San Giacomo. In un acquarello di Roesler Franz, conservato al Museo di Roma, Biagio Placidi \u00e8 ritratto in carrozza, accanto al Re Vittorio Emanuele II, in Piazza San Lorenzo in Lucina, mentre controllano i danni dell'alluvione, dovuta allo straripamento del Tevere, il 30 dicembre 1870."}
{"id": "1422748", "revid": "56378", "url": "https://it.wikipedia.org/wiki?curid=1422748", "title": "\u02bcalif madda", "text": ""}
{"id": "1422750", "revid": "56378", "url": "https://it.wikipedia.org/wiki?curid=1422750", "title": "\u02bcalif mak\u1e63\u016bra", "text": ""}
{"id": "1422753", "revid": "124123", "url": "https://it.wikipedia.org/wiki?curid=1422753", "title": "Morti nel 531", "text": ""}
{"id": "1422756", "revid": "1573940", "url": "https://it.wikipedia.org/wiki?curid=1422756", "title": "Chiesa di Santo Stefano (Chiusi)", "text": "La chiesa di Santo Stefano \u00e8 situata a Chiusi.\nStoria e descrizione.\nLa, chiesa oggi chiusa al culto, era annessa a un monastero di monache Agostiniane che nel 1785 il Granduca Pietro Leopoldo trasform\u00f2 in Conservatorio per l'educazione delle fanciulle.\nLa chiesa, di origine medioevale, fu rifatta nei primi anni dell'Ottocento. Ad unica navata, presenta due altari laterali e l'altare maggiore in stucco dipinto."}
{"id": "1422763", "revid": "124123", "url": "https://it.wikipedia.org/wiki?curid=1422763", "title": "Nati nel 535 a.C.", "text": ""}
{"id": "1422764", "revid": "205250", "url": "https://it.wikipedia.org/wiki?curid=1422764", "title": "Rodolfo Lodi", "text": "Biografia.\nAttivo tra gli anni cinquanta e ottanta del novecento, le informazioni biografiche sull'attore sono scarse. Tra le sue parti cinematografiche pi\u00f9 significative vanno ricordate quella nel film \"La luna\" di Bernardo Bertolucci e quella nel film \"Inferno\" di Dario Argento."}
{"id": "1422765", "revid": "119668605", "url": "https://it.wikipedia.org/wiki?curid=1422765", "title": "Memoria a bolle", "text": "La memoria a bolle \u00e8 una memoria informatica non volatile che utilizza un sottile strato di materiale magnetico con piccole aree magnetizzate, denominate \"bolle\", ognuna delle quali memorizza un singolo bit di dati. Le memorie a bolle erano una tecnologia promettente negli anni settanta ma il rapido calo del costo dei dischi rigidi all'inizio degli anni ottanta fece crollare le aspettative su questa tecnologia.\nPremesse tecnologiche.\nLe memorie a bolle furono sviluppate inizialmente da Andrew Bobeck. Bobeck lavor\u00f2 durante gli anni sessanta a diversi progetti legati a tecnologie magnetiche, e due di questi progetti (lo sviluppo di un sistema di memorie a nucleo magnetico controllato da transistor, e lo sviluppo delle memorie Twistor) lo portarono in una posizione particolarmente favorevole per lo sviluppo delle memorie a bolle.\nLe memorie Twistor erano basate sull'effetto di magnetostrizione, che pu\u00f2 essere utilizzato per muovere dei bit magnetici. Se una serie di segnali magnetici vengono disposti su un supporto (per esempio un nastro magnetico) e vi viene fatta scorrere delle corrente elettrica, i segnali magnetici tendono a scorrere sul nastro mantenendo invariate le loro caratteristiche. Se lungo il nastro si pone un rilevatore di campo magnetico, esso \"vedrebbe\" scorrere sotto di s\u00e9 i segnali magnetici senza un vero movimento meccanico: si tratterebbe di una realizzazione allo stato solido di una traccia di una memorie a tamburo. Durante gli anni sessanta l'AT&amp;T utilizz\u00f2 le memorie Twistor per diverse applicazioni.\nMemoria magnetica.\nNel 1967 Bobeck si un\u00ec al gruppo di ricerca dei Bell Labs e inizi\u00f2 a lavorare su miglioramenti delle memorie Twistor. Bobeck pens\u00f2 di cercare un materiale che consentisse lo scorrimento del campo magnetico in una sola direzione, in questo modo avrebbe potuto realizzare una specie di memoria Twistor bidimensionale, i dati sarebbero stati introdotti a un'estremit\u00e0 della memoria e si sarebbero mossi lungo tracciati rettilinei, incrementando la densit\u00e0 di memorizzazione.\nPartendo dai suoi lavori sulla ortoferrite Bobeck not\u00f2 un effetto interessante. Applicando un campo magnetico esterno a una piccola superficie magnetizzabile si creava un'area circolare magnetizzata che Bobeck chiam\u00f2 bolla (\"bubble\" in inglese), questa bolla era molto pi\u00f9 piccola della normale superficie occupata da un segnale magnetico memorizzato dalle memorie Twistor e quindi potenzialmente poteva essere utilizzata per immagazzinare molte pi\u00f9 informazioni per centimetro quadrato.\nBobeck dedic\u00f2 molto tempo alla ricerca del materiale migliore per le sue ricerche e alla fine scelse il granato. Il materiale permetteva la formazione delle bolle con facilit\u00e0 e queste potevano essere spostate con semplicit\u00e0. Il problema successivo era come muovere le bolle sotto gli opportuni sensori magnetici al fine di poter recuperare le informazioni immagazzinate. Nelle memorie Twistor si utilizzava un filo come supporto e quindi la direzione di movimento era obbligata, ma in un foglio bidimensionale era molto pi\u00f9 difficile imporre un movimento specifico alle bolle. La soluzione fu trovata impiantando dei piccoli magneti a forma di barra nel materiale al fine di realizzare delle specie di guide magnetiche. Applicando un debole campo magnetico le barre si magnetizzavano e attiravano le bolle, una volta che le bolle avevano raggiunto le barre magnetiche l'apposizione di un campo magnetico di senso opposto imponeva alle bolle di allontanarsi dalle barre e di avvicinarsi alla nuova serie di barre magnetiche.\nLo sviluppo delle memorie a bolle si deve all'utilizzo collegato di pi\u00f9 invenzioni, di queste molte furono scoperte da Bobeck. Durante le ricerche i Bell Labs arrivarono a dedicare alle ricerche fino a sessanta scienziati, molti dei quali fecero importanti scoperte nel settore. Nel settembre 1974, i ricercatori H.E.D. Scovil, P.C. Michaelis e A.H. Bobeck ricevettero il premio IEEE Morris N. Liebmann Memorial Award dalla IEEE per la scoperta delle bolle magnetiche e per averne riconosciuto l'importanza nello sviluppo delle memorie.\nUna memoria a bolle era formata da una serie di elettromagneti posti sulla superficie e una serie di rilevatori posti alla fine della superficie magnetizzabile. Le bolle venivano create all'inizio del foglio e poi spinte lungo esso come una serie di memorie Twistors affiancate. Collegando i rilevatori con gli elettromagneti si potevano creare degli anelli lungo il foglio che immagazzinassero i dati per tutto il tempo necessario.\nLe memorie a bolle sono delle memorie non volatili, la mancanza della corrente elettrica non pregiudica le informazioni contenute dalla memoria. Le memorie a bolle possono assomigliare ai dischi rigidi con il vantaggio di non possedere parti in movimento, inoltre dato che le bolle erano molto piccole queste memorie in teoria potevano contenere molti pi\u00f9 dati dei dischi rigidi. L'unico difetto delle memorie a bolle era la velocit\u00e0, per leggere un dato questo doveva giungere fino alla fine delle memoria.\nCommercializzazione.\nBobeck e il suo gruppo di ricerca svilupparono una memoria da un centimetro quadrato in grado di contenere 4096 bit. La memoria a bolle aveva una capacit\u00e0 analoga a quella delle memorie a nucleo magnetico \ne questo sollev\u00f2 molto interesse nel settore dell'elettronica. Sembrava che la memoria a bolle potesse sostituire le memorie a nucleo magnetico, i nastri e i dischi fissi. Sembrava che questa tecnologia potesse sostituire tutte le altre memorie tranne nel caso servissero tempi di accesso molto ridotti.\nDurante gli anni settanta la maggior parte delle societ\u00e0 di elettronica stavano sviluppando memorie a bolle. Alla fine degli anni settanta diversi prodotti vennero immessi sul mercato ma all'inizio degli anni ottanta con l'introduzione di dischi rigidi ad alta capacit\u00e0 e dal prezzo ridotto quasi tutti i produttori abbandonarono il settore ritenendo le memorie a bolle un vicolo cieco.\nLe memorie a bolle vennero infine utilizzate in segmenti che richiedevano la capacit\u00e0 di sopportare elevate sollecitazioni meccaniche, comunque anche questo settore in seguito alla diffusione delle memorie flash abbandonarono l'utilizzo delle memorie a bolle.\nPochi sistemi vennero commercializzati con memorie a bolle, tra questi il Konami Bubble System, una macchina da gioco arcade prodotta nel 1984. Questa era dotata di una cartuccia intercambiabile basata su memorie a bolle con un processore Z80 a bordo. Per il sistema vennero prodotti giochi come Galactic Warrior, Gradius, Konami RF2 (noto anche come Konami GT) e TwinBee. Il sistema a bolle richiedeva una fase di riscaldamento di 20 secondi prima del caricamento del gioco, questa fase serviva per portare la scheda in temperatura (per funzionare richiedeva tra i 30 e i 40\u00a0\u00b0C). Il Bubble System non fu popolare e molti dei giochi per questo sistema vennero in seguito rilasciati per altri arcade basati su ROM.\nSharp utilizz\u00f2 memorie a bolle nel PC 5000, un computer portatile prodotto nel 1983.\nUlteriori applicazioni.\nNel 2007, alcuni ricercatori del MIT hanno proposto di utilizzare delle microbolle per svolgere delle operazioni logiche. Le bolle utilizzando nanotecnologie dovrebbe aver un tempo di accesso di 7 millisecondi, un tempo inferiore rispetto ai 10 millisecondi tipici di un disco rigido ma di molto superiore a quello di una memorie RAM o di un circuito logico. Quindi attualmente queste applicazioni non sembrano commercialmente vantaggiose."}
{"id": "1422772", "revid": "1728", "url": "https://it.wikipedia.org/wiki?curid=1422772", "title": "Piede numismatico", "text": ""}
{"id": "1422776", "revid": "124123", "url": "https://it.wikipedia.org/wiki?curid=1422776", "title": "Morti nel 548", "text": ""}
{"id": "1422777", "revid": "2161129", "url": "https://it.wikipedia.org/wiki?curid=1422777", "title": "Chiesa di Santa Maria della Pace (Chiusi)", "text": "La chiesa di Santa Maria della Pace si trova in localit\u00e0 Chiusi Scalo, nel comune di Chiusi, in provincia di Siena.\nStoria e descrizione.\nLa chiesa fu costruita nel 1925 in stile neogotico nei pressi dello scalo ferroviario.\nIl prospetto presenta un grande portale cuspidato. L'interno \u00e8 ad unica grande navata con sei ampi finestroni per parte concluso da transetto e presbiterio."}
{"id": "1422778", "revid": "124123", "url": "https://it.wikipedia.org/wiki?curid=1422778", "title": "Morti nel 549", "text": ""}
{"id": "1422786", "revid": "1776051", "url": "https://it.wikipedia.org/wiki?curid=1422786", "title": "Apa\u021ba", "text": "Apa\u021ba (in ungherese \"Ap\u00e1ca\", in tedesco \"Geist\") \u00e8 un comune della Romania di 3.168 abitanti, ubicato nel distretto di Bra\u0219ov, nella regione storica della Transilvania."}
{"id": "1422788", "revid": "124123", "url": "https://it.wikipedia.org/wiki?curid=1422788", "title": "Morti nel 555", "text": ""}
{"id": "1422790", "revid": "287204", "url": "https://it.wikipedia.org/wiki?curid=1422790", "title": "Apata", "text": ""}
{"id": "1422794", "revid": "124123", "url": "https://it.wikipedia.org/wiki?curid=1422794", "title": "Morti nel 559", "text": ""}
{"id": "1422796", "revid": "124123", "url": "https://it.wikipedia.org/wiki?curid=1422796", "title": "Nati nel 563", "text": ""}
{"id": "1422801", "revid": "606039", "url": "https://it.wikipedia.org/wiki?curid=1422801", "title": "Alchimilla vulgaris", "text": ""}
{"id": "1422802", "revid": "124123", "url": "https://it.wikipedia.org/wiki?curid=1422802", "title": "Morti nel 567", "text": ""}
{"id": "1422804", "revid": "1564499", "url": "https://it.wikipedia.org/wiki?curid=1422804", "title": "Marina di Maratea", "text": "Marina di Maratea (chiamata dai marateoti solo Marina) \u00e8 la maggiore frazione comunale di Maratea per estensione superficiale, in provincia di Potenza.\nGeografia fisica.\nMarina sorge lungo la costa tirrenica a ridosso del \"monte Serra\" alto 723 m., a sud del golfo di Policastro, non lontana dal Cilento (in Campania) e dal confine fra Lucania e Calabria. Dista 5,3\u00a0km da Maratea, 5 dalla frazione marateota di Castrocucco, 10 da Praia (CS), 11 da Tortora (CS) e 23 da Sapri (SA).\nDi notevole interesse anche \"Ilicini\" (in dialetto locale \"i piccoli lecci\"), un bosco di lecci nani (infatti la salsedine del mare gli impedisce di crescere normalmente) in cui si ammirano splendidi panorami della costa e dove si trovano altre piccole spiagge.\nStoria.\nL'abitato di Marina nasce in tempi molto recenti: all'inizio del XIX secolo, infatti, la zona dove oggi sorge Marina era quasi completamente ricoperta da lecci, carrubbi e querce, e l'unico segno della mano dell'uomo erano gli ovili e gli stieri dai pastori, che usavano le poche zone non boscose per pascolare.\nAlla met\u00e0 del secolo incominciarono ad apparire le prime abitazioni, costruite sempre dai pastori (che avevano preso l'abitudine di rimanere vicino ai loro pascoli); ma la svolta urbanistica avvenne tra il 1894 e il 1921, quando si individu\u00f2 a Marina (in quanto uno dei pochi luoghi semi-pianeggianti nel territorio marateota) la sede di un nuovo scalo ferroviario.\nCos\u00ec maggiormente popolata, la Marina degli anni '50 e '60 del XX secolo partecip\u00f2 alla rinascita economica di Maratea, quando vi si apr\u00ec un materassificio e alcuni alberghi, lidi turistici e di una colonia estiva per studenti.\nMonumenti e Luoghi d'Interesse.\nArchitetture religiose.\nA Marina si trovano la Chiesa di Santa Teresa, la Cappella di San Giuseppe, la Cappella di San Michele e la Cappella di San Bartolomeo. Marina dispone anche di un cimitero, di cui usufruisce anche la frazione Castrocucco.\nGeografia antropica.\nUrbanistica.\nL'abitato di Marina non si presenta come un unico agglomerato urbano, bens\u00ec come un gruppo di case sparse. Il nucleo centrale, detto \"Citrosello\" (in dialetto locale significa \"il piccolo cedro\") si trova a strapiombo sul mare; poi vi sono la zona della stazione ferroviaria, oggi chiamata zona \"Santa Teresa\"; la zona detta \"Rovina\" (il prima a nord dell'abitato, nella discesa sul mare comprende la \"cooperativa dei pescatori\"); nei pressi della quale si trovano le \"Case Gialle\", segue la zona del \"Triolo\" (dove si trova il cimitero), e, proseguendo a sud, la zona di \"San Michele\", del \"Vallone Arenara\" e di \"San Bartolo\" (addossato al versante nord del \"monte Serra\").\nEconomia.\nTurismo.\nMarina, cos\u00ec come il capoluogo comunale e le altre frazioni costiere, \u00e8, principalmente d'estate, una localit\u00e0 turistica balneare con una buona ricettivit\u00e0, caratterizzata da un ambiente naturale ricco di macchia mediterranea. Elevata \u00e8 la qualit\u00e0 delle acque e delle spiagge, oggetto anche di riconoscimenti quali, negli ultimi anni, quello della Bandiera Blu.\nSituata a non grande distanza dai parchi nazionali del Cilento-Vallo di Diano e del Pollino, conta nei suoi pressi il parco naturale di \"Ilicini\". Fra le altre attrazioni turistiche vi sono le grotte della Sciabella e quella delle Meraviglie, nonch\u00e9 la piccola Isola di Santo Janni, a circa 2\u00a0km a nord dall'abitato. Inoltre, su un'altura di 101 m. a strapiombo sul mare, sorge la Torre Caina.\nInfrastrutture e trasporti.\nStrade.\nL'abitato di Marina si estende lungo la SS 18 (\"Tirrenia Inferiore\"), che da Napoli porta a Reggio Calabria. Quest'importante arteria rappresenta l'unica strada del paese mentre, per quanto riguarda le strade a scorrimento veloce, la pi\u00f9 vicina (a Castrocucco) \u00e8 rappresentata dall'intersezione fra la SS 585 (\"Fondo Valle del Noce\") e la SS 18, laddove quest'ultima prosegue come strada a scorrimento veloce, continuando nella forma strutturale della 585.\nRete Ferroviaria.\nIl comune conta, in totale, tre stazioni. Le altre due sono quelle di Maratea, importante per il traffico nazionale, e la fermata di Acquafredda servita da alcune corse regionali.\nLa stazione di Marina di Maratea si trova sul tracciato di una delle principali linee in Italia, la Ferrovia Tirrenica Meridionale collegante Salerno a Reggio Calabria. La stazione conta su alcune corse di treni regionali e diretti, a cadenza oraria, da/verso Paola, Cosenza, Sapri, Napoli e Salerno.\nVoci correlate.\nLe altre frazioni di Maratea:"}
{"id": "1422805", "revid": "6923", "url": "https://it.wikipedia.org/wiki?curid=1422805", "title": "Acido fosforoso", "text": "L'acido fosforoso \u00e8 il nome con cui \u00e8 conosciuto uno degli ossiacidi del fosforo avente formula bruta H3PO3. Esso \u00e8 intermedio, per contenuto di ossigeno, tra l'acido fosforico H3PO4 e l'acido ipofosforoso H3PO2 (acido fosfinico). A temperatura ambiente si presenta come un solido cristallino incolore che fonde appena sopra ai 70 \u00b0C (altri riportano 73,6 \u00b0C) dando un liquido incolore. \u00c8 deliquescente e solubilissimo in acqua e discretamente solubile anche in alcool. La sua composizione elementare fu determinata per la prima volta da J\u00f6ns Jacob Berzelius.\nStruttura e tautomeria.\nSi credette che questo acido, per analogia con l'acido fosforico H3PO4 e gli ossiacidi di altri elementi avvesse dovuto essere rappresentato dalla formula P(OH)3 ed essere perci\u00f2 un acido triprotico. In realt\u00e0, si \u00e8 trovato che esso consiste in una miscela di equilibrio di due tautomeri: HP(=O)(OH)2, acido fosfonico, e P(OH)3, acido fosforoso, quest'ultimo per\u00f2 \u00e8 presente in tale miscela in proporzione poco pi\u00f9 che trascurabile; di conseguenza, questo acido \u00e8 essenzialmente diprotico, perch\u00e9 il legame H-P \u00e8 troppo poco polare per far s\u00ec che H possa essere ceduto come H+ in una soluzione acquosa.\nDi questo acido \u00e8 stata determinata la struttura cristallina e molecolare tramite diffrazione ai raggi X e diffrazione neutronica a bassissima temperatura: la molecola nel reticolo cristallino \u00e8 tetraedrica distorta, forma legami idrogeno con le molecole vicine tramite i due H degli ossidrili e due ne riceve sull'O fosforilico; il legame H\u2013P misura 132 pm, quello P=O 148 pm e i due P\u2013OH 154 pm.\nDell'acido fosforoso P(OH)3 non si conoscono i sali, i fosfiti metallici, ma sono ben noti i suoi esteri. Dall'acido fosfonico si ottengono due serie di sali, le quali derivano entrambe dalla struttura dell'acido fosfonico:\nTautomeria della molecola di H3PO3: acido fosfonico HP(O)(OH)2 (a sinistra) e acido fosforoso P(OH)3 (a destra). L'equilibrio in realt\u00e0 \u00e8 fortemente spostato a sinistra.La nettissima prevalenza all'equilibrio per il tautomero acido fosfonico deriva dalla spiccata tendenza del fosforo ad esprimere la massima valenza in presenza di atomi elettronegativi (5 legami nel fosfonico rispetto a tre nel fosforoso), tendenza che si affievolisce in parte nello zolfo, l'elemento successivo, ma pi\u00f9 ancora nell'arsenico, l'omologo superiore del fosforo, dove la tendenza si rovescia: l'aciso arsenioso \u00e8 essenzialmente rappresentato dalla formula As(OH)3. Nel fosfonico c'\u00e8 la presenza del gruppo P=O, il gruppo fosforile. Questo legame doppio \u00e8 piuttosto forte, D0 = ~544\u00a0kJ/mol, mentre l'analogo con l'arsenico molto meno (~389\u00a0kJ/mol). Alla formazione di questo nel caso del fosforo viene attribuita la spinta che favorisce questo tautomero, analogamente a quanto avviene nella reazione di Michaelis-Arbuzov, mentre nel caso dell'arsenico questa manca. Andamenti analoghi si verificano per le coppie di elementi che seguono P e As: S/Se e Cl/Br. Questo fenomeno \u00e8 noto come 'riluttanza dei non metalli del quarto periodo ad assumere la valenza massima'.\nNonostante la chiara distinzione, si \u00e8 affermata la pratica comune in ambito principalmente commerciale e merceologico, di lasciare il nome generico di \"acido fosforoso\" a tale miscela, vista la non separabilit\u00e0 dei due tautomeri e che il suffisso \"-oso\" della nomenclatura tradizionale ben si adatta a un acido con un ossigeno in meno rispetto al fosforico.\nIn ambito di chimica inorganica la distinzione tra i due non \u00e8 in discussione; altrettanto per i derivati in chimica organica, i quali si ottengono da HP(=O)(OH)2 per sostituzione dell'atomo di idrogeno unito al fosforo con un alchile o arile, con i rispettivi esteri, da un lato, e gli esteri ottenibili da P(OH)3, dall'altro. Cos\u00ec, ad esempio, si hanno tre tipi di derivati:\nQuesti ultimi, i fosfiti organici, sono importanti anche in chimica organometallica: sono leganti adatti a centri metallici in basso stato di ossidazione e in questo ruolo possono sostituire un legante fosfinico o un legante carbonile. Proprio in questo ambito \u00e8 stato possibile ritrovare l'acido fosforoso propriamente detto, P(OH)3, cos\u00ec elusivo in ambito puramente inorganico, come legante presente in complessi organometallici con il metallo in configurazione elettronica \"d\"6, quali il complesso neutro Mo(CO)5(P(OH)3, in cui figura Mo(0), e lo ione [Ru(NH3)4(H2O)(P(OH)3)]2+, in cui \u00e8 presente Ru(II).\nPropriet\u00e0 acido-base.\nL'acido fosfonico (a differenza dell'acido fosforico) \u00e8 dunque un acido diprotico, poich\u00e9 l'idrogeno direttamente legato all'atomo di fosforo non \u00e8 facilmente ionizzabile. La sua prima costante di dissociazione (p\"K\"a1 = 1,26) lo rende, tra gli acidi deboli, piuttosto forte, simile all'ipofosforoso (p\"K\"a1 = 1,2), ma un po' pi\u00f9 forte del fosforico (p\"K\"a1 = 2,14):\nLa seconda dissociazione acida (p\"K\"a2 = 6,7) vede la deprotonazione dello ione idrogenofosfonato HP(O)2(OH)\u2212 a dare ione fosfonato HPO32\u2212:\nAnche in seconda dissociazione \u00e8 un leggermente pi\u00f9 forte dell'acido fosforico (p\"K\"a2 = 7,20).\nSintesi.\nL'acido fosfonico \u00e8 prodotto mediante idrolisi a freddo dell'anidride fosforosa P4O6 (a caldo la reazione diviene molto complessa):\nIl metodo pi\u00f9 comune di preparazione dell'acido fosfonico consiste nell'idrolisi, con acqua o vapore, del tricloruro di fosforo, ma la reazione \u00e8 violenta, pi\u00f9 adatta a livello industriale, che da farsi in laboratorio:\nLa stessa si pu\u00f2 anche ripetere con il tribromuro di fosforo, PBr3. Una reazione molto pi\u00f9 tranquilla e che fornisce l'acido essenziamente puro e privo di ogni altro prodotto \u00e8 quella del PCl3 con l'acido ossalico anidro:\nPCl3 + 3 (COOH)2 \u2192 H3PO3 + 3 CO\u2191 + 3 CO2\u2191 + 3 HCl\u2191\nReattivit\u00e0.\nL'acido fosfonico, riscaldato a 100 \u00b0C sotto vuoto (o in atmosfera inerte) si converte in acido difosfonico eliminando acqua:\n2 H3PO3 \u2192 H4P2O5 + H2O\nportando la temperatura a 200 \u00b0C, si decompone, dando acido fosforico e fosfina:\ne questo \u00e8 anche un metodo di sintesi della fosfina stessa.\nL'acido libero (o in soluzione acquosa), esposto all'aria si ossida ad acido fosforico; esso e le sue specie deprotonate sono infatti discreti agenti riducenti: E\u00b0(H3PO4\u00a0/\u00a0H3PO3) = -0,276\u00a0V, anche se non necessariamente rapidi, ma l'acido ipofosforoso \u00e8 un riducente assi migliore [E\u00b0(H3PO3\u00a0/\u00a0H3PO2) = -0,499\u00a0V]."}
{"id": "1422811", "revid": "124123", "url": "https://it.wikipedia.org/wiki?curid=1422811", "title": "Nati nel 570", "text": ""}
{"id": "1422812", "revid": "1793900", "url": "https://it.wikipedia.org/wiki?curid=1422812", "title": "Contea di Seneca (New York)", "text": "Seneca \u00e8 una contea situata nell'area centro-occidentale dello Stato di New York negli Stati Uniti.\nGeografia fisica.\nIl territorio della contea \u00e8 compreso tra i laghi Cayuga e il Seneca che definiscono rispettivamente il confine orientale e quello occidentale.\nLa contea confina a nord con la contea di Wayne, a est con la contea di Cayuga, a sud con le contee di Tompkins e di Schuyler ed a ovest con le contee di Yates e di Ontario.\nLe funzione amministrative della contea sono svolte dai villaggi di Ovid e Waterloo.\nStoria.\nI primi abitanti del territorio della contea furono gli indiani irochesi.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany.\nLa contea \u00e8 stata istituita nel 1804 separandola dalla contea di Cayuga."}
{"id": "1422813", "revid": "110157", "url": "https://it.wikipedia.org/wiki?curid=1422813", "title": "R\u00e9my Martin (azienda)", "text": "R\u00e9my Martin \u00e8 una delle grandi case produttrici di cognac, con sede nella citt\u00e0 di Cognac in Francia. Nel 1990 R\u00e9my Martin e Cointreau fanno una fusione e creano l'azienda R\u00e9my Cointreau.\nIl suo prodotto pi\u00f9 prestigioso \u00e8 il cognac Louis XIII."}
{"id": "1422814", "revid": "1573940", "url": "https://it.wikipedia.org/wiki?curid=1422814", "title": "Chiesa di San Leopoldo (Dolciano)", "text": "La chiesa di San Leopoldo \u00e8 un edificio religioso situato a Dolciano, nel comune di Chiusi in provincia di Siena.\nStoria e descrizione.\nDi propriet\u00e0 privata, si trova a fianco della Villa risalente agli inizi del XVIII secolo.\nL'edificio, in stile neoclassico della fine del secolo XVIII, presenta una caratteristica pianta circolare con volta a cupola. Sul prospetto principale si trova un portico costituito da sei colonne con capitello ionico, sormontato da un timpano arricchito da una cornice a dentelli.\nSotto il portico la facciata presenta il portale architravato con fascia soprastante affrescata. Al portico si accede da una breve scalinata.\nAnche l'interno \u00e8 affrescato; nella fascia in alto sono vari stemmi tra cui quello della famiglia Bologna che possiede il complesso dal 1861."}
{"id": "1422817", "revid": "1543377", "url": "https://it.wikipedia.org/wiki?curid=1422817", "title": "Change management", "text": "Con il termine inglese change management (traducibile approssimativamente in \"gestione del cambiamento\") si intende un approccio strutturato al cambiamento negli individui, nei gruppi, nelle organizzazioni e nelle societ\u00e0 che rende possibile (e/o pilota) la transizione da un assetto corrente ad un futuro assetto desiderato.\nIl \"change management\", cos\u00ec come viene comunemente inteso, fornisce strumenti e processi per riconoscere e comprendere il cambiamento e gestire l'impatto umano di una transizione, ad esempio dovuto ad innovazione o un cambiamento nella gestione operativa.\nCambiamento e transizione (terminologia utilizzata).\nLa parola \"cambiamento\" \u00e8 spesso usata in contesti professionali come sinonimo di transizione ma possiede un significato pi\u00f9 generico, mentre la parola \"transizione\" proviene da un contesto pi\u00f9 scientifico. In genetica per esempio la transizione \u00e8 un tipo di mutazione mentre in fisica indica il passaggio di un sistema da uno stato ad un altro; entrambi questi contesti attribuiscono alla parola \"transizione\" un significato pi\u00f9 preciso che richiama in modo appropriato la dinamica insita nel concetto di cambiamento sopra citato.\nQuando si parla di transizione si \u00e8 pi\u00f9 facilmente consapevoli della sfida connaturata alla necessit\u00e0 e/o alla volont\u00e0 di trasformare una situazione esistente in una nuova e si \u00e8 pi\u00f9 consapevoli dell'importanza di definire lo stato della situazione corrente [\"dove siamo?\"], quello della situazione desiderata [\"dove vogliamo arrivare?\"] e il percorso pi\u00f9 conveniente [\"come ci arriviamo?\"].\nPerci\u00f2 nell'utilizzo che se ne far\u00e0 in questa pagina il termine transizione esprimer\u00e0 una connotazione pi\u00f9 attiva (che esprime maggiormente il punto di vista di chi la transizione la desidera e/o la guida), mentre il termine cambiamento esprimer\u00e0 una connotazione pi\u00f9 passiva (che esprime maggiormente il punto di vista di chi il cambiamento lo subisce).\nContesto.\nLa transizione a cui si fa riferimento in questo contesto comprende un largo insieme di fenomeni.\nDal punto di vista individuale la transizione pu\u00f2 essere considerata una nuova attitudine da acquisire o un comportamento da cambiare.\nDal punto di vista di un'organizzazione (commerciale, sociale, politica, ecc.), o semplicemente di un gruppo di individui, la transizione pu\u00f2 essere rappresentata da un nuovo tipo di tecnologia da acquisire o da un nuovo assetto di processi da porre in atto oppure da un salto culturale da diffondere al proprio interno o all'esterno; in generale un'organizzazione per garantire il raggiungimento dei propri obiettivi ha necessit\u00e0 di governarne al meglio la trasformazione necessaria; tanto pi\u00f9 grande e tanto pi\u00f9 \u00e8 profondo il cambiamento, tanto maggiore \u00e8 lo sforzo e l'attenzione necessaria per governarlo e indirizzarlo verso la meta.\nDal punto di vista di una societ\u00e0 o di una struttura sociale la transizione pu\u00f2 essere associata a un nuovo progetto politico, l'entrata in vigore di una nuova legge, l'imposizione di un nuovo modello culturale e cos\u00ec via. A differenza per\u00f2 delle organizzazioni, le societ\u00e0 (con l'eccezione di qualche regime dittatoriale) non possono disporre dello stesso controllo sulle attivit\u00e0 degli individui di cui dispongono (limitatamente al loro orario di lavoro) le organizzazioni, per cui il governo della transizione \u00e8 un'attivit\u00e0 senz'altro pi\u00f9 complicata da realizzarsi.\nIn ogni caso, affinch\u00e9 una trasformazione possa realmente realizzarsi \u00e8 necessaria una strategia chiara ed una forte partecipazione e motivazione delle persone coinvolte. La cultura e le prassi esistenti di \"Change Management\" forniscono un quadro d'insieme e degli strumenti per governare l'impatto della trasformazione sulle persone coinvolte e, viceversa, aiutare gli individui a orientarsi e muoversi all'interno dei cambiamenti del mondo circostante che si trasforma. A questo proposito le ricerche pi\u00f9 recenti evidenziano la necessit\u00e0 di una efficace combinazione tra gli strumenti organizzativi di \"Change Management\" e i modelli individuali di \"Change Management\".\nLe teorie di \"change management\" si sono evolute a partire dalla psicologia, dall'area economico-commerciale e dall'ingegneria gestionale. Per questo motivo alcune teorie derivano da modelli di sviluppo organizzativo mentre altre sono basate su modelli di comportamento individuale e sociale. Ragion per cui l'argomento \u00e8 stato articolato nei tre paragrafi che seguono.\nIl change management dal punto di vista individuale.\nDal punto di vista individuale il \"Change Management\" descrive l'approccio con cui l'individuo reagisce ai grandi cambiamenti che lo coinvolgono, sia che si tratti di contesti strettamente personali piuttosto che aziendali o sociali. Pu\u00f2 essere inteso sia come uno strumento per prevedere e gestire le reazioni degli individui sia, al contrario, per aiutare gli individui a governare e canalizzare le proprie reazioni. Forti sono le connessioni con gli studi di psicologia.\nModello di Kurt Lewin.\nIl modello sviluppato da Kurt Lewin, uno dei primi modelli di \"Change Management\" che ne ha interpretato il punto di vista individuale, descriveva la transizione come un processo a tre stadi.\nIl primo stadio, lo \u201c\"scongelamento\"\u201d (\u201c\"unfreezing\"\u201d), comporta il superamento dell'inerzia e lo smantellamento della mentalit\u00e0 e delle abitudini esistenti. La naturale resistenza innescata dai meccanismi di difesa deve essere superata.\nIl secondo stadio, quello in cui si attua/manifesta il cambiamento, \u00e8 contraddistinto da uno stato di confusione e di provvisoriet\u00e0 legata alla transizione. Si \u00e8 consapevoli che il quadro precedente \u00e8 stato messo in discussione ma non si ha ancora una chiara percezione di come sostituirlo.\nIl terzo stadio, il \u201c\"ricongelamento\"\u201d (\"refreezing\"), comporta il consolidamento del nuovo quadro e delle nuove abitudini e la loro cristallizzazione, riportando gli individui ad un livello di confidenza con i processi analogo a quello prima del cambiamento.\nModello di K\u00fcbler-Ross.\nAlcune teorie sono basate su approcci derivanti dal modello di Elisabeth K\u00fcbler Ross spiegato nel libro \"La morte e il morire\". Le fasi (non necessariamente in sequenza temporale) con cui reagisce l'individuo che subisce un lutto importante o gli viene diagnosticata una malattia grave sono tipicamente contrassegnate da: negazione/rifiuto (\"non \u00e8 possibile!\"), rabbia (\"perch\u00e9 proprio a me?\"), patteggiamento (\"salviamo il salvabile\"), depressione (\"non sar\u00e0 pi\u00f9 come prima\"), accettazione (\"mettiamoci l'animo in pace\").\nI modelli derivati generalizzano e trasportano queste fasi reattive in ambiti diversi da quello in cui il modello \u00e8 nato (applicandolo per esempio all'ambito lavorativo) evidenziando una forte analogia con i vari contesti nei quali l'individuo si trova di fronte a cambiamenti che non comprende ritrovandosi ad essere soggetto passivo.\nIl change management dal punto di vista delle organizzazioni.\nDalla prospettiva delle organizzazioni (non necessariamente aziendali), il \"change management\" include i processi e gli strumenti per gestire l'impatto umano di una transizione. Questi strumenti comprendono un approccio strutturato che pu\u00f2 essere efficacemente utilizzato per realizzare, accompagnare e supportare la transizione, aiutando cos\u00ec l'organizzazione a realizzare e governare la propria trasformazione.\nUna comprensione pi\u00f9 concreta di questa prospettiva risulta pi\u00f9 facile dall'osservazione dello schema riportato a fianco, che contiene un esempio dei processi e delle fasi utilizzate per realizzare un tipico intervento di \"change management\" all'interno di una organizzazione; nell'esempio riportato:\nPer consentire di raggiungere in profondit\u00e0 gli effetti desiderati questi strumenti necessitano di essere integrati con una sufficiente comprensione del contesto dal punto di vista del \"change management\" individuale.\nConservatorismo dinamico delle organizzazioni.\nQuesto modello proposto da Sch\u00f6n esplora la natura tendenzialmente conservativa delle organizzazioni (in analogia al principio di conservazione di una specie) che le induce ad auto proteggersi dai cambiamenti non originati dalla propria volont\u00e0. Sch\u00f6n riconosce la crescente necessit\u00e0 delle organizzazioni a divenire pi\u00f9 flessibili per far fronte alla crescente velocit\u00e0 dei cambiamenti che le investono in misura sempre maggiore, arrivando a dotarsi di un processo di 'apprendimento' continuo. Molto precocemente Sch\u00f6n riconobbe l'efficacia e la necessit\u00e0 di adeguarsi al concetto attualmente indicato nel campo commerciale come \"learning organization\" (traducibile all'incirca come 'organizzazione che impara'). Queste idee vennero ulteriormente sviluppate nel suo modello di \"prassi riflessiva\", che disegna un processo per far fronte a questi costanti cambiamenti.\nLa resistenza al cambiamento.\nQualche secolo dopo Machiavelli (rif. \"Incipit\" di questa pagina), Richard Beckhard e David Gleicher riuscirono a sviluppare una \"formula per il cambiamento\" (meglio conosciuta come \"formula di Gleicher\"):\nLa formula e David Gleicher, esprime il concetto fondamentale che il cambiamento \u00e8 realizzabile soltanto se il prodotto delle forze che \"producono\" il cambiamento \u00e8 superiore alla resistenza che vi si oppone.\nDa un altro punto di vista riesce a cambiare soltanto chi \u00e8 sufficientemente consapevole delle energie necessarie a farlo ed \u00e8 disposto a sostenere il proprio cambiamento con una forte volont\u00e0 (o un forte mandato), piuttosto chi \u00e8 costretto a farlo travolto dalle proprie difficolt\u00e0.\nLa costruzione del cambiamento.\nUno dei modelli pi\u00f9 noti per la messa a punto di un programma di \"change management\" \u00e8 rappresentato dal modello ADKAR che \u00e8 stato sviluppato da Prosci in seguito alla collaborazione di pi\u00f9 di 1000 aziende di 59 paesi diversi.\nIl modello individua i cinque mattoni fondamentali da utilizzare per la costruzione di un programma di \"change management\":\nSi tratta in pratica di un utile strumento per verificare la copertura da parte della iniziativa di \"change management\" di tutti i mattoni fondamentali del programma.\nIl modello leadership-based.\nJohn Paul Kotter, professore emerito presso Harvard, ha proposto nel 1996 un modello di gestione del cambiamento organizzativo basato sul concetto di leadership.\nQuesto modello, in particolare, \u00e8 stato sviluppato a partire da quelli che secondo il suo autore sono gli otto errori pi\u00f9 gravi e pi\u00f9 comunemente commessi dalle imprese durante l'implementazione di un cambiamento organizzativo. Nella sua opera \"Leading Change\", definita dal Time Magazine uno dei venticinque pi\u00f9 influenti libri di economia aziendale di sempre, Kotter propose quindi un processo a otto fasi per evitare di commettere questi errori e incrementare sensibilmente le probabilit\u00e0 di successo dei progetti di trasformazione aziendale.\nLe fasi identificate da Kotter sono le seguenti:\nIl cambiamento ed il ruolo del management nelle organizzazioni.\nUna delle maggiori responsabilit\u00e0 del management \u00e8 quella di identificare precocemente i cambiamenti rilevanti (le \"mutazioni\") che si manifestano nell'ambiente interno ed esterno, ed avviare per tempo i programmi necessari ad accompagnarle o a contrastarle. \u00c8 molto importante valutare anche l'impatto che le trasformazioni potranno determinare sul piano umano e sociale, su quello dei processi e quello delle tecnologie.\nIl management in particolare ha la responsabilit\u00e0 di prevedere le reazioni che si manifesteranno in conseguenza a queste trasformazioni e varare perci\u00f2 azioni/progetti adeguati ad accompagnare/realizzare la transizione e preparare il personale della propria organizzazione al nuovo assetto e favorire la loro accettazione del cambiamento.\nPertanto i programmi avviati dovranno pervadere in profondit\u00e0 l'organizzazione e dovranno essere monitorati nella loro efficacia e, se necessario, aggiustati.\nA fianco viene riportato un tipo esempio di \"governance\" di un programma, con l'evidenza delle interrelazioni che il management ha con gli altri ruoli dell'organizzazione; un efficace controllo presuppone un sistema di relazioni chiaro, ruoli e responsabilit\u00e0 ben definite.\nLa partecipazione all'interno di una organizzazione non pu\u00f2 essere intesa soltanto come un esercizio di disciplina (anche se a volte \u00e8 necessario che lo sia), ma anche come condi\"visione\", ossia la proposizione di una visione e di una strategia che vengono costruite, spiegate e accettate come le migliori possibili per quella organizzazione in quella situazione e in quel momento.\nIl cambiamento in rapporto alla pianificazione strategica.\nTra i modelli utilizzati in contesti di radicali cambiamenti in ambito aziendale \u00e8 da considerare quello proposto da Gabrielle O'Donovan, che ha messo a punto una metodologia per la pianificazione strategica al servizio dei programmi di trasformazione che presuppongono rilevanti cambiamenti culturali. A grandi linee questa metodologia si basa su queste fasi:\nIn queste fasi strumenti per la collaborazione di gruppo quali le mappe mentali e le mappe concettuali possono essere di grande aiuto nel fornire una complessiva impostazione sistemica.\nI laboratori del cambiamento: tecniche di analisi per la ricerca di proposte e soluzioni.\nA prescindere dai modelli utilizzati per costruire percorsi di trasformazione, esistono diverse tecniche di analisi utilizzate per la ricerca di proposte e soluzioni a fronte di criticit\u00e0 e/o opportunit\u00e0 presenti in un determinato contesto. Tra queste si possono citare:\nUn tratto comune ad alcuni di questi approcci asserisce che una formulazione chiusa di un problema spesso inibisce le soluzioni innovative mentre se si trasforma l'enunciazione chiusa in una domanda aperta, il procedimento favorisce la collaborazione delle persone coinvolte ed arricchisce la gamma delle risposte possibili evitando che il problema venga trasformato in un atto d'accusa che ostacola la ricerca della soluzione migliore.\nPunto di vista sociale.\nIl \"change management\" pu\u00f2 prestarsi a diversi livelli di lettura anche in una dimensione sociale: dal lato dell'individuo pu\u00f2 essere visto come una bussola per orientarsi in un contesto di rilevanti cambiamenti:\nDal lato del sistema sociale/politico/religioso/culturale/ecc. invece il \"change management\" pu\u00f2 essere visto come un insieme di strumenti e processi utile ad ottenere il consenso (materia trattata approfonditamente, specialmente nei suoi aspetti \"manipolatori\", da Edward Bernays da molti considerato il padre fondatore delle pubbliche relazioni moderne) e/o la partecipazione attiva della \"massa\" (o del proprio \"target\") per il raggiungimento dei propri obiettivi di trasformazione o in generale per la realizzazione della propria missione. Esempi di questo secondo lato potrebbero essere:\nIn questo ambito il lato dell'individuo \u00e8 quello che viene osservato attraverso le lenti dell'antropologia culturale, mentre il lato del sistema \u00e8 quello che viene osservato dalle lenti della politica, dell'associazionismo culturale, delle parti sociali (associazioni di imprese o sindacati), del mondo delle associazioni religiose, ecc.\nIl \"change management\" in ambito sociale agisce su scala diversa rispetto all'ambito delle organizzazioni: gli individui hanno un livello di protagonismo e/o antagonismo pi\u00f9 elevato e sono meno soggetti ai controlli (che dentro un'organizzazione possono essere esercitati in modo pi\u00f9 forte), a meno che ovviamente non si prendano in considerazione regimi coercitivi. Questi aspetti fanno s\u00ec che tra gli strumenti ed i processi forniti dal \"Change Management\" acquistino maggiore importanza i piani di comunicazione, la Comunicazione integrata e in generale le iniziative che sollecitino il ruolo e gli apporti (pro) attivi degli individui e/o delle \"masse\" interessate alla transizione in questione e di contro ne attenuino le probabili/inevitabili resistenze. Il tema \u00e8 senz'altro riconducibile allo stesso affrontato da Machiavelli nel suo trattato di dottrina politica Il Principe (in particolare nel capitolo VI) da cui, non a caso \u00e8 stato tratto l'incipit di questa voce, e che potrebbe essere considerato a buona ragione uno dei pi\u00f9 noti antesignani del \"Change Management\".\nOltre al ruolo della comunicazione sono importanti la comprensione delle dinamiche di interazione delle \"masse\" (tema ampiamente trattato negli anni sessanta da Elias Canetti), quello del ruolo dei mezzi di comunicazione nella societ\u00e0 odierna (approfondito da Marshall McLuhan negli anni sessanta e trattato in modo interessante da Claudio Fracassi negli anni novanta) e quello dei meccanismi di comprensione della comunicazione da parte degli individui.\nL'approccio costruttivista.\nIl concetto che \"la mappa non \u00e8 il territorio\" (\"Map-Territory relation\") \u00e8 utilizzato dalle neuroscienze per spiegare che l'individuo non ha accesso diretto alla struttura della realt\u00e0, ma ha soltanto accesso a un insieme di costrutti (stratificatisi nel tempo) che la rappresentano. Esso \u00e8 stato formalizzato in un modello conosciuto come \"Scala di Inferenza\" (\"Ladder of Inference\") da Chris Argyris.\nRagion per cui nel \"Change Management\" i processi di comunicazione si devono assicurare che le informazioni riguardanti il cambiamento e le sue conseguenze vengano presentate in modo tale che persone con mentalit\u00e0 e orientamenti diversi possano effettivamente comprenderle. I metodi basati sulla relazione mappa/territorio aiutano le persone a:\nAlcune metodologie basate su questo principio sono:"}
{"id": "1422818", "revid": "124123", "url": "https://it.wikipedia.org/wiki?curid=1422818", "title": "Morti nel 573", "text": ""}
{"id": "1422820", "revid": "124123", "url": "https://it.wikipedia.org/wiki?curid=1422820", "title": "Nati nel 583", "text": ""}
{"id": "1422821", "revid": "1573940", "url": "https://it.wikipedia.org/wiki?curid=1422821", "title": "Chiesa di San Pietro Apostolo (Macciano)", "text": "La chiesa di San Pietro Apostolo si trova a Macciano, nel comune di Chiusi.\nStoria e descrizione.\nSi hanno notizie della chiesa dalla fine del XIV secolo. Presenta la facciata rinforzata da contrafforti angolari, tetto a capanna e campanile a vela con due campane.\nL'interno, molto sviluppato in altezza, \u00e8 ad unica navata, diviso in quattro campate e con quattro grandi finestre."}
{"id": "1422822", "revid": "124123", "url": "https://it.wikipedia.org/wiki?curid=1422822", "title": "Morti nel 583", "text": ""}
{"id": "1422825", "revid": "167080", "url": "https://it.wikipedia.org/wiki?curid=1422825", "title": "Diritto d\u2019asilo", "text": ""}
{"id": "1422826", "revid": "106908", "url": "https://it.wikipedia.org/wiki?curid=1422826", "title": "Augustin (Romania)", "text": "Augustin (in ungherese \"\u00c1gostonfalva\") \u00e8 un comune della Romania di 1.662 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 indipendente dal 2004; in precedenza faceva parte del comune di Ormeni\u0219."}
{"id": "1422827", "revid": "124123", "url": "https://it.wikipedia.org/wiki?curid=1422827", "title": "Morti nel 584", "text": ""}
{"id": "1422828", "revid": "124524916", "url": "https://it.wikipedia.org/wiki?curid=1422828", "title": "Berghof", "text": "Il Berghof era la casa di Adolf Hitler nell'Obersalzberg delle Alpi Salisburghesi vicino a Berchtesgaden, in Baviera, a una ventina di chilometri da Salisburgo.\nStoria.\nAdolf Hitler.\nIl Berghof era inizialmente una piccola casa di vacanza, chiamata \"Haus Wachenfeld\". Fu costruita da un uomo d'affari di Buxtehude, Otto Winter. Morto Otto Winter la vedova affitt\u00f2 la casa ad Adolf Hitler per 100 Reichsmark nel 1928. Nel 1933 Hitler riusc\u00ec ad acquistare la casa grazie alle vendite di \"Mein Kampf\". Il luogo, molto scenografico, si trova in un punto dove sembra che il K\u00f6nigssee sia vicinissimo, ed \u00e8 situato sulla stessa montagna che ospita il Kehlsteinhaus, o \"Nido d'Aquila\", che fu raramente visitato da Hitler a causa della sua paura per l'altitudine. Molte case di montagna furono costruite nelle vicinanze dai gerarchi nazisti, con edifici annessi per il loro personale e la loro sicurezza.\nIl piccolo chalet fu ricostruito e continuamente ampliato fino alla fine della guerra. Fu aggiunta una grande terrazza, venne decorato in stile rustico alpino e la sala da pranzo fu rivestita di pino cembro. Nella grande sala furono dipinte finte finestre con immagini dei paesi della patria di Hitler, la nativa Austria.\nIl Berghof \u00e8 stato visitato da Albert Speer, Heinrich Himmler, Joachim von Ribbentrop, Joseph Goebbels, Karl Wolff, Reinhard Heydrich, da Galeazzo Ciano e anche da Benito Mussolini.\nConquista alleata.\nLe prime truppe alleate arrivate al Berghof furono la 3rd Infantry Division statunitense che conquist\u00f2 Berchtesgaden e il Berghof. Quattro giorni dopo arriv\u00f2 la 2\u00aa Divisione corazzata francese che conquist\u00f2 il Nido d'Aquila. Il terzo battaglione del 506\u00ba Reggimento arriv\u00f2 a Berchtesgaden da una strada differente e \nIl Berghof fu bombardato il 25 aprile 1945, dodici giorni prima della resa della Germania nazista avvenuta il 7 maggio, da 318 Avro Lancaster. Le rovine furono demolite il 30 aprile 1952.\nSia la 3\u00aa Divisione di fanteria statunitense che la 2\u00aa Divisione corazzata francese GTV (\"Groupement Tactique V\u00e9zinet\") arrivarono a Berchtesgaden il 4 maggio 1945. Il Berghof fu conquistato il 6 maggio dai francesi e gli statunitensi vi arrivarono solo due giorni dopo, \nSoggiorni di Hitler durante la guerra.\nQuesta tabella riporta la data di inizio e fine dei soggiorni di Hitler al Berghof durante la seconda guerra mondiale.\nComplessivamente Hitler ha trascorso al Berghof 280 giorni fino al 1944, poi a causa della disfatta militare si stabil\u00ec definitivamente nel pi\u00f9 sicuro F\u00fchrerbunker di Berlino."}
{"id": "1422829", "revid": "1929898", "url": "https://it.wikipedia.org/wiki?curid=1422829", "title": "Parco Candler", "text": "Il parco Candler \u00e8 un parco cittadino di 55 acri, pari a 223.000 m\u00b2, situato in Atlanta, Georgia, all'altezza del 585 di Candler Park Drive. Il suo nome \u00e8 in onore di Asa Candler che don\u00f2 il terreno alla citt\u00e0 nel 1922. Candler Park \u00e8 anche il nome del quartiere che lo circonda.\nSi trova nella parte di citt\u00e0 verso la contea di DeKalb, attorno a Lake Claire, Inman Park e Druid Hills. Al suo interno sono compresi un campo da golf da nove buche, una piscina, un campo di calcio, uno di pallacanestro, vari campi da tennis e un parco giochi. L'omonimo quartiere \u00e8 sede originale del Flying Biscuit, uno dei pi\u00f9 popolari \"brunch spots\" di Atlanta.\nIl \"Candler Park Historic District\" \u00e8 stato menzionato dal \"National Register of Historic Places\" dell'8 settembre 1983, e in seguito il 17 marzo 2005 per espansione dei propri confini. Include parte del lago Claire."}
{"id": "1422830", "revid": "124123", "url": "https://it.wikipedia.org/wiki?curid=1422830", "title": "Morti nel 585", "text": ""}
{"id": "1422831", "revid": "1318658", "url": "https://it.wikipedia.org/wiki?curid=1422831", "title": "Citt\u00e0 del libro", "text": "La Citt\u00e0 del libro \u00e8 stata una rassegna letteraria nazionale svolta a Campi Salentina, in provincia di Lecce.\nLa rassegna, articolata in pi\u00f9 giornate, constava di presentazioni di libri e tavole rotonde di argomento letterario, storico, filosofico e scientifico, affiancate da eventi collaterali come letture poetiche, mostre e installazioni artistiche, proiezioni di documentari, spettacoli teatrali e musicali e laboratori per ragazzi. Dal 2005 il fulcro della rassegna \u00e8 stato spostato nel centro fieristico di Campi Salentina, ma ha manteuto gli eventi collaterali negli edifici nel centro storico della cittadina.\nSecondo quanto dichiarato dagli organizzatori, la manifestazione ha richiamato fino a circa 100\u00a0000 visitatori.\nStoria.\nLa prima edizione, promossa dall'amministrazione comunale guidata dal sindaco Egidio Zacheo, si tenne a dicembre 1995, e venne intitolata \"...per amore del libro\".\nNel 2001 all'assessorato alla Cultura di Campi Salentina si affianc\u00f2 nell'organizzazione un \"comitato scientifico\" composto da Giovanni Cantoni, Marcello Dell'Utri, Gennaro Malgieri, Alfredo Mantovano, Pasquale Squitieri e Marcello Veneziani.\nNel 2002, fu istituita la \"Fondazione Citt\u00e0 del Libro onlus\" perch\u00e9 potesse dedicarsi con risorse proprie all'organizzazione della rassegna e ad altre iniziative dedicate alla lettura nel Salento. La presidenza del comitato scientifico fu affidata a Marcello Veneziani, che tenne l'incarico per alcuni anni. \nNel 2004, in occasione della decima edizione, parteciparono oltre ottanta case editrici. Grazie alla collaborazione con la Fondazione Bellonci, giunsero a Campi i finalisti del Premio Strega. Il programma si arricch\u00ec di concorsi di poesia e scrittura rivolti soprattutto ai giovani e di diversi eventi collaterali.\nDal 2005 la rassegna \u00e8 stata ospitata nel centro fieristico realizzato alle porte della cittadina. Nel 2006 ha ottenuto il patrocinio della commissione italiana dell'UNESCO e ha visto la nascita del concorso giornalistico \"Cronaca di noi\" (\"Premio Maurizio Rampino\"), promosso in collaborazione con La Gazzetta del Mezzogiorno. . \nSuccessivamente, a partire dagli anni duemiladieci la Fondazione Citt\u00e0 del Libro e ha scontato difficolt\u00e0 amministrative, organizzative e finanziarie che hanno portato prima a una sospensione della manifestazione e ne hanno poi consentito lo svolgimento solo ad intermittenza. "}
{"id": "1422832", "revid": "124123", "url": "https://it.wikipedia.org/wiki?curid=1422832", "title": "Morti nel 586", "text": ""}
{"id": "1422833", "revid": "969332", "url": "https://it.wikipedia.org/wiki?curid=1422833", "title": "Palazzo San Demetrio", "text": "Palazzo San Demetrio gi\u00e0 Palazzo Massa di San Gregorio, a Catania, occupa l'angolo nord-ovest dei Quattro Canti, tra la via Etnea e la via Antonino di San Giuliano, ed \u00e8 considerato, insieme al coevo Palazzo Biscari, il maggiore esempio di architettura tardo-barocca della citt\u00e0 oltre ad essere il simbolo stesso della rinascita di Catania, non solo dopo il terremoto del 1693 ma anche del pi\u00f9 recente secondo dopoguerra: esso infatti fu ricostruito pietra per pietra dopo che i bombardamenti del 1943 lo avevano distrutto quasi completamente.\nStoria.\nIl palazzo fu il primo a risorgere, dopo il terribile Terremoto del Val di Noto del 1693 che distrusse per intero Catania e tutto l'angolo sudorientale della Sicilia, per volere del Barone di San Gregorio, Don Eusebio Massa che nel 1694 pose nell'androne del nuovo edificio un'epigrafe a ricordo del terremoto e come buon auspicio per il futuro:\nSalvatore Pellegrino, barone di San Demetrio dal 1714, acquist\u00f2 il palazzo dopo il decesso di Eusebio Massa. Perci\u00f2 la famiglia Pellegrino abit\u00f2 in questo palazzo fino ai primi del Novecento. Il palazzo continuamente ampliato, con la costruzione tra l'altro di un teatro (uno dei pochi a Catania in quell'epoca), oggi scomparso e dove pi\u00f9 tardi avrebbe mosso i primi passi anche Vincenzo Bellini. \nNotevoli cambiamenti sono stati apportati nel corso dei secoli all'edificio in particolare con la costruzione di un nuovo palazzo nel XIX secolo, prospettante sulle vie Alessandro Manzoni, Prefettura e Antonino di San Giuliano, ad inglobare il precedente di cui per\u00f2 non fu intaccata la facciata sulla via Etnea e sull'angolo dei Quattro Canti. Quest'ultimo prospetto fu comunque modificato nel corso dei lavori di livellamento del piano stradale (1870) che in quel punto fu abbassato di circa due metri provocando un notevole alteramento delle proporzioni dell'edificio con piccoli e grandi accorgimenti per riequilibrarlo col nuovo livello stradale. Cos\u00ec le cornici delle botteghe appaiono assolutamente incongrue e l'abbassamento del portone \u00e8 stato camuffato con una finestrella cinta di goffe decorazioni baroccheggianti. \nDurante la Seconda guerra mondiale, Catania fu pesantemente bombardata e il 16 aprile 1943 due bombe caddero sul palazzo sventrandolo; in piedi rimasero solo i tre balconi angolari mentre circa settanta persone rifugiatesi nell'androne perirono sotto le macerie. Nel secondo dopoguerra fu ricostruito su progetto dell'architetto Giuseppe Marletta, basandosi su foto e progetti."}
{"id": "1422835", "revid": "118031", "url": "https://it.wikipedia.org/wiki?curid=1422835", "title": "Candler Park", "text": ""}
{"id": "1422838", "revid": "1573940", "url": "https://it.wikipedia.org/wiki?curid=1422838", "title": "Chiesa del Santissimo Nome di Maria (Querce al Pino)", "text": "La chiesa del Santissimo Nome di Maria \u00e8 un edificio religioso situato a Querce al Pino, nel comune di Chiusi.\nStoria.\nNel 1586, dove sorgeva un tabernacolo con l'immagine della Madonna detta di Querce al Pino, fu costruita la chiesa, prima affidata ai francescani e poi ai gesuiti. Fu restaurata e ampliata alla fine del XVIII secolo. Durante l'ultima guerra la primitiva cappella fu quasi distrutta.\nDescrizione.\nL'edificio presenta il prospetto in cotto profilato in travertino, portale in travertino, campanile a vela con due campane.\nL'interno, ad unica navata, conserva due altari nelle cappelle del transetto e l'altare maggiore, con un dipinto con la \"Madonna, Santa Mustiola, San Lorenzo e altri santi\" di scuola senese del secolo XVIII. Gli affreschi nel transetto destro raffigurano \"San Francesco e San Girolamo in preghiera\" e nelle lunette l\"'Annunciazione\" e la \"Sacra Famiglia\" (XVII secolo)."}
{"id": "1422839", "revid": "124123", "url": "https://it.wikipedia.org/wiki?curid=1422839", "title": "Morti nel 601", "text": ""}
{"id": "1422842", "revid": "287204", "url": "https://it.wikipedia.org/wiki?curid=1422842", "title": "Pressappoco", "text": "Pressappoco. Papere, bufale e altre bestialit\u00e0 dei giornalisti italiani (edito dalla Arnoldo Mondadori Editore Editore nel 1992) \u00e8 un saggio di Onofrio Pirrotta, giornalista italiano, noto come cronista politico, sugli errori ed il pressappochismo di molti suoi colleghi, soprattutto nel trattare argomenti storici, geografici, letterari, scientifici e nel condire i loro articoli di citazioni anche latine e regolarmente sbagliate. I giornalisti citati vanno dalle grandi firme come Eugenio Scalfari, Indro Montanelli ed Enzo Biagi, ai cronisti di nera, pi\u00f9 o meno famosi, che sbattono il mostro in prima pagina senza tanti scrupoli. \"Mostri\" che, quasi sempre, dopo un po' di tempo, si riveleranno assolutamente innocenti."}
{"id": "1422844", "revid": "124123", "url": "https://it.wikipedia.org/wiki?curid=1422844", "title": "Morti nel 603", "text": ""}
{"id": "1422846", "revid": "767487", "url": "https://it.wikipedia.org/wiki?curid=1422846", "title": "Beclean (Bra\u0219ov)", "text": "Beclean (in ungherese \"Betlen\", in tedesco \"Badlinen\") \u00e8 un comune della Romania di 1.642 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 5 villaggi: Beclean, Bohol\u021b, Calbor, Hurez, Lu\u021ba."}
{"id": "1422851", "revid": "124123", "url": "https://it.wikipedia.org/wiki?curid=1422851", "title": "Morti nel 610", "text": ""}
{"id": "1422856", "revid": "124123", "url": "https://it.wikipedia.org/wiki?curid=1422856", "title": "Morti nel 612", "text": ""}
{"id": "1422861", "revid": "124123", "url": "https://it.wikipedia.org/wiki?curid=1422861", "title": "Morti nel 620", "text": ""}
{"id": "1422862", "revid": "767487", "url": "https://it.wikipedia.org/wiki?curid=1422862", "title": "Due giorni senza respiro", "text": "Due giorni senza respiro (\"2 Days in the Valley\") \u00e8 un film del 1996 scritto e diretto da John Herzfeld.\nIl film mescola vari generi e attinge dai film di Altman e Tarantino.\nTrama.\nIl film racconta le 48 ore di un gruppo di persone che hanno a che fare con un omicidio. In fuga dal perfido compare che vuole eliminarlo, un malavitoso italoamericano dal cuore d'oro, in attesa di vendicarsi, le sequestra in una villa.\nProduzione.\nLa parte di Charlize Theron era stata scritta per l'attrice Daphne Deckers."}
{"id": "1422863", "revid": "124123", "url": "https://it.wikipedia.org/wiki?curid=1422863", "title": "Morti nel 621", "text": ""}
{"id": "1422869", "revid": "124123", "url": "https://it.wikipedia.org/wiki?curid=1422869", "title": "Morti nel 632", "text": ""}
{"id": "1422873", "revid": "124123", "url": "https://it.wikipedia.org/wiki?curid=1422873", "title": "Morti nel 634", "text": ""}
{"id": "1422877", "revid": "110409503", "url": "https://it.wikipedia.org/wiki?curid=1422877", "title": "Salto (informatica)", "text": "Un salto (o diramazione in alcune architetture di microprocessori, come il PDP-8 e l'Intel x86) \u00e8 un punto nel quale in un processo viene alterato il sequenziale flusso delle istruzioni. \nDescrizione.\nIl termine salto viene comunemente utilizzato nei linguaggi a basso livello come l'assembly; nei linguaggi ad alto livello i salti sono spesso sostituiti da costrutti di selezione (ad esempio, nei linguaggi \"c-like\" sono rappresentabili con degli codice_1 e codice_2), che svolgono logicamente la stessa funzione per cui il salto \u00e8 stato creato nella programmazione a livello macchina. Un esempio di salto nei linguaggi di programmazione \u00e8 l'istruzione goto (lett. \"vai a\").\nUna istruzione che causa un salto, detta istruzione di salto, pu\u00f2 essere svolta o non svolta: se il salto non viene effettuato, il normale flusso sequenziale delle istruzioni non viene cambiato e l'istruzione seguente da caricare nella coda di prefetch \u00e8 quella immediatamente dopo l'istruzione di salto. Se il salto viene eseguito, l'istruzione caricata si trova in una area di memoria indicata esplicitamente o non esplicitamente nell'istruzione di salto. Esistono due tipi di istruzioni di salto: il \"salto condizionato\" che pu\u00f2 essere eseguito o non eseguito, ed il \"salto incondizionato\", che viene sempre eseguito.\nI salti incondizionati sono deprecati nella programmazione con linguaggi ad alto livello: risulta difficile modificare l'algoritmo per apportare degli aggiornamenti e rende difficile la comprensione del codice ad altri utenti.\nPer migliorare le prestazioni del microprocessore, tentando di eliminare la dipendenza dai controlli, si cerca di ottenere un perfetto pipeline grazie alla tabella storica dei salti (\"Branch Target Buffer\" o BTB), prima di essa i microprocessori tentavano di ottenere lo stesso risultato grazie ad una doppia coda di prefetch.\nEsempi.\nUn salto incondizionato nel linguaggio assembly di Intel:\n jmp 0x00100000\nUn salto condizionato nel linguaggio assembly di Intel:\n jz 0x00100000"}
{"id": "1422881", "revid": "124123", "url": "https://it.wikipedia.org/wiki?curid=1422881", "title": "Morti nel 636", "text": ""}
{"id": "1422887", "revid": "124123", "url": "https://it.wikipedia.org/wiki?curid=1422887", "title": "Morti nel 639", "text": ""}
{"id": "1422889", "revid": "1602064", "url": "https://it.wikipedia.org/wiki?curid=1422889", "title": "Bod (Romania)", "text": "Bod (in ungherese \"Botfalu\", in tedesco \"Brenndorf\") \u00e8 un comune della Romania di abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di due villaggi: Bod e Colonia Bod.\nL'economia locale \u00e8 basata soprattutto su un importante zuccherificio, uno dei pi\u00f9 grandi della Romania.\nIl clima del comune \u00e8 particolarmente freddo, tanto che Bod detiene il primato della pi\u00f9 bassa temperatura mai registrata in Romania: -38,5\u00a0\u00b0C.\nStoria e luoghi d'interesse.\nLa prima documentazione del luogo risale al 1211 quando inizi\u00f2 la colonizzazione sassone . Nel 1241 il borgo fu incendiato dai Tartari, e per questo motivo, in sassone il villaggio \u00e8 detto \"Brenndorf\" (\"Villaggio Bruciato\").&lt;br&gt;\nEsisteva anche qui unantica fortificazione\", che fu abbattuta dal forte terremoto del 1802, ricordata oggi da un breve tratto di muro. Ben conservata \u00e8 la chiesa luterana\"' risalente al XIV secolo e rifatta nel XVI. All'interno conserva un altare neoclassico con un dipinto raffigurante \"Ges\u00f9 sul monte degli ulivi\". &lt;br&gt;\nLa chiesa ortodossa di San Nicola risale al 1815 in seguito allargata (1870) per l'aumento della popolazione; in quella occasione fu sostituita l'iconostasi con una nuova in legno d'abete.\nNel 1889 fu fondato lo Zuccherificio, attorno al quale sorsero le case gli operai, che oggi costituiscono il nucleo di Colonia Bod. &lt;br&gt;Qui fu costruita fra il 1933 e il 1934 la Stazione radio da onde lunghe, ancora funzionante con una potenza ridotta da \u00a0kW a 200\u00a0kW, che durante la seconda guerra mondiale fu oggetto di molti scontri per il suo controllo."}
{"id": "1422893", "revid": "124123", "url": "https://it.wikipedia.org/wiki?curid=1422893", "title": "Morti nel 642", "text": ""}
{"id": "1422896", "revid": "124123", "url": "https://it.wikipedia.org/wiki?curid=1422896", "title": "Morti nel 643", "text": ""}
{"id": "1422898", "revid": "773636", "url": "https://it.wikipedia.org/wiki?curid=1422898", "title": "Chiesa dell'Immacolata (Chianciano Terme)", "text": "La chiesa dell'Immacolata si trova a Chianciano Terme.\nAnticamente in questo luogo esisteva un ospedale ricordato nel 1272. Nel 1475 vi fu costruita una chiesa con il nome di Santa Maria della Stella. Distrutta durante la Guerra di Siena nel 1555, venne restaurata nel 1580 e prese il nome di chiesa della Morte. \nA questa data risalgono l'altare maggiore e i due altari laterali. La denominazione attuale risale al 1958.\nI dipinti con l\"'\"Annunciazione\",\" attribuito a Niccol\u00f2 Betti (XVI secolo), e la \"Sacra Famiglia\", attribuito a Galgano Perpignani (XVIII secolo), e l'affresco della \"Madonna della Pace\" attribuito a Luca Signorelli, gi\u00e0 collocato su una parete della chiesa della Pace e qui trasportato nel 1789, sono attualmente presso il Museo della Collegiata."}
{"id": "1422900", "revid": "1005847", "url": "https://it.wikipedia.org/wiki?curid=1422900", "title": "Ordinanza (ordinamento amministrativo italiano)", "text": "L'ordinanza, in diritto amministrativo italiano, \u00e8 un provvedimento restrittivo della sfera giuridica del destinatario con cui la pubblica amministrazione, a seguito di una scelta discrezionale o di un accertamento, impone nuovi obblighi giuridici al destinatario.\nL'obbligo del destinatario di osservare l'ordine imposto \u00e8 talvolta ben determinato e la sua inosservanza penalmente sanzionata.\nTipologie.\nLa potest\u00e0 ordinatoria pu\u00f2 essere generale o speciale. La prima si esplica nei confronti di qualsiasi soggetto mentre la seconda presuppone una relazione particolare tra il privato e la pubblica amministrazione; in quest'ultimo caso pu\u00f2 anche formalmente essere definito \"ordine gerarchico\".\nSono esempi di ordini amministrativi le sanzioni amministrative, le ordinanze, gli accertamenti tributari, le cosiddette direttive. Gli ordini si distinguono, in base al loro contenuto, in:\nSi pensi ad esempio alle ordinanze dei sindaci che introducono provvedimenti relativi alla circolazione sul territorio comunale attraverso lo strumento delle targhe alterne, oppure attraverso lo strumento delle isole di traffico pedonale; si pensi alle ordinanze del sindaco con cui l'accesso a determinati uffici della pubblica amministrazione sono chiusi al ricevimento del pubblico oppure all'ordinanza sulla chiusura delle scuole e pubblici uffici per maltempo o calamit\u00e0 naturale."}
{"id": "1422903", "revid": "256896", "url": "https://it.wikipedia.org/wiki?curid=1422903", "title": "Commissione ONU sui Diritti Umani", "text": ""}
{"id": "1422906", "revid": "1909146", "url": "https://it.wikipedia.org/wiki?curid=1422906", "title": "De Sacco", "text": "La famiglia De Sacco (conosciuta anche semplicemente come Sacco, Di Sacco o, in tedesco, con il nome von Sax) \u00e8 un casato che ha governato nel Moesano (regione del Canton Grigioni in Svizzera) per oltre 400 anni, estendendo il proprio dominio anche oltralpe.\nL'apice del potere.\nIl capostipite della famiglia (almeno per quanto ci \u00e8 dato a sapere dalla storia) \u00e8 probabilmente \"Heberhardus de Sacco\" (morto nel 1137), verosimilmente imparentato sia con i De Torre (signori di Blenio) che con gli Udalichinger (per un certo periodo conti della Rezia Superiore).\nIl casato si stabilisce a Mesocco dove costruisce il proprio castello (menzionato in un documento per la prima volta nel 1219, anche se eretto su fortificazioni preesistenti) su uno sperone di roccia a circa 800 metri sul livello del mare.\nNel corso del tredicesimo secolo i De Sacco si affermano come dominatori assoluti del Moesano scacciando dalle terre i casati minori. Nel 1224 Enrico de Sacco, fedele all'Imperatore Federico II di Svevia, ha una disputa giuridica con i canonici del capitolo del duomo di Milano a proposito del possesso della val Blenio (una delle cosiddette Tre valli ambrosiane): il vescovo di Como funge da arbitro e si pronuncia a favore dei canonici. I De Sacco attribuiscono questa sconfitta al mancato appoggio da parte imperiale. Perci\u00f2 nel 1242 si assiste a un rovesciamento d'alleanza, quando lo stesso Enrico e gli altri de Sacco parteciparono, in aiuto a Simone de Orello (signore di Locarno), a una spedizione Guelfa per la conquista della piazzaforte di Bellinzona, la cui perdita segna una sconfitta durissima per l'imperatore Federico II.\nNel 1380 ereditano dalla famiglia Von Belmont vasti territori in Surselva (Flims, Foppa, Val Lumnezia e Vals) che si vanno a sommare a quelli gi\u00e0 conquistati nel Rheinwald.\nNel 1395 Alberto De Sacco partecipa, assieme al barone Ulrich II von Rh\u00e4z\u00fcns e all'abate di Disentis, alla fondazione della Part Sura; nucleo originale di quell'alleanza che si trasformer\u00e0 nella Lega Grigia (Ligia Grisha in romancio) dei Grigioni.\nNel 1403 approfittando della morte del duca Gian Galeazzo Sforza con annessa reggenza, Alberto De Sacco organizza un esercito e conquista brevemente sia Bellinzona sia la Valle di Blenio e, alla sua morte avvenuta nel 1406 (probabilmente per avvelenamento) presso la Torre Fiorenzana di Grono, \u00e8 riuscito a portare il casato all'apice della sua potenza creando uno stato cuscinetto nel cuore dell'Europa capace, in pratica, di controllare entrambi i versanti di due dei pi\u00f9 importanti passi alpini dell'epoca: il San Bernardino e il Lucomagno.\nNel 1407 i Confederati forzano la famiglia ad un patto di \u201ccomborghesia\u201d su Bellinzona assicurandosi l'uso esclusivo della fortezza ed esentando le proprie genti (cos\u00ec come i commercianti leventinesi) dai dazi.\nNel 1413 Sigismondo di Lussemburgo, imperatore del Sacro Romano Impero, soggiorna al castello di Mesocco e investe i Sacco, sino ad allora baroni, con il titolo di Conti. Da questo momento per\u00f2 la storia familiare appare in salita. Il Moesano deve dar prova d'equilibrismo stretto com'\u00e8 tra le potenze belligeranti dei cantoni svizzeri, di Milano e delle leghe grigionesi; tutte intenzionate a difendere o a guadagnare influenza territoriale a sud delle Alpi.\nIl declino della famiglia e il gioco di alleanze.\nNel 1419 il casato \u00e8 costretto a vendere per 2400 fiorini la fortezza bellinzonese ai confederati e 3 anni dopo, nel 1422, il Moesano viene razziato dalle truppe elvetiche durante la battaglia di Arbedo in cui i Cantoni Svizzeri vengono sconfitti da Francesco Bussone, detto \"il Carmagnola\", nel tentativo di riconquistare il castello di Bellinzona ritornato nel frattempo ai milanesi.\nI Sacco capiscono l'importanza di mantenere buoni rapporti con i milanesi anche e soprattutto dopo l'ennesima vittoria lombarda (a Castione, nel 1449) contro gli svizzeri. \nNel 1458 per\u00f2 Enrico e Giovanni De Sacco stipulano un contratto di libero accesso al castello di Mesocco con i monaci di Disentis e poi con i militi della Lega Grigia.\nNel 1478, sotto la guida di Giovanni Pietro, i Sacco tornano a schierarsi a favore degli svizzeri in occasione della battaglia di Giornico. Un gruppo di soldati milanesi tenta di conquistare per rappresaglia il castello di Mesocco ma \u00e8 preceduto da fanti grigionesi che difendono con successo la piazza-forte.\nNel 1480, con i De Sacco oramai allo stremo delle forze e con i possedimenti ridotti all'osso, Milano inizia a trattare l'acquisto del castello di Mesocco ma, per non irritare i confederati, incaricano della trattative un \u201cportanome\u201d piuttosto illustre: Gian Giacomo Trivulzio che, nonostante vari interventi militari grigionesi, riesce ad assicurarsi il dominio sul Moesano.\nHa cos\u00ec fine la storia nobiliare di questa famiglia. Nel 1540 Giovanni Pietro Sacco muore nei suoi possedimenti oltre San Bernardino.\nPer l'indipendenza mesolcinese dal Trivulzio bisogner\u00e0 aspettare altri nove anni (e il pagamento di un riscatto di 24500 ducati d'oro)."}
{"id": "1422907", "revid": "124123", "url": "https://it.wikipedia.org/wiki?curid=1422907", "title": "Nati nel 65 a.C.", "text": ""}
{"id": "1422908", "revid": "775372", "url": "https://it.wikipedia.org/wiki?curid=1422908", "title": "Costituzione sovietica del 1918", "text": "La prima Costituzione sovietica (1918) o Costituzione della Russia bolscevica, che govern\u00f2 la Repubblica Socialista Sovietica Federata Russa, descrisse il regime che assunse il potere durante la Rivoluzione di Ottobre del 1917. Venne estesa all'intera nazione con la nascita dell'URSS, nel 1922\nQuesta costituzione riconobbe informalmente la classe operaia come sovrano della Russia, secondo i principi della dittatura del proletariato. La costituzione stabil\u00ec anche che i lavoratori dovessero essere in alleanza politica con i contadini e diede forti garanzie di eguali diritti tra lavoratori e contadini. Neg\u00f2 il diritto della borghesia e di quelli che sostenevano l'Armata Bianca nella guerra civile russa di partecipare alle elezioni dei soviet o di detenere il potere politico.\nIl potere supremo rimaneva al Congresso dei Soviet di tutte le Russie, composto da deputati provenienti dai soviet locali della Russia. Il comitato guida del Congresso dei Soviet \u2014 il Comitato esecutivo centrale panrusso \u2014 agiva come \"organo supremo di potere\" tra le riunioni del congresso e come presidenza collettiva dello Stato.\nIl congresso elesse il Consiglio dei Commissari del Popolo (Sovnarkom, \"Sovet narodnykh kommissarov\") come braccio amministrativo del nuovo governo e defin\u00ec le sue responsabilit\u00e0 come \"amministrazione generale degli affari dello stato\" (il Sovnarkom aveva esercitato l'autorit\u00e0 governativa dal novembre 1917 fino all'adozione della costituzione del 1918)."}
{"id": "1422910", "revid": "124123", "url": "https://it.wikipedia.org/wiki?curid=1422910", "title": "Nati nel 650", "text": ""}
{"id": "1422912", "revid": "3831", "url": "https://it.wikipedia.org/wiki?curid=1422912", "title": "Consiglio ONU per i Diritti Umani", "text": ""}
{"id": "1422913", "revid": "287204", "url": "https://it.wikipedia.org/wiki?curid=1422913", "title": "Unione Sportiva Dilettantistica Sebinia Alto Sebino", "text": "L'Unione Sportiva Dilettantistica Sebinia Alto Sebino (fondata negli anni quaranta e conosciuta semplicemente come Sebinia) \u00e8 stata una societ\u00e0 calcistica di Lovere, tra la Val Camonica e il Sebino, nella provincia di Bergamo.\nNegli ultimi anni di attivit\u00e0, cessata nel 2016, ha militato a cavallo dei campionati di Prima Categoria e Promozione, anche se, col nome di \"Sebinia Lovere\" partecip\u00f2 a due campionati di Serie C e a tre campionati di Promozione (attualmente Serie D) a cavallo tra la fine degli anni quaranta e l'inizio degli anni cinquanta.\nStoria.\nIl club venne fondato nel 1921 col nome Circolo Sportivo Aurora e iscritto ai tornei U.L.I.C. quando il Comitato di Bergamo non \u00e8 stato ancora stato fondato (1922-1923), ma contemporaneamente si iscrive nel 1921 ai campionati della Confederazione Calcistica Italiana.\nDisputa i campionati U.L.I.C. fino al 1925-1926 quando viene iscritta alla F.I.G.C. con denominazione Gruppo Sportivo S.A. Franchi Gregorini. di Lovere, denominazione con cui disput\u00f2 il suo ultimo campionato di Seconda Divisione 1929-1930, per poi ritornare in ambito provinciale U.L.I.C. disputando i campionati bergamaschi con la nuova denominazione Associazione Calcio Sebinia fino alla stagione 1933-1934.\nNata per essere il punto di riferimento delle squadre del Sebino, non tard\u00f2 a diventarlo.\nDopo la Seconda guerra mondiale infatti la squadra ottenne la possibilit\u00e0 di giocare in Serie C la stagione del 1947-1948, che inizi\u00f2 con uno 0-0 contro il . L'annata si concluse con un ottavo posto che, stante la programmata rigenerazione della categoria, fu largamente insufficiente per evitare la retrocessione nella Promozione, l'antesignana della attuale Serie D.\nIl 1948-1949 fu invece un campionato pi\u00f9 felice: la squadra loverese, dopo una lotta durata tutto l'anno con Abbiategrasso, Chiari e Fidenza riusc\u00ec a vincere il suo girone conquistando cos\u00ec un'altra promozione in Serie C.\nNonostante tutto anche la seconda salita in Serie C dur\u00f2 solamente un anno e, con un terzultimo posto nel girone B, a nove punti dalla Pro Gorizia salva, vi fu un'altra retrocessione.\nGiunta quinta nella Promozione del 1950-1951 la societ\u00e0 retrocedette ancora nel 1951-1952: con la riforma dei campionati e la divisione della Promozione in \"IV Serie\" (campionato interregionale) e in \"Promozione\" (campionato regionale) il diciassettesimo posto ottenuto sanc\u00ec l'iscrizione per l'anno successivo in Promozione regionale.\nNel 1952-1953 la squadra giunse ultima nel Girone B lombardo di Promozione e venne quindi retrocessa. Rifondata negli anni cinquanta come \"ILVA Lovere\" (poi \"C.A. Italsider Lovere\") torn\u00f2 ad imporsi a livello regionale nel 1960-1961, quando arriv\u00f2 seconda nel Girone A lombardo di Prima Categoria (equivalente all'attuale Eccellenza) a soli due punti dalla capolista, l'Aurora Travagliato. Anche nel 1961-1962 la squadra disput\u00f2 un buon campionato giungendo terza a quattro punti dal duo di testa, formato dall'Aurora Travagliato e dall\"Associazione Calcio Beretta\" di Gardone Val Trompia.\nGiunta nel 1965-1966 dodicesima a venticinque punti non riusc\u00ec, nel 1966-1967, a raggiungere il settimo posto valido per l'ammissione nella nuova categoria della Promozione Regionale e retrocedette cos\u00ec in Prima Categoria.\nRifondata negli anni novanta col nome di \"A.C. Sebinia Alto Sebino\" la squadra riusc\u00ec a tornare a livelli regionali nel 1992, grazie alla vittoria ottenuta nel campionato di Promozione.\nLe stagioni di Eccellenza del 1993 e del 1994 furono travagliate: nella prima si salv\u00f2 all'ultima giornata ottenendo un brutto tredicesimo posto e, nella seconda, retrocesse nuovamente in Promozione a causa del quattordicesimo posto finale.\nPassati difficili momenti in societ\u00e0 (fu rifondata prima col nome di \"Sebinia Pianico\" e poi coll'odierno \"U.S.D. Sebinia Alto Sebino\") stette per tre stagioni (1995, 1996 e 1997) in Promozione prima di retrocedere in Prima Categoria.\n\u00c8 riuscita a risalire in Promozione (categoria in cui milita attualmente) solamente nel 2007, vincendo i play-off di Prima Categoria. Al termine della stagione 2007-2008 ha conquistato la salvezza con una giornata d'anticipo. Nella stagione 2012-2013 chiude il campionato all'ultimo posto in classifica, retrocedendo matematicamente in Prima Categoria con due giornate d'anticipo rispetto alla fine del campionato.\nRitorna in Promozione nella stagione 2014-2015 e vi rimane fino al 2016, anno in cui si ritira dal campionato e viene radiata dalla FIGC."}
{"id": "1422914", "revid": "124123", "url": "https://it.wikipedia.org/wiki?curid=1422914", "title": "Morti nel 653", "text": ""}
{"id": "1422917", "revid": "74801", "url": "https://it.wikipedia.org/wiki?curid=1422917", "title": "Contea di Wyoming (New York)", "text": "Wyoming \u00e8 una contea situata nell'area occidentale dello Stato di New York negli Stati Uniti.\nGeografia fisica.\nLa contea confina a nord con la contea di Genesee, a est con la contea di Livingston, a sud-est con la contea di Allegany, a sud-ovest con la contea di Cattaraugus e a ovest con la contea di Erie.\nStoria.\nI primi abitanti del territorio della contea furono gli indiani irochesi.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany.\nLa contea \u00e8 stata istituita nel 1841 separandone il territorio da quello della contea di Genesee.\nNel 1840 un gruppo di abolizionisti, riunitosi nella chiesa di Warsaw, fond\u00f2 il partito abolizionista Liberty Party che partecip\u00f2 alle elezioni presidenziali del 1840 e del 1844."}
{"id": "1422920", "revid": "124123", "url": "https://it.wikipedia.org/wiki?curid=1422920", "title": "Morti nel 664", "text": ""}
{"id": "1422921", "revid": "122547085", "url": "https://it.wikipedia.org/wiki?curid=1422921", "title": "Collegiata di San Giovanni Battista (Chianciano Terme)", "text": "La collegiata di San Giovanni Battista si trova a Chianciano Terme.\nStoria e descrizione.\nFu edificata nella prima met\u00e0 del XIII secolo su una precedente costruzione a forma esagonale e presenta caratteri di transizione tra il romanico e il gotico, soprattutto nella facciata. Il bel portale \u00e8 fortemente strombato, con pilastrini a fascio conclusi da capitelli vegetali e, nell'intradosso, da una strombatura a cordone.\nL'interno venne ristrutturato in stile neoclassico nel 1817, su progetto di Luigi De Vegni; presenta un'unica navata terminante con una campata coperta da cupola, ai lati della quale si aprono due cappelle laterali, di cui quella sinistra adibita a battistero. Al lato del portale d'ingresso, \u00e8 murata un'urna etrusca riutilizzata nel 1503 per conservare le ceneri del beato Paolo Salimbeni; nella cappella di destra \u00e8 un affresco del XVI secolo con il \"Presepio;\" nel presbiterio, un \"Crocifisso\" trecentesco e una scultura lignea con il \"Cristo morto\" di Giuseppe Paleari (1783).\nSulla cantoria in controfacciata si trova l'organo a canne, costruito nel 1771 da Ignazio Muschietti reimpiegando del materiale fonico cinquecentesco; nel 1967 fu ampliato dalla ditta Tamburini e dotato di una seconda consolle a trasmissione elettrica."}
{"id": "1422923", "revid": "187795", "url": "https://it.wikipedia.org/wiki?curid=1422923", "title": "A.C. Sebinia Alto Sebino", "text": ""}
{"id": "1422924", "revid": "187795", "url": "https://it.wikipedia.org/wiki?curid=1422924", "title": "Sebinia", "text": ""}
{"id": "1422927", "revid": "187795", "url": "https://it.wikipedia.org/wiki?curid=1422927", "title": "Sebinia Lovere", "text": ""}
{"id": "1422929", "revid": "187795", "url": "https://it.wikipedia.org/wiki?curid=1422929", "title": "Sebinia Alto Sebino", "text": ""}
{"id": "1422933", "revid": "124123", "url": "https://it.wikipedia.org/wiki?curid=1422933", "title": "Morti nel 672", "text": ""}
{"id": "1422936", "revid": "773636", "url": "https://it.wikipedia.org/wiki?curid=1422936", "title": "Chiesa della Madonna della Rosa (Chianciano Terme)", "text": "La chiesa della Madonna della Rosa si trova a Chianciano Terme, in provincia di Siena.\nL'edificio venne eretto tra il 1585 ed il 1599. La planimetria adottata da Baldassarre Lanci da Urbino, ideatore del complesso, fu quella della croce greca. La facciata classicistica \u00e8 di grande semplicit\u00e0 e i quattro bracci della chiesa si uniscono sotto un tiburio quadrato con lanterna poligonale.\nLa chiesa prende il nome dall'affresco conservato all'interno, dove \u00e8 raffigurata la \"Madonna che porge una rosa al Bambino\", opera di un artista senese del XV secolo. Un altro affresco, la cosiddetta \"Madonna delle Carceri\", \u00e8 opera senese del Trecento."}
{"id": "1422938", "revid": "38120", "url": "https://it.wikipedia.org/wiki?curid=1422938", "title": "K\u014dnan", "text": ""}
{"id": "1422943", "revid": "124123", "url": "https://it.wikipedia.org/wiki?curid=1422943", "title": "Morti nel 687", "text": ""}
{"id": "1422944", "revid": "199795", "url": "https://it.wikipedia.org/wiki?curid=1422944", "title": "Impero Sovietico", "text": ""}
{"id": "1422945", "revid": "124123", "url": "https://it.wikipedia.org/wiki?curid=1422945", "title": "Morti nel 688", "text": ""}
{"id": "1422946", "revid": "3831", "url": "https://it.wikipedia.org/wiki?curid=1422946", "title": "Consiglio dei Diritti Umani", "text": ""}
{"id": "1422950", "revid": "187795", "url": "https://it.wikipedia.org/wiki?curid=1422950", "title": "Unione Sportiva Sebinia Alto Sebino", "text": ""}
{"id": "1422951", "revid": "124123", "url": "https://it.wikipedia.org/wiki?curid=1422951", "title": "Nati nel 70 a.C.", "text": ""}
{"id": "1422952", "revid": "132266", "url": "https://it.wikipedia.org/wiki?curid=1422952", "title": "Fran\u00e7ois Richard", "text": ""}
{"id": "1422953", "revid": "15428", "url": "https://it.wikipedia.org/wiki?curid=1422953", "title": "Pellerina", "text": ""}
{"id": "1422957", "revid": "124123", "url": "https://it.wikipedia.org/wiki?curid=1422957", "title": "Morti nel 702", "text": ""}
{"id": "1422958", "revid": "773636", "url": "https://it.wikipedia.org/wiki?curid=1422958", "title": "Chiesa del Ges\u00f9 (Montepulciano)", "text": "La chiesa del Ges\u00f9 si trova a Montepulciano, in provincia di Siena, nella Diocesi di Montepulciano-Chiusi-Pienza.\nStoria.\nLa chiesa fu iniziata nel 1691 da Giovan Battista Origoni (architetto di origine milanese) in forme barocche e venne poco dopo rinnovata su disegno di Andrea Pozzo, per essere infine completata attorno al 1712 da Sebastiano Cipriani, senese.\nLa chiesa venne consacrata il 28 luglio 1716 dall'allora vescovo di Montepulciano, Francesco Maria Arrighi.\nNel 1988 \u00e8 stata restaurata la cupola, che minacciava di crollare per via di infiltrazioni d'acqua.\nInterno.\nLa chiesa, a pianta centrale, ha al suo interno tre altari, di cui quello maggiore \u00e8 dedicato al Santissimo Nome di Ges\u00f9, quello di destra alla Madonna delle Tre Ave e quello di sinistra al Sacro Cuore.\nAllievo del gesuita Andrea Pozzo, l'artista Antonio Colli dipinse all'interno le finte architetture degli altari laterali e gli affreschi del cupolino, mentre gli stucchi che ornano le pareti sono opera del senese Francesco Notari. Da segnalare anche quattro statue in stucco del senese Bartolomeo Mazzuoli. Nel 1901 il pittore Sallustio Tarugi orn\u00f2 con pitture l'abside."}
{"id": "1422962", "revid": "12017457", "url": "https://it.wikipedia.org/wiki?curid=1422962", "title": "Stazione di Sicignano", "text": ""}
{"id": "1422968", "revid": "124123", "url": "https://it.wikipedia.org/wiki?curid=1422968", "title": "Nati nel 711", "text": ""}
{"id": "1422969", "revid": "124123", "url": "https://it.wikipedia.org/wiki?curid=1422969", "title": "Morti nel 711", "text": ""}
{"id": "1422970", "revid": "287204", "url": "https://it.wikipedia.org/wiki?curid=1422970", "title": "Bran (Bra\u0219ov)", "text": "Bran (in ungherese \"T\u00f6rcsv\u00e1r\", in tedesco \"T\u00f6rzburg\") \u00e8 un comune della Romania di 5.334 abitanti, ubicato nel distretto di Bra\u0219ov, nella regione storica della Transilvania, sub regione del Burzenland.\nIl comune \u00e8 formato dall'unione di cinque villaggi: Bran, Poarta, Predelu\u021b, \u0218imon, Sohodol.\nMonumenti e luoghi d'interesse.\nIl castello.\nI Cavalieri Teutonici iniziarono a costruire il Castello di Bran, all'epoca una fortificazione in legno, ai primi del XIII secolo. Dopo la distruzione della costruzione ad opera dei Mongoli nel 1242, il Re Luigi I d'Ungheria ordin\u00f2 la costruzione di un castello in muratura nel 1377, affidandolo agli abitanti di Brasov. Nel XV secolo, grazie alla coalizione contro i Turchi, il castello pass\u00f2 sotto il controllo del voivoda valacco Mircea il Vecchio alla cui famiglia rimase fino al 1396, quando pass\u00f2 sotto il controllo del principe di Transilvania Giovanni Huniady. Cent'anni dopo ritorn\u00f2 sotto il controllo di Brasov e vi rimase fino alla soppressione dei diritti feudali nel 1848. Dal 1920 all'abdicazione del re Michele I di Romania nel 1947, fu la residenza estiva della casa regnante. Nel corso dei secoli attorno al maniero si svilupp\u00f2 il villaggio di Bran. \nIl castello si trova sulla vetta di un ripido colle e domina un passaggio commerciale e strategico tra la Transilvania e la Valacchia.\nFino alla met\u00e0 del XIX secolo esisteva una dogana dove i mercanti dovevano pagare una tassa pari al 3% del valore della loro merce.&lt;br&gt;\nNon \u00e8 certo che il Castello di Bran abbia ispirato il castello di Dracula del romanzo di Bram Stoker, ma \u00e8 l'unico castello della Romania il cui aspetto ricorda quello descritto dallo scrittore irlandese. Tra i castelli storicamente appartenuti al voivoda (principe) Vlad III di Valacchia c'\u00e8 l'ormai distrutta Fortezza di Poenari.&lt;br&gt;\nLa visita all'interno della fortezza porta a camminare per angusti corridoi, sale e ballatoi che con i loro antichi arredi sono testimoni dei tempi remoti in cui esso era ancora abitato.\nAl castello si accede dalla torre quadrata del XVII secolo dove era il corpo di guardia e da cui si accede al piano terra con i locali di servizio. Si passa al primo piano dove sono gli alloggi della Regina Maria di Sassonia e da sua figlia Ileana. La regina arred\u00f2 le stanze raccogliendo mobili e corredi da ogni parte d\u2019Europa mescolando gli stili del tempo. Una scala segreta conduce al terzo piano nella libreria e sala della musica, per la quale la regina aveva un amore profondo. Da cui si accede ad un loggiato che offre una bella vista sul cortile e si sale al quarto e ultimo piano, dove si trovano le stanze del principe Nicolae. Si scende quindi al secondo piano, dedicato agli appartamenti di re Ferdinando I di Romania. Le sale hanno un aspetto pi\u00f9 austero e lussuoso come la camera con letto del settecento piemontese e la sala da pranzo neobarocca una grande stufa rivestita di maioliche di Corund. Ritornati al cortile si vede il pozzo, ricavato da un capitello fiorentino del XIX secolo, e si accede alla cappella del principe Mircea, morto di tifo a 3 anni e qui sepolto.\nPer una descrizione pi\u00f9 completa ed approfondita si rimanda alla pagina dedicata: Castello di Bran\nChiese di Bran.\nNel villaggio che si estende lungo la rive del fiume Turcu, sorgono alcune chiese ortodosse come la \"chiesa dell'Assunta\", costruita fra il 1820 e il 1836, la \"chiesa della Trasfigurazione\"(1715) con bei dipinti sulla facciata ed i muri laterali, ma soprattutto la cappella della regina Maria. La regina Maria di Sassonia amava passare le vacanze nella residenza reale di Bal\u010dik, localit\u00e0 sul Mar Nero un tempo in territorio Rumeno, tanto da desiderare che il suo cuore fosse ivi posto nella cappella \"Stella Maris\". Quando nel 1940 Balcik pass\u00f2 alla Bulgaria, la principessa Ileana recuper\u00f2 l'urna d'argento con il cuore della madre e lo port\u00f2 a Bran dove sarebbe stato custodito in una copia esatta della chiesetta. Costruita nel 1947, la cappella custod\u00ec l'urna fino al 1968 quando fu prima trasferita nel castello e tre anni pi\u00f9 tardi nel Museo Nazionale di Storia della Romania a Bucarest. La cappella fu dipinta dall'affermato pittore rumeno Arthur Verona.\nSimon.\nIl villaggio si trova i trova nella parte sud-occidentale del comune, lungo la valle scavata il fiume \u0218imon, affluente del Turcu. \nNell'abitato \u00e8 interessante la \"Chiesa della Pia Paraschiva\" costruita nel 1793 dagli abitanti del villaggio con l'aiuto sei pastori Mocani (comunit\u00e0 pastorale della pianura di Baragan). La chiesa ha una sola navata sulla quale si innalza la torre ottagonale; \u00e8 preceduta da un vestibolo, inizialmente a portico e successivamente richiuso, sul quale ci sono interessanti affreschi eseguiti nel 1821 dai pittori che si firmano Nicolae e Joan raffiguranti la \"Madonna fra gli arcangeli Michele e Gabriele\", ed altri santi. Molto interessanti le croci del vicino cimitero.&lt;br&gt;\nSulla collina di Balaban nel 2006 \u00e8 stato costruito il \"monastero dei Dodici Santi Apostoli\".&lt;br&gt;\nDalla parte alta del villaggio partono numerosi sentieri che portano al picco Omu che con i suoi 2514 metri \u00e8 la vetta pi\u00f9 alta dei monti Bucegi.\nPredelut e Sohodol.\nI villaggi sono ormai urbanisticamente collegati in un unico abitato con Bran. \"Predelut\" sorge sulla destra del fiume Turcu e ha una chiesa ortodossa del 1918; \"Sohodol\" si trova ad est del centro di Bran ed ha una chiesa dedicata alla Pia Paraschiva, edificata nel 1812 e dipinta dai pittore Nicole Zugravu di Sacele."}
{"id": "1422971", "revid": "124123", "url": "https://it.wikipedia.org/wiki?curid=1422971", "title": "Morti nel 716", "text": ""}
{"id": "1422972", "revid": "144796", "url": "https://it.wikipedia.org/wiki?curid=1422972", "title": "Friedrich Karl Josef von Erthal", "text": "Era figlio dell'alto funzionario del principato di Magonza di Philipp Christoph von und zu Erthal, della dinastia franca degli Erthal, e della di lui consorte Maria Eva von Bettendorff.\nSuo fratello minore, Franz Ludwig von Erthal, fu principe-vescovo di W\u00fcrzburg e di Bamberga.\nBiografia.\nElezione.\nIl predecessore di Erthal, l'arcivescovo Emmerich Joseph von Breidbach-B\u00fcrresheim, aveva introdotto le idee dell'illuminismo ed era divenuto una figura popolare. Dopo la sua morte, il capitolo della cattedrale si era diviso in due fazioni, una rappresentante gli illuministi e l'altra i conservatori. Gi\u00e0 alla morte dell'Arcivescovo, Friedrich von Erthal, che era custode del Duomo di Magonza, venne incaricato di ridurre l'influenza dell'illuminismo nelle scuole e nell'arcivescovato. Dopo la sua elezione a vescovo di Worms, affid\u00f2 a diversi oppositori dell'illuminismo importanti incarichi.\nSia il nunzio papale che l'imperatore Giuseppe II si erano opposti alla sua elezione, nel tentativo di intensificare l'influenza delle due potenze sull'arcivescovato. Ad ogni modo, Erthal, nella sua posizione di arcicancelliere dell'Impero aveva un ruolo politico fondamentale nella politica del Sacro Romano Impero, opponendosi alle tendenze dinastiche dell'Imperatore. Nel 1785, aveva aderito ad una coalizione di principi protestanti prussiani, il \"F\u00fcrstenbund\".\nIlluminista.\nErthal non mantenne la propria opposizione all'illuminismo per molto tempo, restaurando il \"modus operandi\" del suo predecessore dal 1777. Dopo il 1781, la politica di Erthal fu dominata dall'illuminismo. Le universit\u00e0 di Magonza ed Erfurt vennero riformate secondo le sue nuove idee, facendo pubblicare un inno all'illuminismo in tedesco. Egli divenne uno dei pi\u00f9 fervidi sostenitori del libero pensiero teologico e del febronianesimo nel governo della Chiesa. Georg Forster, un protestante, divenne il suo bibliotecario e Wilhelm Heinse, un altro protestante, e patrono del romanzo lascivo \"Ardinghello\", venne nominato lettore ufficiale. Erthal soppresse il monastero certosino della diocesi e due monasteri femminili a Magonza e ne utilizz\u00f2 il ricavato per l'Universit\u00e0 di Magonza, nella quale nomin\u00f2 molti protestanti e liberi pensatori come professori. Tra questi si ricorda Anton Blau che, con altri professori, venne invitato all'universit\u00e0 nel 1784 per sostituire i gesuiti nelle facolt\u00e0 teologiche.\nFebroniano.\nCome principe della Chiesa, Erthal venne guidato dal febronianesimo. In accordo con gli arcivescovi Max Franz di Colonia, Clemens Wenzeslaus di Treviri e Hieronymus Joseph di Salisburgo egli convoc\u00f2 il Congresso di Ems nel quale vennero stipulati 23 articoli antipapali, conosciuti con il nome di \"Puntualizzazione di Ems\", redatti dai plenipotenziari dell'Arcivescovo il 25 agosto 1786. Il proposto di questi punti era quello di sminuire la presenza del papa negli interessi dei vari principati ecclesiastici. Per incrementare la propria influenza politica egli ader\u00ec (25 ottobre 1785) alla Confederazione dei Principi che era stata stabilita da re Federico il Grande di Prussia. Nel 1787 egli apparentemente si mostr\u00f2 pronto a rinunciare alle proprie posizioni di Ems e ad applicare le norme di Roma con l'approvazione del proprio coadiutore, Karl Theodor von Dalberg. Poco tempo dopo, ad ogni modo, torn\u00f2 sui suoi passi anche quando gli altri arcivescovi avevano ormai abbandonato la causa di Ems.\nLa fine dell'arcivescovato.\nLa sua opposizione venne vanificata dalle guerre rivoluzionarie: le truppe del generale Adamo Filippo de Custine occuparono Magonza il 21 ottobre 1792; la citt\u00e0 capitol\u00f2 senza combattimenti. Erthal and\u00f2 in esilio ad Aschaffenburg durante il governo repubblicano di Magonza e l'assedio di Magonza (1793).\nCon il Trattato di Campoformio nel 1797 Erthal, venne privato dei propri possessi ad ovest del Reno e con il Concordato del 1801 perse la propria giurisdizione spirituale su quella parte della diocesi. I negoziati concernenti il rimborso di Erthal per la perdita di alcuni dei propri territori non giunsero mai a buon fine. Il 4 luglio 1802 rassegn\u00f2 le dimissioni dalla carica. Gli succedette Karl Theodor von Dalberg. Erthal mor\u00ec il 25 luglio dello stesso anno e la sua salma venne inumata nella chiesa dei Santi Pietro e Alessandro di Aschaffenburg.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1422974", "revid": "773636", "url": "https://it.wikipedia.org/wiki?curid=1422974", "title": "Convento di San Francesco (Montepulciano)", "text": "Il convento di San Francesco si trova nel centro storico di Montepulciano, in provincia di Siena, nella diocesi di Montepulciano-Chiusi-Pienza.\nArchitettura.\nDi origine duecentesca, fu ampliata nel XVII secolo dai Francescani. \u00c8 ancora identificabile l'ingresso della chiesa originaria che comprendeva l'attuale transetto. Il parato esterno \u00e8 a mattoni con inserzioni di conci di travertino e pietra tufacea. La scarsella absidale ha al centro una grande arcata gotica tamponata.\nSul fianco sinistro si erge la torre campanaria; su quello destro sono posti il portale gotico, l'ingresso principale e i resti di un pulpito.\nL'interno \u00e8 a croce latina ad una navata. La scarsella absidale \u00e8 affiancata da due cappelle decorate da stucchi ed affreschi della seconda met\u00e0 del '1500. In una cappella si trova un affresco con la \"Madonna col Bambino e santi\" di scuola senese del XIV secolo.\nAttualmente la chiesa non \u00e8 adibita al culto.\nAttorno al 1290 Bartolomeo Pucci-Franceschi, beatificato per equipollenza nel 1880, abbracci\u00f2 la vita religiosa tra i francescani di questo convento; le sue reliquie furono venerate nella chiesa conventuale fino al 1930, quando vennero trasferite in Sant'Agostino."}
{"id": "1422975", "revid": "256896", "url": "https://it.wikipedia.org/wiki?curid=1422975", "title": "Commissione per i Diritti Umani delle Nazioni Unite", "text": ""}
{"id": "1422978", "revid": "15756", "url": "https://it.wikipedia.org/wiki?curid=1422978", "title": "FEV Motorentechnik", "text": "L'FEV Motorentechnik GmbH \u00e8 un centro di ricerca, fondato nel 1978 ad Aquisgrana e collocato presso i locali della Fafnirwerke in J\u00fclicher Stra\u00dfe; nel 2005 l'azienda contava circa 1300 dipendenti tra Aquisgrana ed Alsdorf.\nStoria.\nLa FEV \u00e8 di propriet\u00e0 della famiglia Pischinger ed \u00e8 una delle pi\u00f9 importanti ditte del mondo dedite alla ricerca nel campo dello sviluppo motoristico. Ulteriori impianti di ricerca sviluppo si trovano a Auburn Hills (USA) e a Dalian (Cina). La ditta ha avviato una fruttuosa collaborazione con la VKA (\"Verbrennungskraftmaschinen\", macchine a combustione) presso il RWTH Aachen.\nHa diverse sedi in Italia per supportare i progetti dei car makers residenti sul territorio italiano."}
{"id": "1422979", "revid": "124123", "url": "https://it.wikipedia.org/wiki?curid=1422979", "title": "Morti nel 720", "text": ""}
{"id": "1422982", "revid": "124123", "url": "https://it.wikipedia.org/wiki?curid=1422982", "title": "Morti nel 721", "text": ""}
{"id": "1422986", "revid": "124123", "url": "https://it.wikipedia.org/wiki?curid=1422986", "title": "Nati nel 722", "text": ""}
{"id": "1422988", "revid": "76963", "url": "https://it.wikipedia.org/wiki?curid=1422988", "title": "Samuel de Champlain", "text": "Biografia.\nNon si sa con certezza della nascita di Samuel de Champlain: sarebbe nato nel 1567 o nel 1570 o forse anche dopo. Non si sa nemmeno se fosse stato battezzato nella religione cattolica o in quella protestante. Dopo il suo contratto di matrimonio si sa che era figlio di Antoine de Champlain e di Merguerite Le Roy.\nPrima del 1603 Champlain faceva il disegnatore e il cartografo, prese parte alle guerre di religione contro la Lega Cattolica, accompagn\u00f2 lo zio a Cadice a bordo della nave \"Saint-Julien\" e, sempre a bordo della \"Saint-Julien\", intraprese un viaggio nei Caraibi. Dunque nel 1603 Champlain venne invitato da Aymar de Chaste, titolare del monopolio commerciale della Nuova Francia, a seguire Fran\u00e7ois Grav\u00e9 Du Pont. Quindi il 15 marzo 1603 Champlain sal\u00ec a bordo della nave \"Bonne-Renomm\u00e9\"e a Honfleur come semplice passeggero. Il 26 maggio dello stesso anno le navi di Grav\u00e9 Du Pont arrivarono a Tadoussac (nelle vicinanze dell'attuale citt\u00e0 di Qu\u00e9bec). Champlain assistette a una festa degli algonchini nella quale le donne danzavano nude e gli uomini facevano gare di corsa. Champlain prese nota delle tradizioni amerindiane; diede anche qualche lezione di religione ai nativi. Champlain si fece descrivere dagli indiani il bacino idrografico e venne a sapere dell'esistenza di um mare salato a nord, pensando che fosse il cosiddetto \"mare asiatico\". Il 18 giugno le navi di Grave Du Pont iniziarono a risalire il fiume San Lorenzo. Champlain non scopr\u00ec niente di nuovo, poich\u00e9 un altro cartografo aveva dato alla zona gi\u00e0 una buona descrizione. Passando a Qu\u00e9bec, Champlain mostr\u00f2 poco interesse, notando solamente che se la terra fosse coltivata, sarebbe stata buona come quella francese. A Trois-Rivi\u00e8res vide un posto adatto per una \"habitation\", soprattutto come protezione per il commercio delle pellicce. Risal\u00ec il fiume Richelieu fino alle rapide di Saint-Ours e ottenne dagli indiani una descrizione dettagliata della parte alta del fiume. Non pi\u00f9 fortunato di Jacques Cartier, venne bloccato nelle rapide di Hochelaga. Interrogando gli indiani, Champlain ricostru\u00ec in modo sorprendente la descrizione geografica dei Grandi Laghi, comprese le cascate del Niagara, con misure che si avvicinavano alla realt\u00e0, ma era ancora convinto che il \"mare d'Asia\" non fosse stato lontano. Ritornato a Tadoussac l'11 luglio, si imbarc\u00f2 con Grave Du Pont verso la penisola Gasp\u00e9 dove soggiorno dal 15 al 19 luglio - giorni di tranquillit\u00e0 con i quali riusc\u00ec ad ottenere una nozione generale della regione. Sent\u00ec parlare dell'Acadia dove sperava di trovare la via per l'Asia e delle miniere che Jean Sarcel de Pr\u00e9vert stava cercando. Champlain fu affascinato da queste due possibilit\u00e0, cio\u00e8 la via per l'Asia e le miniere, molto di pi\u00f9 dell'esplorazione del San Lorenzo. Le navi di Grav\u00e9 Du Pont ritornarono in Francia a settembre.\nTornato in Francia, venne a sapere che Chaste era morto. Present\u00f2 a re Enrico IV una carta dettagliata del San Lorenzo. Parl\u00f2 al re di cosa aveva visto e pubblic\u00f2 la sua relazione \"Des Sauvages\". Invitato dal protestante Pierre Dugua de Mons, il successore di Chaste, e autorizzato da Enrico IV, Champlain si imbarc\u00f2 nuovamente nel marzo 1604. Arriv\u00f2 a Port-au-Mouton, nel litorale est dell'Acadia, agli inizi di maggio. De Mons incaric\u00f2 Champlain di scegliere una base temporanea per la colonia, fino a quando non si fosse trovato un sito con le migliori condizioni. Dunque Champlain part\u00ec il 19 maggio, gir\u00f2 il Cap de Sable, entr\u00f2 nella baia Sainte-Marie dove scelse un posto per la nave principale, not\u00f2 alcune miniere e aggiunse nuovi toponimi. Rientr\u00f2 a Port-au-Mouton dopo tre settimane di viaggio. De Mons mise al sicuro le sue navi nella \"Baie Sainte-Marie\" e partirono in barca per esplorare la \"Baie Fran\u00e7aise\" (oggi conosciuta come Baia di Fundy). Visitarono anche una baia che Champlain diede il nome di \"Port Royal\" (oggi Annapolis Royal) andarono fino in fondo alla Baia di Fundy per cercare le miniere di Pr\u00e9vert ed esaminarono le foci del fiume Saint John, poi si fermarono temporaneamente all'isola Saint-Croix (oggi Dochet island). De Mons scelse di fare casette separate; Champlain dimor\u00f2 insieme a d'Orville e a Pierre Angibault detto \"Champdor\u00e9\".\nPrima dell'inverno, Champlain si diede nuovamente all'esplorazione. Dopo aver cercato le miniere nella Baia di Fundy, ridiscese il litorale acadiano per cercare una dimora permanente. Entr\u00f2 nel fiume Penobscot e tent\u00f2 di raggiungere il Kennebec senza poter passare il Pemaquid. In questo viaggio di un mese percorse circa 150 miglia e penetr\u00f2 per circa 50 miglia dentro il Penobscot. Non fu il primo europeo a penetrare in questa regione, ma ne diede una descrizione precisa. Al ritorno era piuttosto deluso di ci\u00f2 che aveva visto.\nLa sosta a Sainte-Croix nell'inverno 1604-05 fu disastrosa a causa dello scorbuto e dell'eccezionale rigore dell'inverno. In primavera, dopo aver ricevuto nuovi rifornimenti da Grave Du Pont, de Mons si mise alla ricerca di una regione con clima migliore e con lui, il 17 giugno 1605, Champlain riprese la via del sud. Il 1\u00ba luglio riuscirono a penetrare nella regione del fiume Kennebec e continuarono verso sud, passando per diverse localit\u00e0 del litorale, come \"baie des Sept-\u00celes\" (Casco Bay), \"baie de Chouacou\u00ebt\" (Saco Bay), \"Cap-aux-\u00celes\" (Cape Ann), \"baie des \u00celes\" (Boston Bay), \"port Saint-Louis\" (Plymouth Bay) e \"cap Blanc\" (Cape Cod). De Mons si ferm\u00f2 a \"Mallebarre\" (Nauset Harbour). De Mons volle far ritorno a Sainte-Croix senza aver trovato uno sito ideale per la colonia dopo un viaggio di oltre quattrocento miglia, tuttavia Champlain diede un'accurata descrizione di questi territori che pochi decenni dopo verranno conosciuti come Nuova Inghilterra.\nAspettando di trovare un posto pi\u00f9 favorevole, de Mons port\u00f2 la sua colonia a Port-Royal. A Port-Royal il ruolo di Champlain era ancora quello di semplice osservatore. Prima dell'inverno, Champlain ripart\u00ec, senza successo, alla ricerca di miniere. L'inverno del 1605-06 fu un pochino meno duro per la colonia, bench\u00e9 si diffuse ancora lo scorbuto. Durante l'estate 1606 Jean de Biencourt de Poutrincourt port\u00f2 un nuovo contingente di coloni, tra cui l'avvocato Marc Lescarbot e il farmacista Louis H\u00e9bert e rimpiazz\u00f2 al comando Grav\u00e9 Du Pont (nel frattempo de Monts era tornato in Francia). Nel settembre 1606 Poutrincourt tent\u00f2 di cercare un nuovo sito per la colonia. Champlain accompagn\u00f2 Poutrincourt, ma la spedizione fu fallimentare.\nChamplain pass\u00f2 il terzo inverno in Canada. L'inverno 1606-07 fu positivo per la colonia. Nel maggio 1607 arriv\u00f2 la notizia che il privilegio era revocato, cos\u00ec de Mons ordin\u00f2 alla colonia di ritornare in Francia. Prima di partire, Champlain torn\u00f2 alla Baia di Fundy per cercare le miniere, ma non trova alcuna pepita. L'11 agosto 1607 Champlain si imbarc\u00f2 per Canseau e ne approfitt\u00f2 per fare una mappa dettagliata della costa. Alla fine del 1607, grazie a Champlain, tutta la costa nordorientale fu mappata con toponimi francesi. Gli inglesi, che stavano esplorando questi territori, non fecero nulla di comparabile a Champlain.\nRitornato per un breve periodo in Francia, il 13 aprile 1608 Champlain part\u00ec per la terza volta in direzione del Nordamerica. Questa volta non part\u00ec come semplice cartografo, ma con l'incarico di luogotenente per conto di de Mons. Arriv\u00f2 il 3 giugno a Tadoussac. A bordo di una barca risal\u00ec il San Lorenzo per fondare un abitato alla \"pointe de Qu\u00e9bec\". Qu\u00e9bec iniziava allora la sua storia.\nQualche giorno dopo Champlain riusc\u00ec a scappare a un complotto ordito da Jean Duval. Per provare la terra, Champlain semin\u00f2 del grano e della segale, piant\u00f2 delle vigne e fece del giardinaggio. Come il primo inverno in Acadia, il primo inverno a Qu\u00e9bec ben 16 coloni su 25 morirono di scorbuto tra cui anche il chirurgo Bonnerme. Nella primavera del 1609 Champlain ricevette nuovi rifornimenti da Grav\u00e9 Du Pont. Il 28 giugno 1609 part\u00ec per scoprire il \"Pays des Iroquois\". Insieme a Champlain partirono due francesi e alcuni nativi delle nazioni Huroni, Montagnais e Algonchini.\nLa sera del 29 luglio 1609 a Ticonderoga (attuale Crown Point) il gruppo si trov\u00f2 di fronte agli Irochesi. Il giorno dopo inizi\u00f2 la battaglia: Champlain uccise due capi nemici con il suo archibugio. Un altro sparo nel bosco provoc\u00f2 il panico tra gli Irochesi. Champlain prese parte a delle operazioni militari, seppur modeste, in Nuova Francia. Sebbene non fosse responsabile del lungo conflitto franco-irochese che nei decenni successivi dilani\u00f2 Qu\u00e9bec, consolid\u00f2 il prestigio dei francesi. Con il suo viaggio di esplorazione, Champlain allarg\u00f2 la mappa della Nuova Francia e apr\u00ec una via che divenne strategica per gli europei nei successivi due secoli. A settembre discese verso sud e incontr\u00f2 Henry Hudson.\nDopo la sua vittoria, Champlain lasci\u00f2 il comando a Pierre Chauvin de La Pierre e rientr\u00f2 in Francia con Grav\u00e9 du Pont. Il 13 ottobre 1609 era a Honfleur dove fece rapporto a de Mons e al re. Senza riuscire a rinnovare il suo monopolio, de Monts si mise in societ\u00e0 con alcuni mercanti di Rouen i quali furono convinti di sostenere la colonia di Qu\u00e9bec, ma a condizione che servisse da emporio per la tratta delle pellicce. L'8 aprile 1610 Champlain si imbarc\u00f2 nuovamente per il Canada insieme ad alcuni mercanti.\nChamplain arriv\u00f2 a Qu\u00e9bec il 28 aprile. Gli alleati amerindiani stavano aspettando un'altra spedizione militare contro gli Irochesi. Champlain diresse l'attacco, ma venne ferito all'orecchio da una freccia. Gli Irochesi fuggirono e la battaglia fu vinta. Dopo il combattimento, Champlain affid\u00f2 al capo algonchino un giovane francese, \u00c9tienne Br\u00fbl\u00e9, per apprendere la lingua. Come controparte, Champlain accett\u00f2 come ostaggio l'indiano Savignon, il quale voleva vedere la Francia. Quell'anno Champlain venne a sapere che la tratta delle pellicce era stata rovinosa per gli investitori e che il re venne assassinato. In questa triste congiuntura Champlain lascio Qu\u00e9bec l'8 agosto 1610 e si imbarc\u00f2 verso la Francia. Il 27 settembre dello stesso anno era a Honfleur.\nIl 27 dicembre 1610 Champlain firm\u00f2 un contratto di matrimonio con H\u00e9l\u00e8ne Boull\u00e9, una ragazzina di appena dodici anni. A causa della giovanissima et\u00e0 della ragazza, il matrimonio sarebbe diventato effettivo solo dopo due anni. La cerimonia nuziale avvenne nella chiesa parigina di Saint-Germain-l\u2019Auxerrois il 30 dicembre 1610. La dote della giovane moglie, 4500 \"livres\", serv\u00ec a Champlain per continuare le sue imprese.\nIl 1\u00ba marzo 1611 Champlain riprese il mare e arriv\u00f2 a Qu\u00e9bec il 21 maggio. Obbligato di abbandonare l'esplorazione del fiume San Maurizio, si rec\u00f2 alle cascate Lachine. Aspettando i nativi con le pellicce, sbarc\u00f2 nel luogo dove trentuno anni dopo sorse la citt\u00e0 di Montr\u00e9al. Il 13 giugno arrivarono alcuni indiani provenienti dalle regioni interne. Insieme a loro affront\u00f2 le rapide in canoa. Br\u00fbl\u00e9 era l'unico europeo ad aver fatto questa impresa prima di Champlain. Ritorn\u00f2 poi a Qu\u00e9bec per fare alcune riparazioni e si imbarc\u00f2 nuovamente per la Francia. Arriv\u00f2 a La Rochelle il 10 settembre 1611.\nIntanto i soci di de Mons non volevano pi\u00f9 sostenere l'impresa. Champlain redasse delle memorie, pubblic\u00f2 una mappa e supplic\u00f2 aiuto al re di intervenire. L'8 ottobre 1612 Luigi XIII nomin\u00f2 Charles de Bourbon luogotenente generale, il quale scelse a sua volta Champlain come luogotenente per continuare l'opera a Qu\u00e9bec. Champlain ricevette il potere di comandare al posto del luogotenente generale e aveva ampi poteri. Poco dopo mor\u00ec Charles de Bourbon, il re trasmise l'incarico a Henri de Bourbon, il quale conferm\u00f2 nuovamente Champlain nelle sue funzioni. Champlain divent\u00f2 in sostanza il luogotenente del vicer\u00e9; si aveva fatto dei nemici, ma questa opposizione venne fermata grazie all'intervento del re. Poco dopo fece pubblicare i soui \"Voyages\" tra il 1604 e il 1612. Il privilegio \u00e8 datato il 9 gennaio 1613.\nIl 6 marzo 1613 Champlain lasci\u00f2 Honfleur sulla nave di Grav\u00e9 Du Pont. Il 29 aprile arriv\u00f2 a Tadoussac dove band\u00ec la sua nuova commissione. Dopo una breve fermata a Qu\u00e9bec, il 21 maggio era alle cascate Lachine. Come nel 1611, la tratta delle pellicce non dava molti profitti. Disgustati dall'atteggiamento dei contrabbandieri, gli indiani arrivarono in piccoli numeri. Champlain decise di estendere l'esplorazione nel \"Pays des Hurons\": insieme a una guida indiana e quattro uomini, il 27 maggio Champlain si mise in viaggio. Fu il primo europeo a descrivere il fiume Ottawa. Dopo un lungo viaggio, in giugno incontro il capo algonchino Tessouat, invitando il suo popolo a trasferirsi alle cascate Lachine. Gli indiani accettarono a condizione che i francesi costruissero un forte. Champlain fu per\u00f2 dissuaso dagli Algonchini di raggiungere gli indiani N\u00e9pissingues e di proseguire alla ricerca del cosiddetto \"mare del Nord\" (cio\u00e8 la Baia di Hudson), di cui un suo compagno, Nicolas de Vignau si era vantato di averlo visto. Bench\u00e9 fosse finito il viaggio di Champlain, la via dell'ovest era inaugurata.\nIl 26 agosto successivo Champlain era gi\u00e0 di ritorno a Saint-Malo. Verso la fine dell'anno fece pubblicare una relazione di viaggi che aveva fatto e una carta della Nuova Francia. And\u00f2 a rapporto dal re a Fontainebleau. Nel 1614 form\u00f2 una societ\u00e0 con alcuni mercanti di Rouen e di Saint-Malo per sostenere l'impresa in Canada. Questa societ\u00e0 port\u00f2 il nome di \"Compagnie des Marchands de Rouen e de Saint-Malo\" e anche \"Compagnie de Champlain\". Nonostante i mercanti di La Rochelle tentassero di accaparrarsi il commercio di Tadoussac, nel 1614 il commercio fu eccellente per la compagnia. Champlain pot\u00e9 accarezzare le pi\u00f9 belle speranze. Preoccupato anche di evangelizzare gli indiani, Champlain aiut\u00f2 alcuni religiosi ad insediarsi in Canada: con loro part\u00ec da Honfleur il 24 aprile 1615 e arriv\u00f2 a Tadoussac il 24 maggio. Legato dalle continue promesse di combattere gli Irochesi e spinto da fare nuove scoperte geografiche, il 9 luglio 1615 Champlain part\u00ec alla volta del \"Pays des Hurons\" insieme a due francesi. Champlain arriv\u00f2 a destinazione il 1\u00ba agosto e rest\u00f2 impressionato dalla fertilit\u00e0 dei terreni.\nIl \"rendez-vous\" militare si tenne a Cahiagu\u00e9 sul lago Simcoe. Champlain visit\u00f2 i villaggi chiusi da palizzate in legno e invi\u00f2 una delegazione di dodici guerrieri, a cui si aggiunse Br\u00fbl\u00e9, per avvertire gli alleati Susquehannahs. Gli uomini della spedizione partirono il primo settembre e, il 10 ottobre successivo, si trovavano di fronte a un forte Irochese nei pressi del lago Oneida. Champlain, per l'impazienza degli alleati, fu costretto a ordinare l'attacco. L'assalto si rivel\u00f2 un disastro per la mancanza di disciplina degli Huroni. Champlain stesso venne ferito alla gamba da due frecce e, dopo tre ore di assedio, chiam\u00f2 la ritirata. Champlain e le sue milizie attesero invano fino al 16 ottobre l'arrivo degli alleati Susquehannahs. Venne cos\u00ec ordinata la ritirata definitiva.\nDopo questa sconfitta, Champlain volle tornare a Qu\u00e9bec, ma gli Huroni insistettero di tenerlo con lui per tutto l'inverno e, con riluttanza, accett\u00f2. Partecip\u00f2 anche a una battuta di caccia dove si perse nei boschi, per\u00f2 riusc\u00ec a ritrovare la truppa e raggiunse il villaggio Cahiagu\u00e9 il 23 dicembre. Il 5 gennaio 1616 trov\u00f2 il recolletto Joseph Le Caron a Carhagouha. Dal 15 gennaio Champlain, insieme a Le Caron, visit\u00f2 i \"P\u00e9tuns\" e gli Ottawa invitandoli a venire a Qu\u00e9bec. Champlain lasci\u00f2 un'ottima descrizione dettagliata dei loro usi e costumi. Tuttavia Champlain ebbe poche informazioni del \"misterioso ovest\".\nIl 22 maggio 1616 Champlain lasci\u00f2 il \"pays des Hurons\". Quaranta giorni dopo trov\u00f2 Grave Du Pont alle cascate Lachine, il quale lo credeva morto. Champlain insistette sul suo progetto di costruire una \"habitation\" per gli Huroni presso le cascate Lachine. L'11 luglio Champlain si trovava a Qu\u00e9bec: fece allargare l'abitato e fece coltivare del grano per mostrarlo in Francia. Si imbarc\u00f2 il 20 luglio e arriv\u00f2 a Honfleur il 10 settembre.\nArrivato a Honfleur, Champlain venne a sapere che il principe di Cond\u00e9 fu arrestato. Anche con il nuovo vicer\u00e9, il maresciallo di Th\u00e9mines, Champlain pot\u00e9 mantenere la carica di luogotenente. Nel 1617 Champlain si imbarc\u00f2 nuovamente per il Nordamerica. Intanto l'associato Daniel Boyer notific\u00f2 che Champlain non era pi\u00f9 luogotenente del vicer\u00e9. Il soggiorno di Champlain in Nuova Francia nel 1617 fu breve, tanto che nel luglio dello stesso anno era a Parigi.\nNel febbraio 1618 indirizz\u00f2 due memoriali, uno al re e uno alla Camera di Commercio, nei quali spiegava i suoi programmi. Scrisse al re che, tramite la Nuova Francia, si poteva arrivare facilmente in Cina e nelle Indie orientali dove si potevano trovare grandi ricchezze; i dazi che si potevano raccogliere a Qu\u00e9bec, da e verso l'Asia, avrebbero superato tutti quelli presi in Francia; si avrebbe conquistato un paese fatato; si sarebbe diffusa la fede cristiana tra gli indigeni. Per dare stabilit\u00e0 alla Nuova Francia, Champlain propose di fondare \u00abuna citt\u00e0 grande come Saint-Denis\u00bb, la quale si sarebbe chiamata, secondo il volere di Dio e del re, \"Ludovica\"; sarebbero stati costruiti tre forti, uno vicino alla citt\u00e0, un altro nella parte sud del fiume, un terzo a Tadoussac. Si sarebbero portati in Nuova Francia quindici recolleti, trecento famiglie di quattro persone e trecento soldati. Infine il re avrebbe inviato qualcuno del suo consiglio per garantire la legalit\u00e0.\nQuesto programma civilizzatore di Champlain poteva piacere al re, tuttavia Champlain si indirizzava soprattutto ai mercanti francesi, enumerando le grandi ricchezze del Canada. Queste possibilit\u00e0 di commercio comprendevano: pesca di salmoni, merluzzi, storioni, aringhe e anguille, olio di balena, legname, gomma, cenere, catrame, canapa, miniere d'argento, di piombo e di ferro, pellicce, pietre di valore, bestiame e, infine, una via pi\u00f9 corta per arrivare in Cina. Anche se sopravvalut\u00f2 le ricchezze del Canada, Champlain aveva sviluppato un ambizioso programma di colonizzazione.\nLa Camera di Commercio si convinse subito: il 9 febbraio 1618 fece domanda al re di dare a Champlain i modi di trapiantare trecento famiglie all'anno in Nuova Francia e di far assicurare agli associati il commercio delle pellicce. Il 12 marzo 1618 il re precett\u00f2 agli associati di assistere Champlain. Assicuratosi l'appoggio del re, Champlain si imbarc\u00f2 il 24 maggio 1618, insieme al cognato diciottenne Eustache Boull\u00e9, e arriv\u00f2 a Tadoussac il 24 giugno successivo. Si rec\u00f2 subito a Qu\u00e9bec per constatare che le coltivazioni agricole avevano fatto progressi. Dovette subito andare a Trois-Rivi\u00e8res per giudicare due indiani Montagnais accusati di aver ucciso due francesi. Champlain prefer\u00ec trattare la questione in modo amichevole, in modo da non inimicarsi i nativi. Champlain si imbarc\u00f2 per Tadoussac il 26 luglio con la speranza di ritornare l'anno successivo \u00abcon un buon numero di famiglie per popolare questo territorio\u00bb.\nIn Francia stavano partendo le procedure legali: il parlamento della Bretagna ottenne dal re la libert\u00e0 di commercio; Champlain invece riusc\u00ec a revocarla. Gli associati si rifiutarono di assicurare il popolamento, temendo che potevano ottenere le pellicce soltanto tramite i coloni e di essere addirittura scacciati. Capirono per\u00f2 di dare seguito al popolamento della colonia: il 21 dicembre 1618 Champlain fece firmare agli associati l'impegno di portare in Canada un'ottantina di famiglie con animali e sementi. Pochi giorni dopo Champlain guadagn\u00f2 un vitalizio dal re; il 14 gennaio 1619 ricevette la dote di 1500 \"livres\". Tutto sembrava andare bene per Champlain, ma arrivarono i primi problemi: gli associati, istigati da Boyer, pretesero che Champlain venisse depotenziato a favore di Grav\u00e9 Du Pont. Champlain resistette all'attacco degli associati e, sicuro delle sue ragioni, part\u00ec per Rouen con la moglie per imbarcarsi per Qu\u00e9bec. Mostr\u00f2 la lettera del re e le firme degli associati e prov\u00f2 che era stato luogotenente del principe di Cond\u00e9. La difesa di Champlain fu vana perch\u00e9 gli associati rifiutarono nettamente. Champlain non si imbarc\u00f2 pi\u00f9 e dovette perorare la sua causa al Consiglio del re. Champlain venne confermato nelle sue funzioni da un decreto, ma non pot\u00e9 imbarcarsi per la Nuova Francia nemmeno nel 1619. Durante questo \"riposo\" forzato, Champlain fece pubblicare i suoi \"voyages\" dal 1615 al 1618, di cui il privilegio di pubblicazione \u00e8 datato al 18 maggio 1619.\nRitornato libero nell'ottobre 1619, il principe di Cond\u00e9 cedette la carica di vicer\u00e9 a Enrico II di Montmorency; quest'ultimo conferm\u00f2 l'incarico a Champlain e nomin\u00f2 intendente \"sieur\" Dolu. Il 7 maggio 1620 Luigi XIII scrisse a Champlain una lettera con la quale si raccomandava di far mantenere l'obbedienza. Da questo momento Champlain si dedic\u00f2 solamente all'amministrazione della colonia, quindi la sua carriera di esploratore fin\u00ec. Nella primavera del 1620 part\u00ec per il Nordamerica, stavolta accompagnato dalla moglie ventiduenne. Arrivato a Qu\u00e9bec nel mese di luglio, fece leggere in pubblico la lettera di commissione e prese il potere a nome del duca di Montmorency. Subito dopo intraprese alcune riparazioni alla \"habitation\" e ai magazzini e, nonostante la contrariet\u00e0 degli associati, inizi\u00f2 a costruire Fort Saint-Louis. A met\u00e0 maggio 1621 venne a sapere che la tratta venne ceduta ai fratelli Ca\u00ebn e che doveva impossessarsi delle merci della vecchia societ\u00e0. Champlain permise ai reccolleti, i quali si erano allarmati, di continuare lo stesso la tratta delle pellicce. Grav\u00e9 Du Pont, che apparteneva alla vecchia societ\u00e0, arriv\u00f2 in giugno insieme ai fratelli De Ca\u00ebn; il conflitto era imminente. Le due controparti iniziarono a parlamentare, ma si venne a sapere che il re aveva concesso ad entrambe le societ\u00e0 il privilegio della tratta. Guillaume de Ca\u00ebn assedi\u00f2 la nave di Grav\u00e9 Du Pont, Champlain scese a Tadoussac per \u00abfare giustizia\u00bb. De Ca\u00ebn pignor\u00f2 la nave di Grave Du Pont, ma ci ripens\u00f2 subito e, dopo averla riconsegnata, pretese che fosse disarmata. Il conflitto palese tra le due societ\u00e0 \u00e8 indicativo di quanto la colonia era instabile in quel momento. Inoltre c'erano diverse questioni aperte: il 18 agosto 1621, con il permesso di Champlain, venne tenuta un'assemblea degli \"habitants\", nella quale venne deciso che il recolleto Georges Le Baillie era incaricato di andare in Francia a presentare le richieste della colonia. Nel memoriale presentato al re da Le Baillie, si ritrov\u00f2 gli stessi argomenti di Champlain aveva presentato nel 1618, compreso il passaggio in Asia. Il recolleto chiedeva che gli ugonotti fossero esclusi, fosse fondato un seminario per gli indiani, che la giustizia funzionasse meglio, fosse rinforzata la difesa militare e fosse aumentato il vitalizio di Champlain. Il re fuse le due compagnie, ma sotto la direzione di de Ca\u00ebn, i quali si impegnarono a mantenere sei recolleti e ad aiutare sei famiglie di coloni. Inoltre il re acconsent\u00ec di aumentare il vitalizio a Champlain. Il 21 settembre 1621 vennero emanate le prime ordinanze a Qu\u00e9bec.\nChamplain cerc\u00f2 di giocare un ruolo politico tra i nativi: riusc\u00ec a imporre un capo di sua scelta, a convincerli di insediarsi nelle vicinanze di Qu\u00e9bec e a convincerli a coltivare la terra. Nel giugno 1622 venne un capo Irochese a trattare la pace con Champlain; Champlain convinse i suoi alleati, spiegando i vantaggi della pacificazione e mand\u00f2 quattro suoi uomini nel \"pays des Iroquois\"; persegu\u00ec ancora la pace tra nativi anche nel 1623 quando riusc\u00ec a fermare una disputa tra Huroni e Montagnais e perdon\u00f2 anche un indiano che aveva ucciso un francese. Champlain si preoccup\u00f2 dei progressi materiali della colonia: nell'agosto 1623 si rec\u00f2 a visitare le praterie del capo Tourmente dove fece fare duemila balle di fieno e sogn\u00f2 di farne un luogo adatto per il pascolo del bestiame. Nel novembre dello stesso anno Champlain fece sistemare la pista che portava a \"Cap-aux-Diamants\". Nell'inverno 1623-24 pianific\u00f2 una nuova \"Habitation\", sistem\u00f2 i materiali e tagli\u00f2 il legname. Pos\u00f2 la prima pietra della \"Habitation\" il 6 maggio 1624. Il 15 agosto, quando la costruzione era a un buon punto, lasci\u00f2 Qu\u00e9bec con la moglie (quest'ultima non fece pi\u00f9 ritorno in Canada) e ritorn\u00f2 in Francia per fare rapporto al re.\nNel frattempo la carica di vicer\u00e9 era passata di mano, poich\u00e9 Montmorency si era dimesso in favore del duca di Ventadour, il quale conferm\u00f2 ancora una volta Champlain di luogotenente per la Nuova Francia. Dopo un anno e mezzo di soggiorno in Francia, Champlain si imbarb\u00f2 nuovamente per il Nordamerica il 15 aprile 1626. Arrivato a Qu\u00e9bec il 5 luglio, Champlain complet\u00f2 l\"'habitation\" e distrusse il forte per farne uno pi\u00f9 grande. Inoltre diresse personalmente la costruzione di una \"habitation\" al Capo Tourmente. Nella primavera del 1627 Champlain imped\u00ec agli alleati di dichiarare guerra agli Irochesi e a tal scopo invi\u00f2 un ambasciatore nel \"Pays des Iroquois\", missione che fin\u00ec in modo tragico.\nNel 1627 il Cardinale Richelieu soppresse la carica di vicer\u00e9 e mise la Nuova Francia sotto la sua giurisdizione e fond\u00f2 la Compagnia dei Cento Associati. Champlain divenne membro della Compagnia e divent\u00f2 \u00abcomandante della Nuova Francia\u00bb (in sostanza governatore). Champlain aveva molte aspettative dopo la nascita della Compagnia, ma la colonia continuava a vivacchiare. All'inizio del 1628 Champlain not\u00f2 che la terra era solcata dall'aratro e dai buoi. Questo piccolo progresso avvenne un anno dopo la morte di Louis H\u00e9bert. Siccome i rifornimenti annuali tardavano e la fame si stava per sentire nella colonia, Champlain mand\u00f2 alcuni coloni nella penisola Gasp\u00e9. A luglio i fratelli Kirke iniziarono ad assediare Qu\u00e9bec. La colonia era alla fame e i soccorsi non arrivavano. Champlain invi\u00f2 altri coloni nella penisola Gasp\u00e9. Il 19 luglio Qu\u00e9bec capitol\u00f2 e Champlain tent\u00f2 di negoziare le migliori condizioni. Il 24 luglio lasci\u00f2 Qu\u00e9bec a bordo di una nave dei fratelli Kirke e, scendendo verso Tadoussac, incontr\u00f2 un vascello comandato da Emery de Ca\u00ebn. Inizi\u00f2 la battaglia tra inglesi e francesi. Dopo lo scontro Champlain venne obbligato a fare da intermediario. Arrivato a Tadoussac il primo agosto, Champlain dovette fare un lungo soggiorno ed ebbe l'occasione di criticare \u00c9tienne Br\u00fbl\u00e9 e Nicolas Marsolet che erano passati dalla parte del nemico e tent\u00f2 vanamente di ottenere il permesso di portare in Francia i due indiani Montagnais che aveva adottato. A bordo di una nave inglese, Champlain arriv\u00f2 a Londra il 29 ottobre e si rec\u00f2 immediatamente dall'ambasciatore francese per dimostrare che la presa di Qu\u00e9bec era arrivata solo due mesi dopo la fine della guerra, presentando l'originale del trattato di capitolazione. Agli inizi di dicembre ritorn\u00f2 in Francia, dove incontr\u00f2 i membri della Compagnia, il Cardinale Richelieu e il re, premendo affinch\u00e9 Qu\u00e9bec venisse restituita. Nel 1630 fece un nuovo appello al re sull'importanza della colonizzazione della Nuova Francia.\nDopo la firma del Trattato di Saint-Germain-en-Laye Qu\u00e9bec venne restituita alla Francia. Champlain divenne nuovamente governatore nel 1633. Champlain ritorn\u00f2 a Qu\u00e9bec il 22 maggio 1633 dopo un'assenza di quasi quattro anni. Poco dopo il suo arrivo fece costruire, a spese della Compagnia, una cappella in onore della Vergine Maria. Il 15 agosto 1633 scrisse a Richelieu per pregarlo di porre fine alla tratta inglese di Tadoussac e di lanciare una grande offensiva contro gli Irochesi. Gli scrisse nuovamente il 18 agosto 1634 per fargli rapporto sulla situazione a Qu\u00e9bec. Nel 1635 la salute di Champlain peggiorava rapidamente. Nell'ottobre 1635, ormai paralizzato, Champlain nomin\u00f2 la Vergine Maria come sua erede. Mor\u00ec il 25 dicembre 1635, assistito dal gesuita Charles Lalemant."}
{"id": "1422990", "revid": "124123", "url": "https://it.wikipedia.org/wiki?curid=1422990", "title": "Morti nel 726", "text": ""}
{"id": "1422991", "revid": "773636", "url": "https://it.wikipedia.org/wiki?curid=1422991", "title": "Oratorio di San Giovanni Battista in Poggiolo", "text": "L'oratorio di San Giovanni Battista in Poggiolo si trova a Montepulciano, in provincia di Siena, nella diocesi di Montepulciano-Chiusi-Pienza.\nArchitettura.\nL'edificio venne eretto sul finire del XIII secolo dai monaci Silvestrini. La chiesa svolse la sua funzione sino alla met\u00e0 del Seicento, dopodich\u00e9 pass\u00f2 al Seminario Vescovile. In tempi recenti l'edificio \u00e8 stato diviso in due piani.\nIl quattrocentesco portale d'ingresso in travertino, proveniente dalla chiesa di Santa Maria della Cavina, \u00e8 composto da due paraste ioniche sorreggenti un architrave sormontato da un timpano. Alla sua destra \u00e8 collocata una trecentesca lapide tombale effigiante un monaco.\nAll'interno sono tornati alla luce nel 1988 affreschi con \"Episodi della vita di san Silvestro\" datati 1412. Nello stesso lasso di tempo venne probabilmente eseguito l'altro affresco con la \"Crocifissione, la Madonna e san Giovanni\"."}
{"id": "1422996", "revid": "124123", "url": "https://it.wikipedia.org/wiki?curid=1422996", "title": "Nati nel 731", "text": ""}
{"id": "1423002", "revid": "124123", "url": "https://it.wikipedia.org/wiki?curid=1423002", "title": "Morti nel 732", "text": ""}
{"id": "1423007", "revid": "773636", "url": "https://it.wikipedia.org/wiki?curid=1423007", "title": "Chiesa di Santa Lucia (Montepulciano)", "text": "La chiesa di Santa Lucia si trova a Montepulciano, in provincia di Siena, nella Diocesi di Montepulciano-Chiusi-Pienza.\nArchitettura.\nIl progetto della chiesa, costruita nel 1653, \u00e8 attribuito a Flaminio del Turco. L'estrosa facciata in travertino, divisa in due registri tripartiti, unisce a stilemi strutturali e ornamentazioni tardomanieristiche un'esuberanza compositiva cara al barocco romano. Particolarmente scenografico \u00e8 il portale, incorniciato da colonne dal capitello ionico festonato, i cui stipiti sono ornati da orecchie a voluta da cui discendono grandi pendoni di frutti.\nNell'interno ad una sola navata si conservano un cinquecentesco \"Crocifisso\" ligneo di Giovan Battista Alessi, i \"Santi Girolamo, Margherita, Lorenzo, Agnese\" di Gaetano Perpignani e la \"Madonna in trono col Bambino\" di Luca Signorelli.\nSotto la chiesa vi sono tracce di un edificio risalente al XII secolo."}
{"id": "1423022", "revid": "773636", "url": "https://it.wikipedia.org/wiki?curid=1423022", "title": "Chiesa di Santa Maria dei Servi (Montepulciano)", "text": "La chiesa di Santa Maria dei Servi \u00e8 una chiesa trecentesca che si trova a Montepulciano, in provincia di Siena, nella Diocesi di Montepulciano-Chiusi-Pienza.\nArchitettura.\nPresenta la facciata a capanna, con bugne regolari di travertino disposte \"a filaretto\" e arricchita da un portale strombato, con arco a sesto acuto sormontato da una cuspide. Gli spioventi del tetto sono ornati da una fila di archetti trilobati pensili, poggianti su mensolette. La torre campanaria in laterizi, dalle slanciate monofore affiancate da paraste, risale al Settecento.\nL'interno, ad un'unica navata, venne ristrutturato tra la fine del Seicento e gli inizi del Settecento: i lavori iniziarono nel 1701, nel 1702 fu riconsacrato l'altare maggiore e si conclusero nel 1712. Andrea Pozzo realizz\u00f2 il disegno dell'interno dell'edificio e delle decorazioni a stucco, ma non ebbe modo di seguire il cantiere dei lavori.\nVi sono conservati un affresco con la \"Madonna della Santoreggia\", di scuola senese del XIV secolo, una \"Madonna col Bambino\" attribuita al primo periodo di attivit\u00e0 di Ugolino di Nerio, seguace di Duccio di Buoninsegna (1310-1315) e un \"Crocifisso\" trecentesco ad affresco."}
{"id": "1423023", "revid": "124123", "url": "https://it.wikipedia.org/wiki?curid=1423023", "title": "Morti nel 741", "text": ""}
{"id": "1423032", "revid": "124123", "url": "https://it.wikipedia.org/wiki?curid=1423032", "title": "Morti nel 742", "text": ""}
{"id": "1423034", "revid": "124123", "url": "https://it.wikipedia.org/wiki?curid=1423034", "title": "Nati nel 745", "text": ""}
{"id": "1423035", "revid": "124123", "url": "https://it.wikipedia.org/wiki?curid=1423035", "title": "Morti nel 745", "text": ""}
{"id": "1423038", "revid": "124123", "url": "https://it.wikipedia.org/wiki?curid=1423038", "title": "Morti nel 749", "text": ""}
{"id": "1423040", "revid": "773636", "url": "https://it.wikipedia.org/wiki?curid=1423040", "title": "Chiesa di Santa Maria delle Grazie (Montepulciano)", "text": "La chiesa di Santa Maria delle Grazie si trova a Montepulciano, in provincia di Siena, nella Diocesi di Montepulciano-Chiusi-Pienza.\nArchitettura.\nLa facciata della chiesa \u00e8 preceduta da un porticato a tre arcate eseguito su progetto, come tutta la fronte, di Ippolito Scalza.\nL'interno, ad aula unica, presenta una decorazione a ricchi stucchi dorati del Settecento. Da ricordare una terracotta invetriata attribuita ad Andrea e Giovanni della Robbia con il \"Padre eterno, santi e angeli\", che racchiude un affresco della seconda met\u00e0 del Trecento e ha ai lati due statue, con l\"Annunziata\" e l\"Arcangelo Gabriele\", in terracotta invetriata di fattura robbiana. Sul terzo altare di sinistra \u00e8 collocata una tela con \"Sant'Elena\", eseguita nel 1632 da Bartolomeo Barbiani.\nDa notare l'organo con canne di cipresso del XVI-XVII secolo dentro una cassa settecentesca intagliata e dorata."}
{"id": "1423041", "revid": "278830", "url": "https://it.wikipedia.org/wiki?curid=1423041", "title": "Lupin III (manga)", "text": ""}
{"id": "1423047", "revid": "124123", "url": "https://it.wikipedia.org/wiki?curid=1423047", "title": "Nati nel 757", "text": ""}
{"id": "1423048", "revid": "124123", "url": "https://it.wikipedia.org/wiki?curid=1423048", "title": "Morti nel 757", "text": ""}
{"id": "1423051", "revid": "124123", "url": "https://it.wikipedia.org/wiki?curid=1423051", "title": "Nati nel 758", "text": ""}
{"id": "1423052", "revid": "36426", "url": "https://it.wikipedia.org/wiki?curid=1423052", "title": "Chiesa di Sant'Agnese (Montepulciano)", "text": "La chiesa di Sant'Agnese \u00e8 un luogo di culto cattolico di Montepulciano, in provincia di Siena, nella Diocesi di Montepulciano-Chiusi-Pienza.\nStoria.\nUna chiesetta fu eretta dal 1306 per volere della badessa poliziana Agnese, fuori le mura nei pressi della Porta al Prato, e originariamente con la facciata rivolta a ovest, verso l'attuale via Calamandrei. Il terreno era stato acquistato dal Comune per 1200 fiorini. L'antico portale in pietra arenaria, tamponato, venne rinvenuto casualmente nel 1951 dietro l'altare laterale di santa Rosa da Lima.\nAlla posa della prima pietra presiedette fra Bonaventura Forteguerri da Pistoia, priore del convento di Santa Maria dei Servi incaricato dal vescovo di Arezzo Ildebrandino Guidi di Romena. La prima titolazione fu legata alla Madonna e, per distinguere l'edificio dalla cattedrale, fu dedicato a \"Santa Maria Novella\". Le suore di sant'Agnese nel 1439 si trasferirono ad Orvieto, lasciando il loro convento ai padri domenicani, che lo ingrandirono, ed ampliarono la chiesa rivolgendo la facciata verso sud, come \u00e8 ancora oggi. \nAlla fine del Seicento la chiesa fu radicalmente ristrutturata, su disegno dell'architetto poliziano Gregorio Monterchi, e riconsacrata nell'anno 1700. \nIl convento fu soppresso tre volte: da Pietro Leopoldo, dai Francesi e invine dal Regno d'Italia. Ogni volta per\u00f2 la comunit\u00e0 venne richiamata, l'ultima nel 1925 dal vescovo Giuseppe Batignani. Infine nel 1956 il convento, di propriet\u00e0 comunale, venne riscattato e donato all'Ordine dal benefattore Michelangelo Virgillito.\nDescrizione.\nEsterno.\nLa facciata conserva il portale trecentesco mentre l'intonaco e le altre parti ornamentali vennero realizzate tra il 1916 e il 1926. Il rosone, con la figura di sant'Agnese che regge un agnello, una croce e un giglio, fu realizzata nel 1539 da Maestro Bano di Michelangelo da Cortona. La lunetta in mosaico risale al 1939\nLa torre campanaria in mattoni risale al 1764, dopo che un fulmine aveva distrutto quello del 1704, che sostituiva a sua volta quello del 1455.\nInterno.\nL'interno \u00e8 a navata unica (lunga 38,20. larga 11,15 e alta 16 metri) coperta a botte e movimentata da semipilastri che delimitano gli arconi sopra gli altare laterali e reggono un doppio cornicione decorativo, che continua anche nell'abside semicircolare. \nIn controfacciata campeggia un ovale in stucco, con al centro una tela del XVIII secolo con \"Sant'Agnese che riceve dalla Madonna le pietre per edificare la chiesa di Montepulciano\", con anche una lapide che ricorda la storia dei restauri della chiesa. Pi\u00f9 in alto due tele dell\"Angelo annunciante\" e della \"Vergine annunciata\", di autore ignoto del XVII secolo.\nAi lati si trovano due cappelle laterali, vicino alla facciata, e quattro altari, uguali per dimensione, in pietra serena o in travertino. La prima cappella a destra, detta della Madonna degli Zoccoli, conserva un affresco trecentesco con la \"Madonna col Bambino\" della scuola di Simone Martini. L'opera venne portata dai francescani del convento di Zoccoli in Fontecastello quando subentrarono temporaneamente ai Domenicani dopo le soppressioni leopoldine nel 1787. Venne collocata in una cappella del 1564, restaurata nel 1708 con una cupoletta affrescata e leggeri stucchi rococo per ospitare una perduta pala di Pietro Nelli.\nSeguono l'altare san Michele, con una grande pala di un seguace di Francesco Curradi (\"Madonna in gloria coi santi Michele, Paolo e la decollazione del Battista\"), quello della Madonna del Rosario (gi\u00e0 di san Domenico), il pulpito con stucchi del 1709 e un quadro di \"San Domenico di Soriano\" di Silvio Castellucci (1625)\nSul lato sinistro invece, sempre dalla controfacciata, si incontra per prima la cappella del Crocifisso, con una croce lignea di scuola tedesco-renana del XIII secolo e che la tradizione riferisce essere quello adorato da sant'Agnese, col quale ebbe alcune visioni miracolose. Oggi la cappella \u00e8 decorata ai caduti della prima guerra mondiale. Seguono l'altare di santa Rosa da Lima, con pala di scuola fiorentina del 1670 circa (\"Santa Rosa da Lima dona un fiore a Ges\u00f9 Bambino retto da Maria\"), l'altare della Madonna del Latte, con affresco di scuola senese del 1450 circa (i quindici misteri del Rosario che trovavano posto nella cornice intagliata furono trafugati alla fine del XX secolo), e l'altare del Santissimo Sacramnento, con ciborio.\nAlle spalle dell'altare maggiore, entro un monumentale sepolcro in marmi policromi si conserva il corpo della santa domenicana; esso \u00e8 sormontato dal gruppo scultoreo di \"Sant'Agnese e angeli\" del 1702 di Bernardo Ripa su disegno di Andrea Pozzo.\nSagrestia.\nLa sagrestia custodisce una nicchia con una statua in gesso di \"Sant'Agnese che calpesta il leone\", degli stessi stuccatori che decorarono la chiesa a inizio del Settecento. L'iscrizione chiarisce come il leone alluda al peccato che la santa scacci\u00f2 edificando la chiesa sul sito di una casa di peccato. \nVi sono inoltre conservatio sei reliquiari in una nicchia nella parete e tre quadri di autori ignoti (\"Flagellazione, San Vincenzo Ferer\" e la \"Madonna delle Grazie\"), dei secoli XVII o XVIII.\nCella di sant'Agnese.\nA destra, in fondo alla sagrestia, si accede a tre vani dove visse sant'Agnese. Nel primo atrio si conservano alcuni dipinti in tela e un paliotto ricamato nel 1936. Spicca per\u00f2 il grande affresco del \"Trasporto del corpo di sant'Agnese\", evento avvenuto nel 1554 quando i Montepulcianesi trasferirono per precauzione il corpo all'interno delle mura durante alcune schermaglie contro l'esercito senese, ma il giorno dopo le reliquie erano miracolosamente tornate al loro posto. Si tratta di un'opera del XVII secolo forse di Ulisse Giocchi, che lavor\u00f2 anche al chiostro.\nSegue la cella della santa, oggi trasformata in cappella. Qui Agnese mor\u00ec, e qui fu conservato il suo corpo per 250 anni. Nel 1704 fu abbellita di stucchi, e di pitture di Nicola Nasini, che mostrano alcuni miracoli della santa. Inoltre sono qui conservati i pi\u00f9 importanti reliquiari della santa, che conservano la crocetta che ricevette da Ges\u00f9 Bambino durante una visione, la \"manna\" e l'olio profumato che scatur\u00ec dal suo corpo.\nInfine si trova la cappella del Rosario, con alcuni dipinti che ricordano avvenimenti della vita della santa e altri oggetti legati al suo culto. Pi\u00f9 avanti un altro vano, gi\u00e0 cappella aperta sul santuario, oggi murata: vi si trova un dipinto di Niccol\u00f2 Betti (\"Nativit\u00e0\") e uno di Giuseppe Curradi (\"Madonna col Bambino, angeli e santi\"). Qui anche il sarcofago che dal 1539 al 1669 conserv\u00f2 il corpo della santa.\nChiostro.\nIl chiostro attuale, porticato su quattro lati, \u00e8 frutto di molteplici ristrutturazioni e ampliamenti. Ai tempi di sant'Agnese era molto pi\u00f9 piccolo, e fu rifatto con colonne di travertino ed arcate a tutto sesto nel XVI secolo (lato della sagrestia e lato sud), poi nel 1617 e nel 1632 (altri due lati). \nLa decorazione delle lunette ebbe inizio sui lati pi\u00f9 antichi al principio del XVII secolo, ad opera del pittore Ulisse Giocchi, con storie della vita e de miracoli della santa. Seguirono altre lunette di pittori locali, tra cui un certo Marcellino (1617) e Ottavio Capponi (1632). Restauri si ebbero fino al 1726, e di nuovo nel 1952, quando si liberarono le colonne dalle sovrastrutture che le coprivano."}
{"id": "1423056", "revid": "124123", "url": "https://it.wikipedia.org/wiki?curid=1423056", "title": "Nati nel 759", "text": ""}
{"id": "1423057", "revid": "78273", "url": "https://it.wikipedia.org/wiki?curid=1423057", "title": "Giovanni Campano", "text": ""}
{"id": "1423058", "revid": "124123", "url": "https://it.wikipedia.org/wiki?curid=1423058", "title": "Morti nel 759", "text": ""}
{"id": "1423059", "revid": "729019", "url": "https://it.wikipedia.org/wiki?curid=1423059", "title": "Stazione di Pertosa", "text": "Pertosa \u00e8 una fermata ferroviaria ubicata sulla linea Sicignano-Lagonegro, chiusa al servizio dal 1987 e servente il comune di Pertosa, da cui dista circa tre chilometri. Essa sorge fra le stazioni di Auletta e di Polla.\nStoria.\nIl fabbricato viaggiatori vede la luce nel 1885, anno in cui furono terminati i lavori di linea da Sicignano a Sala Consilina. Completato il tracciato fino a Lagonegro, il 25 maggio 1892 arriva il primo treno, ma a quell'epoca Pertosa \u00e8 un semplice posto di movimento (Km 22+148), con anche una valenza \"strategica\" vista la sua posizione tra i boschi: in caso di rivolte di briganti il regio esercito italiano sarebbe potuto intervenire immediatamente. Per salire dal \"rango\" di semplice casello a quello di stazione si dovr\u00e0 attendere il 1936, ad uso dei contadini della zona, diventando una delle pochissime stazioni ferroviarie italiane (ed europee) a non avere una vera strada per raggiungerla, ma un sentiero di montagna piuttosto impervio. Nel corso degli anni, visti i collegamenti stradali assenti (pur essendo geograficamente vicinissima alle grotte), \u00e8 stata servita da alcuni dei treni regionali in corsa sulla linea, con destinazioni per Lagonegro, Sicignano, ma anche per Salerno e Napoli Centrale.\nAbitata dal capostazione e dalla sua famiglia, dopo la chiusura \u00e8 rimasta abbandonata ed a causa di ci\u00f2, nonch\u00e9 della posizione in un bosco ovviamente privo di vigilanza, in passato \u00e8 stata anche vandalizzata.\nCaratteristiche.\nStruttura e posizione.\nLo scalo \u00e8 tecnicamente definito come fermata, avendo un solo binario di servizio. Il piccolo fabbricato viaggiatori, composto da 2 piani e con il cartello in pietra a rilievo, si trova incastonato sotto un costone di roccia, inserito nel contesto naturale boschivo che lo circonda, ai piedi dei Monti Alburni. Nella stazione, a lato del fabbricato viaggiatori, si trova un pozzo che si collegherebbe direttamente alle grotte. A lato della fermata, in direzione di Polla, si trova un arco che costituisce il percorso di un tubo idrico che dall'attiguo lago artificiale porta alla nuova centrale idroelettrica, sita a valle (nei pressi del parcheggio delle Grotte), vicina al fiume Tanagro. Sempre allo stesso lato si trova il fabbricato dell'ex centrale idroelettrica ed un ponticello su una cascata torrenziale che sfocia nel Tanagro. Al lato opposto, in direzione Sicignano degli Alburni, dopo circa 100 metri di tracciato ferroviario scavato nella roccia, si trova un ponte composto da una decina di arcate su cui \u00e8 incisa in marmo la data di costruzione (1885). Da esso si pu\u00f2 vedere in panoramica l'abitato di Pertosa, Auletta, Caggiano, il fondovalle del Lontrano e l'attiguo ponte dell'Autostrada A3.\nRiguardo al servizio sostitutivo, la fermata dell'autobus FS si trova sulla SS 19, nel punto in cui si trova il bivio per le grotte. L'altra fermata sostitutiva, \"Pertosa Centro\", si trova al centro del paese in Piazza G.De Marco.\nAmbiente naturale.\nDal punto di vista ambientale lo scalo si trova in un contesto dov'\u00e8 presente acqua torrenziale e boschi di betulaceae, principalmente ontani. La particolare situazione microclimatica lungo il tracciato delle rotaie, consente la crescita di diversi tipi di felci e la propagazione di alcune piante succulente crassulaceae, come il sempervivum, il sedum e l'echeveria.\nIl sentiero, inserito fra i percorsi naturalistici del Club Alpino Italiano, parte come sentiero boschivo (a \"tornanti\") dall'uscita alle grotte. Successivamente si congiunge ad una mulattiera che parte da un vicino oliveto e che incrocia i binari nei pressi dell'ex centrale idroelettrica. Dall'estate del 2005 una piccola parte di questo sentiero \u00e8 la nuova stradina d'uscita per le visite alle \"Grotte dell'Angelo\".\nMovimento.\nDopo la chiusura nel 1987, avvenuta per la correlata chiusura della linea Battipaglia-Potenza-Metaponto per elettrificazione, chiusura che tagliava la linea dal resto della rete; la linea \u00e8 stata servita da corse sostitutive di autobus. Dopo la riapertura della Salerno-Potenza-Metaponto, nel 1993, la linea non \u00e8 tuttavia stata riattivata, proseguendo con le corse sostitutive.\nPer i primi dieci anni, Pertosa ha potuto contare su otto coppie di relazione di autobus sull'intera tratta, con alcune corse da/per Battipaglia e Salerno. Dal 1997 al 2004 le coppie di relazione si sono ridotte a tre, sulla sola tratta Sicignano-Polla, dal 2005 al 2006 a due e dal 2007 ad una, equivalente alle 2 corse da Polla a Sicignano e viceversa.\nDal 9 dicembre 2007 le fermate intermedie tra Sicignano e Polla hanno perso l'unica coppia di corse sostitutive e sono state cancellate dall'orario FS."}
{"id": "1423060", "revid": "124123", "url": "https://it.wikipedia.org/wiki?curid=1423060", "title": "Nati nel 765", "text": ""}
{"id": "1423061", "revid": "773636", "url": "https://it.wikipedia.org/wiki?curid=1423061", "title": "Chiesa di Sant'Agostino (Montepulciano)", "text": "La chiesa di Sant'Agostino si trova a Montepulciano, in provincia di Siena, nella diocesi di Montepulciano-Chiusi-Pienza.\nFondata nel 1285, fu completamente ristrutturata nel XV secolo, con l'intervento di Michelozzo di Bartolomeo per la realizzazione della parte bassa della facciata, scandita da lesene scanalate, sovrastate da nicchie che inquadrano il portale, nella cui lunetta \u00e8 un rilievo in terracotta con la \"Madonna e i Santi Giovanni Battista e Agostino\".\nLa parte superiore della facciata \u00e8 stata realizzata successivamente. I restauri eseguiti nel 1784-1791 hanno modificato l'impianto originale, del quale resta l'unica navata.\nAll'interno, una \"Resurrezione di Lazzaro\" di Alessandro Allori, un \"San Nicola da Tolentino\" di Giovanni di Paolo, un \"Crocifisso\" ligneo policromo di Antonio da Sangallo, una \"Crocifissione con dolenti\" di Lorenzo di Credi.\nStoria.\nL'Opera, la Fraternita e l'inizio della Fabbrica.\nLa citazione che parla di un breve del vescovo di Arezzo Guglielmo dei conti Ubertini, ci permette di datare l'inizio dei lavori della Fabbrica di Sant'Agostino all'anno 1285, quando lo stesso vescovo benedisse la prima pietra della chiesa voluta dagli Agostiniani. Essi appartenevano all'Ordine degli Eremitani di Sant'Agostino, e stanziatisi a Montepulciano nel corso del XIII secolo, officiavano in quel periodo nella ormai fatiscente chiesa di San Marco, probabilmente ubicata tra l'attuale Piazzale Pasquino e la cinta esterna delle mura cittadine, nelle immediate vicinanze cio\u00e8 di dove si inizi\u00f2 ad erigere la chiesa di Sant'Agostino. Lo stesso breve prevedeva che fosse concessa la facolt\u00e0 di un'indulgenza di quaranta giorni per ogni giorno impegnato durante la costruzione della chiesa, fino al suo compimento, per gli abitanti che avessero portato materiali o avessero lavorato per l'esecuzione della chiesa. Del documento emanato dal vescovo aretino, ad oggi, non esiste pi\u00f9 alcuna traccia.\n\u00c8 comunque possibile dare per scontata come data di inizio dei lavori il 1285 in virt\u00f9 del fatto che essa \u00e8 confermata da ulteriori fonti manoscritte che riportano l'accaduto. Il riferimento \u00e8 una memoria storica datata 31 maggio 1883 redatta dal parroco don Giovanni Bozzini e timbrata \u201cOspedale San Cristofano di Montepulciano\u201d, porta notizia dell'acquisto, da parte degli stessi Agostiniani, di possedimenti nei dintorni della chiesa di San Marco negli anni precedenti all'inizio dei lavori di costruzione della nuova chiesa, vale a dire tra il 1259 e il 1269.\nAttraverso le consultazioni dei pochi documenti esistenti \u00e8 per\u00f2 difficile stabilire l'esatto iter costruttivo della chiesa. Analizzando le informazioni a nostra disposizione emergono una serie di dati contrastanti che da una parte indicherebbero la costruzione di un Sant'Agostino vecchio (1285-inizio \u2018300) e di un Sant'Agostino nuovo (1364-1440), e dall'altra una continuit\u00e0 di interventi, pur con lunghe pause, nei circa centosessant'anni che separano la data iniziale da quella finale.\nDi un Sant'Agostino vecchio si parla nel primo libro esistente dell'archivio dell'Opera (1424), anche il Repetti nella prima met\u00e0 dell'Ottocento implicitamente conferma l'esistenza delle due chiese: \u201cla chiesa di Sant'Agostino...fu fabbricata alla fine del secolo XIV, e chiamavasi la \u2018Chiesa Nuova\u2019\u201d. Altro fatto che confermerebbe quanto detto sopra, \u00e8 il contenuto di una lettera, riportata in copia nell'ultimo volume delle Deliberazioni della Fraternita, inviata dagli Agostiniani al Granduca Pietro Leopoldo. Essi sostenevano che la fabbrica della chiesa fosse iniziata nel 1364 e che era da far risalire a quell'epoca anche la nascita dell'Opera, come sarebbe risultato da un non meglio precisato atto notarile di quell'anno.\nD'altra parte l'esistenza delle due chiese viene messa in dubbio dalla rubrica 182 del libro del sindaco degli Statuti Comunali del 1337: si afferma che vengono date Lire 1.100 annue per sei anni, oltre le 80 che gi\u00e0 venivano elargite per la fabbrica di Sant'Agostino.\nIl fatto testimonia che la chiesa era a quel tempo in una fase costruttiva tale da essere lontana dall'ultimazione, in quanto, se un Sant'Agostino vecchio fosse gi\u00e0 stato edificato non sarebbero giustificati tali assegnamenti, tipici di una costruzione in corso d'opera. Per avvalorare l'ipotesi di un'unica edificazione, protrattasi per lungo tempo \u00e8 opportuno riportare un passo della precedentemente citata memoria, dove si legge come si sarebbe giunti al passaggio di competenze tra gli agostiniani e l'Opera durante i lavori di costruzione:\nGrazie al passaggio dei poteri all'Opera, gli Agostiniani, che collaborarono attivamente al perfezionamento della Chiesa, riuscirono ad assicurare alla fabbrica quei rilevanti assegnamenti da parte della comunit\u00e0 che consentirono l'ultimazione dei lavori nel secolo successivo. L'Opera gest\u00ec i lavori fino alla met\u00e0 del Quattrocento, quando a lavori ormai conclusi, si fuse con la Fraternita, che fino a quel momento aveva avuto una propria vita e storia autonoma. Secondo la stessa memoria essa fu \u00abistituita in seguito\u00bb e fondata dai Sepoltuari, coloro cio\u00e8 che fin dai primi anni dalla fondazione avevano acquisito il diritto di sepoltura nella detta chiesa.\nSi posseggono i libri delle Deliberazioni a partire da quelle dell'anno 1542, con il primo volume che \u00e8 marcato con la lettera A. In realt\u00e0 \u00e8 possibile che ci fosse un'ulteriore serie di deliberazioni del periodo precedente, tanto che molte fonti fanno risalire la fondazione della Fraternita almeno alla met\u00e0 del Trecento.\nInoltre esistono i libri delle Entrate e delle Uscite che arrivano a ritroso, seppur con numerose mancanze, fino al 1436. Il primo volume riporta sulla copertina la lettera F, che lascia supporre la mancanza almeno dei volumi contrassegnati dalla precedenti lettere dell'alfabeto.\nLa Fraternita fin dalle sue origini fu legata all'Ospedale di San Cristofano, a cui \u00e8 sempre appartenuta la chiesa e i suoi arredi che agli Agostiniani erano soltanto dati in uso e gestione. Le due congregazioni laicali vennero fuse in un'unica istituzione sicuramente entro il entro il 1509, come riporta un'iscrizione nella facciata:\n\u201cDIVO.AUGUSTINO.SACRUM.OPERA.ET.FRATERNITAS. COEPTUM. JAM. OPUS. PERFECERUNT. A. D. MDVIIII\u201d.\nDato per esauriente tale tipo di spiegazione va comunque detto che il lungo e travagliato iter dei lavori rende possibile l'ipotesi che, per soddisfare le necessit\u00e0 dei padri agostiniani in attesa del nuovo e grande edificio di culto, fosse stata officiata nel frattempo una chiesa pi\u00f9 piccola (consacrata a San Marco o a Sant'Agostino), comunque provvisoria.\nA causa della sua vastit\u00e0, la chiesa comport\u00f2, anche dopo la creazione dell'Opera, tempi di realizzazione molto lunghi, in conseguenza ai riflessi che gli avvenimenti storici ebbero sulla citt\u00e0. Se negli ultimi decenni del XIII secolo e nella prima met\u00e0 del Trecento Montepulciano aveva vissuto una relativa stabilit\u00e0 politica, dalla met\u00e0 del secolo in poi le vicende legate principalmente al dominio dei Del Pecora sulla citt\u00e0, portarono nuove distruzioni e conseguente impoverimento generalizzato. Nel corso dei secoli si \u00e8 assistito spesso a tensioni tra gli Agostiniani, che rivendicavano la propriet\u00e0 della Chiesa e le autorit\u00e0 laiche.\nPer quanto riguarda il probabile progetto originario di Sant'Agostino, si pu\u00f2 affermare che la tipologia della chiesa primitiva (tre-quattrocentesca), almeno per quello che \u00e8 possibile evincere dalle tracce rimaste dopo la ristrutturazione di fine Settecento, \u00e8 riconducibile a quella degli edifici di culto costruiti nel XIII e XIV secolo dagli ordini mendicanti.\n\u00c8 ipotizzabile che la pianta della chiesa fosse a croce latina, ad aula unica, con grandi finestre sulle pareti laterali, spazi semplici e regolari, il soffitto a capriate, il tutto caratterizzato da un'estrema severit\u00e0.\nLa navata unica immetteva, attraverso un ampio arco gotico, nella zona presbiteriale oltre il tramezzo, dove si trovavano, una per braccio del transetto, due cappelle, quindi l'altare maggiore e il coro.\nIl risultato finale era un gotico ben diverso da quello delle altre costruzioni poliziane del tempo (o meglio: di ci\u00f2 che di esso \u00e8 rimasto dopo gli interventi rinascimentali e successivi). Ci\u00f2 pu\u00f2 essere spiegato se si considera che i progettisti delle chiese degli ordini religiosi, a differenza delle chiese pi\u00f9 specificamente pubbliche (parrocchiali ecc.) erano maestri appositamente invitati dai vari ordini per la progettazione, che erano a conoscenza delle evoluzioni tecniche e dei cambiamenti stilistici che avvenivano in territori ben pi\u00f9 vasti della singola realt\u00e0 comunale. \u00c8 quindi chiaro che volendo trovare degli esempi con cui affrontare la tipologia architettonica originaria di Sant'Agostino vanno ricercati su chiese di eremitani, o comunque mendicanti, che non su analogie dirette con caratteri stilistici poliziani.\nIl quattrocento e l'intervento di Michelozzo.\nAgli inizi del Quattrocento, dopo oltre un secolo dalla fondazione, i lavori che fino a quel momento erano proceduti con fortune alterne, interessavano ormai la copertura della chiesa.\nI libri delle entrate e delle uscite dell'Opera 1424-1440, attestano che dopo essere state messe in opera quattro delle dieci capriate lignee tra il 1424 e il 1426, i lavori subirono un nuovo periodo di stasi dovuto a difficolt\u00e0 finanziarie. Stasi che si protrasse fino al 1430, quando ancora l'edificio era solo parzialmente coperto.\nUn notevole cambio di direzione si ebbe all'inizio degli anni trenta dello stesso secolo, quando si verific\u00f2 un evento probabilmente imprevisto che permise all'Opera non solo di portare avanti i lavori ma soprattutto di assoldare alcuni artisti e artigiani esterni all'ambito locale capaci di garantire risultati architettonici e artistici di notevole rilievo.\nL'evento di cui si parla \u00e8 il lascito testamentario di Francesco Aragazzi, morto nel 1429. La volont\u00e0 testamentaria incontr\u00f2 per\u00f2 disattese difficolt\u00e0 per cui all'Opera giunsero inizialmente soltanto 478 dei 1600 fiorini previsti con cui essa port\u00f2 a termine la copertura dell'edificio e inizi\u00f2 la sistemazione dello spazio antistante alla facciata, con la realizzazione della scalinata in travertino e del sagrato.\nL'insolvenza della famiglia Aragazzi era dovuta al sopraggiungere della morte oltre che di Francesco anche di suo figlio Bartolomeo, gi\u00e0 segretario dell'antipapa Giovanni XXIII e segretario apostolico di papa Martino V. In seguito alle due morti, gli unici due eredi maschi rimasti si adoperarono per svincolare i beni di Bartolomeo bloccati dalla Curia Romana cosicch\u00e9 sulle propriet\u00e0 di Francesco finirono per gravare oltre che gli\nimpegni testamentari suoi, anche quelli del figlio Bartolomeo, tra i quali c'era il pagamento per il monumento funebre allogato a Michelozzo nel 1427 (lo stesso monumento che il Vasari attribuisce a Donatello).\nEd \u00e8 proprio attraverso questo incarico che lo scultore e architetto fiorentino giunse per la prima volta a Montepulciano.\nNel libro delle uscite del 1437 si trovano i primi riferimenti a Michelozzo: tra l'ottobre e il novembre di quell'anno gli venne affidato il progetto per la facciata della chiesa. \u00c8 probabile che nei primi mesi dell'anno successivo, Michelozzo si trovasse a Montepulciano per fare un sopralluogo che definisse il tipo e i tempi dell'intervento, oltre ai materiali da utilizzare.\nSi hanno, nell'estate del 1438, i primi pagamenti diretti ai \u2018bufalai\u2019 che cominciarono a trasportare il travertino dalle cave di Chianciano; alle date 21 settembre e 14 novembre 1438 \u00e8 documentata la presenza in prima persona di Michelozzo che seguiva le fasi di scelta, misurazione ed approvvigionamento dei materiali, tanto che firma egli stesso i contratti con il bufalaio per il trasporto della pietra e, insieme ai \"chompagni\" misura e pesa le pietre.\nTra la fine del 1438 e l'aprile del 1439 vennero ultimati i lavori preparatori per la messa in opera del rivestimento in travertino della facciata e tra la primavera e l'estate di quell'anno venne effettuato il lavoro tanto che al 24 agosto \u00e8 datato un pagamento a Michelozzo e ad uno dei suoi collaboratori citati come \u00ab...maestri de la porta de la chiesa nuova di santo agostino\u00bb, per la cifra di 1249 lire, 1 soldo e 4 denari.\nNel corso del 1439 Michelozzo ricevette altri pagamenti per i suoi servizi, ma l'informazione pi\u00f9 importante ci giunge indirettamente grazie al pagamento a \u00abnicholo dandreia\u00bb che, sempre il 24 agosto \u00ab 1 lira 7 soldi e 6 denari...per due di p(er) manovale a ponare le figure ...\u00bb cio\u00e8 il gruppo in terracotta raffigurante la Madonna con il Bambino, Sant'Agostino e San Giovanni Battista, collocato nella lunetta sopra il portale.\nIl volume delle entrate e delle uscite 1424-1440 termina con gli ultimi pagamenti del 1439 ed \u00e8 verosimile che con la documentazione si interrompano anche i lavori, non tanto perch\u00e9 si ha una mancanza di documenti per un periodo di 46 anni, quanto perch\u00e9 a quel tempo erano effettivamente terminati tutti gli altri lavori oltre alla facciata, come la copertura, il sagrato, la scalinata, gli interni, il primitivo portone in legno e il campanile, sul quale secondo quanto riporta un documento dell'archivio parrocchiale di Sant'Agostino, in una delle fasce demolite nel corso dei lavori di ristrutturazione del 1785-1791, si poteva leggere: \u201cOPA FRA MCCCCXXXX\u201d.\nLa facciata in travertino della Chiesa fu realizzata in due fasi ben distinte, lontane tanto temporalmente quanto concettualmente. I primi due livelli, il portale, la lunetta con le terrecotte, la cornice mistilinea ed il rosone sono opera di Michelozzo, mentre il terzo livello ed il timpano, escluso il rosone, sono stati realizzati settant'anni pi\u00f9 tardi, nel 1509.\nRiguardo alla lontananza concettuale tra le due fasi realizzative: intorno al 1438-1439 Michelozzo aveva gi\u00e0 potuto assistere alla rivoluzione brunelleschiana in architettura, di Donatello in scultura e al pi\u00f9 moderato riformismo del Ghiberti. Conoscenze queste, che l'architetto-scultore unisce e plasma con un suo personale linguaggio nella facciata di Sant'Agostino, dove elementi del tardo gotico come le guglie e i pinnacoli, il gusto per la mistilineit\u00e0, le ogive, si accordano ad elementi Rinascimentali come la scansione orizzontale dei piani e la razionalit\u00e0 con cui si raccordano le parti tra loro, unione che fa di questa parte della facciata un unicum rispondente ad una logica fortemente organica.\nPerfetta sintesi delle due anime o momento di passaggio, riporta caratteri tipici di Michelozzo nell'essenza scultorea pi\u00f9 che architettonica della parte della facciata da lui progettata; lievi sono i passaggi tra pieni e vuoti.\nLa parte della facciata progettata e realizzata sotto la direzione di Michelozzo, risulta compresa tra due grandi pilastri angolari corrispondenti al prolungamento delle pareti laterali dell'edificio ed \u00e8 scandita da due fasce orizzontali sovrapposte, che dialogano tra loro per mezzo di una tripartizione verticale al centro della quale si trova il portale strombato decorato con fasci floreali, la lunetta con il gruppo in terracotta precedentemente citato ed il rosone. Ai lati coppie di specchiature separate da paraste sormontate da coppie di nicchie e dai tondi degli stemmi della famiglia Aragazzi centrati, anch'essi come le nicchie, rispetto alle paraste del primo livello.\nDue sono le cornici orizzontali realizzate entro il \u2018400: la prima con decorazione floreale che funge da basamento del primo livello e la seconda, che permette lo stacco tra il primo livello, gi\u00e0 rinascimentale nelle forme, e le nicchie ancora tardogotiche del secondo. Nonostante l'organicit\u00e0, risulta evidente la mancanza di assialit\u00e0 tra le nicchie e le sottostanti specchiature.\nPer quel che riguarda la concezione della facciata Quattrocentesca, nonostante i differenti periodi d'esecuzione, viene naturale un confronto con quella del Duomo di Pienza, realizzata tra il 1459-62 (?) da Bernardo Rossellino. Laddove a Pienza, trent'anni pi\u00f9 tardi, appare evidente il plasticismo della facciata che recupera in parte la struttura della \"scenae frons\" del teatro romano, a Montepulciano si predilige un'impaginazione grafica della facciata, almeno il primo livello sembra derivato da un modello monodimensionale, quasi da farne un apparato scenografico rispetto al livello superiore, gotico nelle forme ma non nel concetto.\nSe le nicchie rimandano a Orsanmichele, l'intera seconda fascia rimanda invece ad un esempio pi\u00f9 vicino tanto nello spazio quanto nel tempo: il riferimento \u00e8 alla facciata della Fraternita dei laici di Arezzo, decorata da Bernardo Rossellino nel 1432-33 dove, nella parte alta, si pu\u00f2 vedere un arco mistilineo fiancheggiato da nicchie, seppur non archiacute. L'arco mistilineo peraltro trova piena rispondenza nella tomba Brancaccio di Napoli, opera dello stesso Michelozzo.\nInoltre i due stemmi che a Sant'Agostino sono posti sopra le nicchie e inseriti nella liscia cortina di pietra trovano un riscontro nell'esterno della sagrestia di Santa Trinita.\nLe lesene scanalate e architravate del primo livello possono essere messe in relazione con la facciata interna del sottoportico della Cappella Pazzi in Santa Croce, che non fu terminata dal Brunelleschi.\nIl gruppo in terracotta dipinta, formato da sculture pi\u00f9 grandi che al naturale, \u00e8 inserito nella lunetta sopra il portale, incorniciato dai motivi floreali e dalle modanature dello stesso. Le prime ricerche sistematiche sull'opera sono della fine del XIX secolo e attribuirono la paternit\u00e0 a Michelozzo, sconfessando una tradizione locale che l'attribuiva erroneamente all'orafo e scultore Pasquino da Montepulciano. Il gruppo presenta la Madonna con il bambino al centro, sulla sinistra il San Giovanni Battista, a destra Sant'Agostino in abito vescovile.\nSono i pagamenti del 1439 a darne la paternit\u00e0 all'artista fiorentino. Attribuzione peraltro confermata dal confronto stilistico: la Madonna \u00e8 coperta da un velo dal quale spuntano ciuffi a tenaglia che ricorrono spesso nella scultura michelozziana. Inoltre, se si confronta con la Madonna di Michelozzo oggi a Berlino, \u00e8 possibile notare l'incredibile somiglianza tra le due opere che non possono non essere state eseguite dalla stessa mano.\nLa maniera di Michelozzo, che attinge dalla dolce eleganza del tardo gotico e dalla nuova estetica rivolta alla \"gravitas\" classica, permette una sintesi gestuale di gentilezza e monumentale dignit\u00e0.\nIl San Giovanni Battista, tema peraltro spesso trattato da Michelozzo, non differisce molto da quello, sempre in terracotta, che si trova alla Santissima Annunziata di Firenze.\nIn seguito all'intervento di restauro al gruppo scultoreo effettuato dalla Soprintendenza di Siena negli anni 1992-1993, che ha dato una nuova leggibilit\u00e0 all'opera, sono state notate tracce di dorature lungo i bordi delle vesti, sulla mitra e sul libro di Sant'Agostino, quindi alcuni strati di colore sulla terracotta. Uno di questi, biancastro, \u00e8 a base di piombo e olio, forse uno strato preparatorio o, pi\u00f9 probabilmente, le sculture erano dipinte con tale colore bianco per fingere il colore del marmo. Ipotesi resa ancor pi\u00f9 plausibile dal ritrovamento sullo sfondo di tracce di color rosso intenso, del tipo ematite, su base di nero carbone. \u00c8 una citazione della scultura romana d'et\u00e0 imperiale che spesso collocava busti in marmo di fronte a sfondo di porfido rosso.\nStilisticamente l'opera \u00e8 di grande qualit\u00e0: notevole \u00e8 l'impostazione spaziale dei due santi laterali non ieratici o in posizione frontale, ma lievemente rivolti verso la Vergine e le teste aggettanti oltre la cornice in travertino. Confrontando tali sculture con ci\u00f2 che resta, tra il Duomo di Montepulciano e il Victoria and Albert Museum di Londra, del monumento funebre Aragazzi, realizzato da Michelozzo tra il 1427 e il 1438, si nota la stessa solennit\u00e0 negli Angeli di Londra e nel Sant'Agostino, i volti carichi di pathos. Inoltre \u00e8 caratteristica comune la linea abbondante ed avvolgente che le avvicina pi\u00f9 a Della Robbia e a Ghiberti che non a Donatello.\nNel corso del XVI secolo si potevano riscontrare i primi problemi per il gruppo scultoreo della lunetta, tanto che il primo gennaio 1570 ci fu un pagamento affinch\u00e9:\nQuesta precoce (almeno per una piccola realt\u00e0 come quella poliziana) sensibilit\u00e0 alla conservazione port\u00f2 alla realizzazione di una copertura a semicupola in ferro ricoperta di piombo e messa in opera soltanto nel 1629, dove rimarr\u00e0 fino al 10 settembre 1875 quando, ormai rovinata e di pessimo impatto estetico, fu sostituita da una copertura in cristallo, definitivamente tolta nel 1940.\nPi\u00f9 precisamente, nel 1629 risulta un pagamento a maestro Alisandro pittore, di 15 Lire, per aver \u00ab...dipinto il modello della Madonna sopra la porta principale della chiesa...\u00bb e, in data 3 agosto dello stesso anno, a Padre Antonio Zanobi de' Servi \u00ab...per haver fatto fabbricare e messo in opera il Padiglione di piombo sopra la porta principale di nostra chiesa di S.A. per conservatione della Madonna che \u00e8 in quella...\u00bb, cui seguono altri\npagamenti a tecnici per aver ultimato il \u00abPadiglioncello\u00bb.\nLa conclusione dei lavori nel Cinquecento.\nNel momento in cui, nel 1440, si fermarono i lavori, la chiesa era praticamente conclusa ad eccezione della parte alta della facciata.\nIl terzo livello ed il timpano sono stati costruiti ben settanta anni pi\u00f9 tardi rispetto alla parte michelozziana, facendo s\u00ec che la facciata presenti due anime ben distinte: all'organicit\u00e0 del primo e del secondo livello, si giustappone un terzo livello che poggia su quello sottostante attraverso una cornice ben pi\u00f9 aggettante delle altre e che taglia in malo modo parte del rosone sovrastante. Tale livello risulta quasi schiacciato tra il\ntimpano e la parte quattrocentesca della facciata.\nInoltre, pur riprendendo elementi e proporzioni gi\u00e0 presenti nel livello pi\u00f9 basso del prospetto, appare non solo fuori scala, ma anche estraneo a qualunque relazione sintattica con il resto della facciata. Il contrasto \u00e8 accentuato dalla scelta di utilizzare un differente tipo di travertino tra le due parti: una diversit\u00e0 non solo concettuale e armonica, ma anche cromatica.\nNel timpano si trova lo stemma dell'Opera e Fraternita, con l'incisione precedentemente riportata, che attesta al 1509 il termine dei lavori della facciata.\nNei libri di entrate e uscite del 1510-31, al giorno 3 settembre 1510 \u00e8 documentato un pagamento a Domenico (?) d'Unto (?) \u00ab...per lire 6 di piombo da per... lo ochio in nella fronte di santo agostino...\u00bb un chiaro riferimento dunque alla vetrata del rosone della facciata, che verr\u00e0 messa in opera soltanto nel 1532 realizzata da Michele da Gelmini.\nSi ha notizia anche di un pagamento datato 6 gennaio 1512 ad un \u00abarchitettore fiorentino\u00bb che quel giorno ricevette 7 lire \u00ab...equali furo p(er) uno disegnio e modello fecie p(er) la sagrestia di santo agostino...\u00bb.\nDi recente si \u00e8 ipotizzato che tale architetto fiorentino fosse in realt\u00e0 Antonio da Sangallo il Vecchio, la cui presenza \u00e8 documentata a Montepulciano nello stesso mese del 1512 per opere di ristrutturazione delle mura cittadine. \u00c8 certa invece la paternit\u00e0 del Sangallo per quanto riguarda i progetti delle tre cappelle che vennero realizzate nella parete settentrionale della chiesa, per le quali ricevette nel\nnovembre del 1533 2 lire \u00ab...p(er) el disegnio fecie p(er) le capelle di s(an)to agustino...\u00bb.\nIn quello stesso mese l'architetto e scultore ricevette altri quattro pagamenti: \u00ab...li pagai lire trenta quali...p(er) co(n)to del cruciefisso...\u00bb, quindi: \u00ab...a maestro antonio da san gallo...lire quaranta quattro per conto del crucifisso...\u00bb, \u00ab...li pagai vintoto lire per conto del crucifisso...\u00bb.\nDi tale Crocifisso si parla ancora sempre nelle Uscite di quell'anno con riferimento al trasporto dell'opera da Firenze a Montepulciano, in una cassa protetta da stoffa impermeabile. L'oggetto del discorso \u00e8 il Crocifisso ligneo che tutt'oggi si trova dietro l'altar maggiore e che per molto tempo \u00e8 stato ritenuto opera di Donatello, finch\u00e9 l'architetto Riccardo Pizzinelli ha rinvenuto i documenti dei pagamenti al Sangallo.\nOpera che alcuni critici d'arte gi\u00e0 prima della prova d'archivio avevano attribuito al Sangallo per via di una forte somiglianza tra questo crocifisso e uno realizzato dallo stesso autore che si trova alla Santissima Annunziata di Firenze.\nNonostante la facciata della chiesa fosse terminata entro il 1509, i lavori all'interno, cos\u00ec come quelli per il campanile, continuavano. Nel 1519-1520 venne realizzata da Maso Boscoli da Settignano la splendida Loggia, oggi murata, sul lato meridionale della chiesa. Sar\u00e0 lo stesso Maso Boscoli, alcuni anni pi\u00f9 tardi a portare avanti il progetto degli altari laterali in travertino, mentre dal 1562 si inizi\u00f2 la costruzione del \u00abcoro dopo l'altar\nmaggiore\u00bb: \u00ab...necessit\u00e0 e bisogno che ha la chiesa di fare un coro per servitio delli frati doppo l'altare maggiore\u00bb.\nNel 1930 vi vennero traslate dalla chiesa conventuale di San Francesco le reliquie del beato Bartolomeo Pucci-Franceschi."}
{"id": "1423066", "revid": "124123", "url": "https://it.wikipedia.org/wiki?curid=1423066", "title": "Morti nel 768", "text": ""}
{"id": "1423067", "revid": "2093951", "url": "https://it.wikipedia.org/wiki?curid=1423067", "title": "Ciril Kotnik", "text": "Biografia.\nNato a Lubiana (allora capoluogo del Ducato di Carniola, parte dell'Impero austro-ungarico) da una famiglia slovena originaria della Carinzia. Suo cugino Franc Kotnik divenne un importante storico letterario; un altro cugino Janko Kotnik invece un rinomato linguista. Il padre di Ciril, Franc Kotnik, si trasfer\u00ec a Trieste, dove si spos\u00f2 con una donna slovena del luogo. Il loro figlio \u00e8 il noto missionario sloveno Jaroslav Kotnik.\nCiril rimase a Lubiana, dove si iscrisse al liceo classico. In quegli anni, si avvicin\u00f2 alle idee patriottiche dei giovani intellettuali sloveni che si battevano per l'emancipazione dei popoli slavi dal dominio austriaco e la fondazione di una nuova formazione politica degli Slavi del Sud. Con lo scoppio della Guerra balcanica nel 1912, Kotnik si arruol\u00f2 come volontario nell'esercito serbo. A guerra finita, fu insignito della \"Stella di Kara\u0111or\u0111e\", una delle maggiori onorificenze militari del Regno di Serbia.\nDopo la fine della Prima guerra mondiale e la fondazione del Regno dei Serbi, Croati e Sloveni, Kotnik venne ammesso nel servizio diplomatico del nuovo stato jugoslavo; fu mandato a Roma, dove lavor\u00f2 presso l'ambasciata jugoslava per quasi due decenni.\nIn seguito all'occupazione e lo smembramento della Jugoslavia da parte delle Potenze dell'Asse, l'Ambasciata del Regno di Jugoslavia in Italia fu chiusa e il personale dismesso; Kotnik fu condannato agli arresti domiciliari nella sua casa romana.\nAlla fine del 1941, Kotnik fu nominato ambasciatore presso la Santa Sede dal Regio Governo Jugoslavo in esilio. Mantenne contatti sia con il governo in esilio a Londra, sia con la resistenza monarchica del generale Dra\u017ea Mihailovi\u0107 e anche con alcuni esponenti filo-britannici del Partito popolare sloveno (ad esempio con l'avvocato goriziano Janko Kralj); rimase per\u00f2 ostile al movimento comunista partigiano di Josip Broz Tito.\nIn funzione di ambasciatore presso la Santa Sede, Kotnik aiut\u00f2 numerosi antifascisti ed ebrei romani a sfuggire la repressione nazifascista. Il 28 ottobre 1943 fu arrestato dalla Gestapo, rinchiuso nella prigione di Via Tasso e sottoposto a sevizie, ma non rivel\u00f2 nessuno dei suoi contatti segreti.\nMor\u00ec a pochi anni dalla fine della guerra a causa delle conseguenze delle torture subite in prigione.\nCiril Kotnik era il padre della giornalista e scrittrice italo-canadese Dara Kotnik Mancini e di Ivanka Kotnik, moglie del giornalista Vittorio Veltroni e madre del politico Walter Veltroni, ex sindaco di Roma ed ex segretario generale del Partito Democratico.\nNel 2014, sull'edificio di via Salaria ove visse Kotnik, il comune di Roma ha fatto apporre una lapide commemorativa."}
{"id": "1423070", "revid": "1272592", "url": "https://it.wikipedia.org/wiki?curid=1423070", "title": "Gustavo Del Vecchio", "text": "Biografia.\nDiscendente di una famiglia della numerosa comunit\u00e0 ebraica di Lugo, in tenera et\u00e0 perse il padre, Cesare, che venne ucciso da un dipendente della ditta in cui lavorava (21 giugno 1887). La madre, Beatrice Cavalieri, decise di trasferirsi a Bologna con i figli. Gustavo frequent\u00f2 le scuole della citt\u00e0 felsinea dalle elementari al liceo.\nNell'anno 1900 s'iscrisse alla Facolt\u00e0 di Giurisprudenza dell'Universit\u00e0 La Sapienza di Roma. Qui conobbe uno dei suoi primi maestri, Arturo Labriola, docente di Filosofia della storia. L'anno dopo ritorn\u00f2 a Bologna, proseguendo gli studi in legge nell'ateneo felsineo. Segu\u00ec i corsi di Tullio Martello noto economista. Nel 1904, ad appena 21 anni, Del Vecchio si laure\u00f2 con una tesi sulla teoria del monopolio. Complet\u00f2 poi la sua preparazione in Inghilterra ed in Germania (Universit\u00e0 di Berlino).\nDopo aver partecipato come volontario alla Prima guerra mondiale, Del Vecchio avvi\u00f2 l'attivit\u00e0 di docente di discipline economiche. Insegn\u00f2 all'Istituto superiore di Scienze economiche e commerciali di Trieste dal 1920 al 1926, all'Universit\u00e0 di Bologna dal 1926 e alla Bocconi di Milano dal 1930. \nAttraverso un'intensa attivit\u00e0 di studio e ricerca Del Vecchio, realizz\u00f2 una notevole quantit\u00e0 di ricerche e pubblicazioni. Fin dal 1909 avvi\u00f2 una collaborazione con la prestigiosa rivista Giornale degli economisti. Le sue ricerche sulla moneta e il credito, ricche di spunti originali, confluirono nel volume \"Ricerche sopra la teoria generale della moneta\" (1932). Gli studiosi sono concordi nel ritenere che la modalit\u00e0 dell'approccio di Del Vecchio all'economia tenesse conto della \u201cvastit\u00e0 dei nessi fra teoria e storia economica e l'importanza di una formazione storica dell'economista\u201d. Fu redattore ed anche direttore di importanti riviste, quali \u00abEconometrica\u00bb, \u00abEconomia\u00bb, \u00abBeitr\u00e4ge zur \u00d6konomischen Theorie\u00bb, \u00abEconomia Internazionale\u00bb, \u00abRivista bancaria\u00bb, ed altre..\nFino al 1933 riusc\u00ec ad evitare l'iscrizione al Partito fascista, obbligatoria per tutti i docenti degli atenei italiani. Nel 1934 divenne rettore dell'Universit\u00e0 Bocconi.\nNel 1938 decadde da tutte le cariche a causa delle leggi razziali emanate dal regime fascista. Costretto ad abbandonare l'insegnamento, nel 1943 espatri\u00f2 in Svizzera, dove rimase fino al 1945. Torn\u00f2 quindi a insegnare a Bologna.\nNel dopoguerra il contributo di Gustavo Del Vecchio alle scelte governative in materia di politica economica fu rilevante. Fu consigliere di Meuccio Ruini, il ministro per la Ricostruzione delle Terre liberate dal nemico nel governo Parri (giugno-dicembre 1945). Si schier\u00f2 contro l'approvazione di un'imposta globale sul patrimonio. Nel 1947 fu chiamato a ricoprire la carica di Ministro del Tesoro nel quarto governo De Gasperi (31 maggio 1947 - 23 maggio 1948). Assunse l\"interim\" del Bilancio dopo che Luigi Einaudi, che ne era titolare, fu eletto Presidente della Repubblica. Del Vecchio forn\u00ec la sua opera per la stabilizzazione della lira e per arrestare l'azione inflazionistica, assumendo nell'agosto 1947 la presidenza del Comitato interministeriale per il credito e il risparmio.\nNel 1948 ottenne le cattedre di Scienza delle finanze e Diritto finanziario presso La Sapienza di Roma, che tenne fino al 1958. Inoltre, tra il 1948 e il 1950 ricopr\u00ec il prestigioso incarico internazionale di Governatore del Fondo Monetario Internazionale e dal 1958 fu membro del Consiglio nazionale dell'economia e del lavoro.\nEbbe tra i suoi allievi Federico Caff\u00e8, Pierpaolo Luzzatto Fegiz e Giovanni Demaria.\nBiblioteca personale.\nLa Biblioteca di Scienze sociali dell'Universit\u00e0 degli studi di Firenze conserva il Fondo Gustavo del Vecchio, consistente in 85 volumi e 36 fascicoli in prevalenza argomento economico, storico-economico e statistico.\nAlcuni scritti sono stati donati dall'autore alla Biblioteca civica di Lugo, il suo paese natale"}
{"id": "1423071", "revid": "124123", "url": "https://it.wikipedia.org/wiki?curid=1423071", "title": "Nati nel 770", "text": ""}
{"id": "1423078", "revid": "124123", "url": "https://it.wikipedia.org/wiki?curid=1423078", "title": "Nati nel 771", "text": ""}
{"id": "1423082", "revid": "124123", "url": "https://it.wikipedia.org/wiki?curid=1423082", "title": "Morti nel 774", "text": ""}
{"id": "1423084", "revid": "124123", "url": "https://it.wikipedia.org/wiki?curid=1423084", "title": "Morti nel 783", "text": ""}
{"id": "1423085", "revid": "124123", "url": "https://it.wikipedia.org/wiki?curid=1423085", "title": "Morti nel 787", "text": ""}
{"id": "1423090", "revid": "124123", "url": "https://it.wikipedia.org/wiki?curid=1423090", "title": "Nati nel 788", "text": ""}
{"id": "1423091", "revid": "124123", "url": "https://it.wikipedia.org/wiki?curid=1423091", "title": "Morti nel 788", "text": ""}
{"id": "1423096", "revid": "124123", "url": "https://it.wikipedia.org/wiki?curid=1423096", "title": "Morti nel 789", "text": ""}
{"id": "1423098", "revid": "721282", "url": "https://it.wikipedia.org/wiki?curid=1423098", "title": "Prendere o lasciare (programma televisivo)", "text": "Prendere o lasciare \u00e8 stato un programma televisivo di genere game show condotto da Enrico Papi, andato in onda su Italia 1 nell'access prime time dal 20 settembre al 7 dicembre 2007. Si trattava della versione italiana di un format francese chiamato \"Let's Go Shopping\"; in origine avrebbe dovuto intitolarsi \"I sogni nel cassonetto\", il cui nome farebbe pensare ad un remake (quando in realt\u00e0 non lo fu) de \"I sogni nel cassetto\", ossia la prima trasmissione condotta da Mike Bongiorno sulla nascente Canale 5.\nDal 26 ottobre 2009 al 29 gennaio 2010 sono andati in onda dei montaggi delle puntate della sua prima ed unica edizione in cui sono stati aggiunti degli stacchetti sexy di Raffaella Fico. Dal 4 giugno 2012 \u00e8 stato replicato su Italia 2.\nIl programma.\nLa struttura di \"Prendere o lasciare\" \u00e8 molto particolare. Ogni puntata partecipava un diverso concorrente, che ha con s\u00e9 in studio suoi parenti o conoscenti che lo possono aiutare, dandogli consigli durante la trasmissione.\nAd ogni manche il conduttore mostrava al concorrente due diversi articoli di grande valore, di cui vengono illustrate le caratteristiche; il concorrente doveva valutare i prodotti mostrati e assegnare a ciascuno un prezzo che riteneva ragionevole. Dopo aver dato i due prezzi, sempre il concorrente doveva decidere cosa prendere e cosa lasciare, ovvero cosa mettere nel \"carrello\" e quindi tentare di portare a casa, e cosa invece mettere nel \"cestino\", ovvero scartare e non poter pi\u00f9 vincere. In totale venivano fatte sei diverse proposte. Un elemento che \u00e8 sempre stato presente \u00e8 il \"Buio\", un premio ignoto rappresentato da una busta contenente un foglio giallo con un punto interrogativo nero, che bisognava cercare di dedurre grazie a degli aiuti dati dal conduttore e decidere, senza conoscerlo, se accettarlo o rifiutarlo prendendo l'altra proposta esplicita; tale premio veniva poi esplicitato solo dopo la decisione del concorrente, quindi quando non c'era pi\u00f9 modo di cambiare idea. Inoltre, il Buio aveva spesso un valore reale molto alto, di conseguenza era spesso il premio pi\u00f9 costoso in gioco nella puntata.\nAl termine delle decisioni del concorrente, si andavano a scoprire i veri prezzi di mercato dei premi proposti, e lui vinceva materialmente tutto quello che aveva preso solamente se, il valore totale in euro dei prezzi reali dei premi che aveva deciso di mettere nel \"carrello\" era inferiore a quello totale degli oggetti che aveva mandato nel \"cestino\". Quindi il concorrente doveva cercare, durante la puntata, di scegliere sia i premi che gli piacciono, ma anche quelli che secondo lui possano costare meno. La particolarit\u00e0 del gioco sta nel fatto che il partecipante poteva vincere solamente degli oggetti fisici scelti dalla produzione, ma nessuno in denaro.\nInfine, tra i premi offerti sono stati sempre presenti dei putti di vario tipo, che venivano descritti accuratamente da Papi, che affermava scherzosamente di essere un esperto \"puttologo\".\nTips &amp; Tricks.\nQuanto sopra risulta ufficialmente, ma in realt\u00e0 per poter vincere nel gioco non \u00e8 necessario indovinare gli oggetti che costano meno. Per vincere era necessario infatti indovinare solamente l'oggetto con il prezzo pi\u00f9 basso tra quelli proposti al momento in cui esce il \"Buio\". La differenza di prezzo tra il Buio e l'oggetto meno caro al momento dell'uscita del primo era infatti sempre superiore alla differenza di prezzo totale di tutti gli altri oggetti disponibili. Pertanto, se non si indovinava l'oggetto che costa meno durante questa fase del gioco, tutte le altre scelte erano ininfluenti. Questo significa anche che era possibile scegliere durante il gioco gli oggetti che piacciono di pi\u00f9 indipendentemente dal prezzo, perch\u00e9 alla fine l'unica scelta che conter\u00e0 sar\u00e0 quella dove non si conosce quello che si sceglie."}
{"id": "1423104", "revid": "124123", "url": "https://it.wikipedia.org/wiki?curid=1423104", "title": "Morti nel 796", "text": ""}
{"id": "1423105", "revid": "187795", "url": "https://it.wikipedia.org/wiki?curid=1423105", "title": "Associazione Calcio Sebinia Alto Sebino", "text": ""}
{"id": "1423114", "revid": "1005847", "url": "https://it.wikipedia.org/wiki?curid=1423114", "title": "Antonio Azara", "text": "Biografia.\nLaureato in giurisprudenza nel 1907, entr\u00f2 in magistratura dove ricopr\u00ec vari ruoli. Nel 1931 divenne consigliere di Cassazione. Dal 1926 al 1942 fece parte delle commissioni ministeriali che redassero l'attuale codice civile. Fu membro del comitato scientifico delle riviste \"La nobilt\u00e0 della stirpe\" e \"Diritto Razzista\".. Nel 1936 divenne presidente di sezione della Corte di cassazione. Nel settembre 1943 fu tra i magistrati della cassazione che rifiutarono di aderire alla RSI. Nel settembre 1944 fu messo sotto accusa per apologia fascista da parte dell'Alto Commissariato per le Sanzioni contro il Fascismo, ma venne prosciolto.\n. Una volta collocato a riposo come magistrato, si iscrisse all'ordine degli avvocati.\nNel 1948 intraprese anche una carriera politica: in quell'anno fu eletto senatore con la Democrazia Cristiana, venendo rieletto a Palazzo Madama nelle successive legislature II, III e IV, fino alla morte nel 1967.\nFu Ministro di grazia e giustizia nel governo Pella (1953-1954); in questa veste propose l'indulto e l'amnistia per tutti i reati politici commessi entro il 18 giugno 1948 (D.P.R 19 dicembre 1953, n. 922)."}
{"id": "1423115", "revid": "144796", "url": "https://it.wikipedia.org/wiki?curid=1423115", "title": "Karl Theodor von Dalberg", "text": "Biografia.\nI primi anni e la carriera ecclesiastica.\nProveniente dall'antica famiglia patrizia cattolica e cosmopolita di Dalberg, crebbe poliglotta, parlava perfettamente francese e tedesco. Nato a Herrnsheim, era figlio di Franz Heinrich, (amministratore di Worms e capo dei consiglieri dell'arcivescovo di Magonza) e fratello di Marianne, Wolfgang Heriberg e Johann Friedrich Hugo von Dalberg. Karl studi\u00f2 diritto canonico presso l'Universit\u00e0 di Heidelberg, continuando poi i propri studi a Magonza dal 1754. Alla fine del 1762 intraprese un \"grand tour\" in Italia ed in Francia, dal quale torn\u00f2 due anni dopo. A Roma ebbe l'opportunit\u00e0 di conoscere l'archeologo Johann Joachim Winckelmann e di proseguire i propri studi legali presso l'Universit\u00e0 di Pavia.\nIntrapresa la carriera ecclesiastica, nel 1772 venne nominato governatore di Erfurt, exclave della diocesi di Magonza, carica nella quale ebbe modo di dimostrare le proprie abilit\u00e0 anche in campo amministrativo, oltre ad entrare in contatto con molte realt\u00e0 dell'illuminismo tedesco a lui vicine, come la Societ\u00e0 delle muse di Weimar e la riorganizzazione dell'universit\u00e0 di Erfurt che proprio in quegli anni andava compiendosi. \nNel 1779, divenne canonico nella cattedrale di W\u00fcrzburg e dal 1786 ottenne la medesima carica anche a Magonza, oltre che a Worms ed a Costanza. Nel 1787 venne eletto coadiutore della cattedrale di Magonza con diritto di successione al vescovo in carica, nonch\u00e9 vescovo di Worms, e nel 1788 venne eletto vescovo di Costanza. Nel 1789 Dalberg divenne membro dell'Accademia Cesarea Leopoldina, dell'Accademia delle scienze di Baviera, dell'Accademia delle scienze di Gottinga e dell'Accademia Reale Prussiana delle Scienze.\nCome uomo di stato Dalberg si distinse per le proprie attitudini patriottiche, anche in materia ecclesiastica, nelle quali segu\u00ec la visione del febronianesimo della nazione tedesca, in modo da risvegliare la macchina ormai atrofizzata dell'impero di Germania. Avendo fallito in questo, egli si rivolse a Napoleone, credendo nei suoi ideali. Fu inoltre membro degli Illuminati col nome di \"Baco di Verulam\" e prefetto della congregazione per la citt\u00e0 di Erfurt.\nIl periodo napoleonico.\nMa con il Trattato di Lun\u00e9ville nel 1801, nel quale tutti i territori sulla riva destra del Reno vennero ceduti alla Francia, Dalberg concedette Worms, Costanza e anche Magonza. Ad ogni modo, egli mantenne per s\u00e9 il principato di Aschaffenburg e nel 1803 ottenne il \"Reichst\u00e4dte\" Wetzlar e Ratisbona come i territori del Vescovato di Ratisbona. Magonza, infine, venne annessa dalla Francia, e Dalberg fu trasferito a Ratisbona, che fu nell'occasione elevata al rango di arcidiocesi. Nel 1802 divenne arcivescovo-elettore di Magonza e arcicancelliere dell'Impero.\nNel 1806, assieme ad altri principi, si separ\u00f2 dal Sacro Romano Impero ed ader\u00ec alla Confederazione del Reno. Diede formalmente le dimissioni dal titolo di arcicancelliere dell'imperatore Francesco II e da Napoleone venne nominato principe primate della Confederazione del Reno.\nNel 1809 il Reichsstadt di Francoforte venne incluso tra i territori del Trattato di Sch\u00f6nbrunn e venne elevato al rango di Granducato di Francoforte. Ad ogni modo i suoi territori furono incrementati, ma dovette cedere Ratisbona alla Baviera.\nNel 1813 il 5 febbraio in Francoforte sul Meno rifond\u00f2 l'Ordine della Concordia e ne fu S.A.S.il Gran Maestro, diede le dimissioni da tutti i suoi incarichi, eccetto da quello di arcivescovo di Ratisbona, in favore del figliastro di Napoleone Eugenio di Beauharnais, che ne fu erede sino al 1810.\nMor\u00ec nel 1817.\nRicordato come personalit\u00e0 di grande cuore e di grande cultura, fu amico di Goethe, Schiller e Wieland. Come loro fu massone, membro della Loggia \"Carl zu den drei R\u00e4dern\" di Erfurt.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1423116", "revid": "132266", "url": "https://it.wikipedia.org/wiki?curid=1423116", "title": "San Luigi dei francesi (titolo cardinalizio)", "text": ""}
{"id": "1423127", "revid": "187795", "url": "https://it.wikipedia.org/wiki?curid=1423127", "title": "U.S.D. Sebinia", "text": ""}
{"id": "1423130", "revid": "187795", "url": "https://it.wikipedia.org/wiki?curid=1423130", "title": "U.S.D. Sebinia Alto Sebino", "text": ""}
{"id": "1423148", "revid": "767487", "url": "https://it.wikipedia.org/wiki?curid=1423148", "title": "Loverdrive", "text": "Loverdrive \u00e8 l'album d'esordio del gruppo punk rock italiano The Fire."}
{"id": "1423156", "revid": "1983214", "url": "https://it.wikipedia.org/wiki?curid=1423156", "title": "Abatwa", "text": "Abatwa (ma anche Abathwa o Batwa) \u00e8 una radice linguistica derivata comune alle lingue bantu dell'Africa subsahariana. \u00c8 spesso ed erroneamente tradotta come \"elfo\" o \"spirito\". \u00c8 utilizzata per identificare i popoli Twa.\nL'uso contemporaneo pi\u00f9 comune appartiene alla popolazione di lingua zulu del Sudafrica dove ha assunto il significato di nano o Boscimano, con riferimento agli antichi abitanti cacciatori-raccoglitori della regione.\nNella regione dei Monti dei Draghi e nei pressi del lago Chrissie, in Sudafrica, ci sono ancora popolazioni che vengono definite Abatwa."}
{"id": "1423157", "revid": "46931", "url": "https://it.wikipedia.org/wiki?curid=1423157", "title": "Gilles-Marie Oppenordt", "text": ""}
{"id": "1423160", "revid": "46931", "url": "https://it.wikipedia.org/wiki?curid=1423160", "title": "Jean Oppenord", "text": ""}
{"id": "1423166", "revid": "1305772", "url": "https://it.wikipedia.org/wiki?curid=1423166", "title": "SS19", "text": ""}
{"id": "1423175", "revid": "2175", "url": "https://it.wikipedia.org/wiki?curid=1423175", "title": "Acido fosfonico", "text": ""}
{"id": "1423184", "revid": "1776051", "url": "https://it.wikipedia.org/wiki?curid=1423184", "title": "Budila", "text": "Budila (in ungherese \"Bodola\", in tedesco \"Bodeln\") \u00e8 un comune della Romania di 3.931 abitanti, ubicato nel distretto di Bra\u0219ov, nella regione storica della Transilvania."}
{"id": "1423185", "revid": "122489672", "url": "https://it.wikipedia.org/wiki?curid=1423185", "title": "Televisioni locali del passato (Liguria)", "text": ""}
{"id": "1423189", "revid": "767487", "url": "https://it.wikipedia.org/wiki?curid=1423189", "title": "W la foca", "text": "W la foca \u00e8 un film comico italiano del 1982 diretto da Nando Cicero.\nTrama.\nAndrea, un'infermiera veneta in cerca d'impiego a Roma, inizia come cameriera in casa del dott. Patacchiola, un medico molto particolare e con una famiglia altrettanto strana, fino a vincere in un concorso fotografico una foca. Andrea tenta inutilmente la strada dello spettacolo nelle tv private, per divenire infine direttrice di una clinica dimagrante.\nProduzione.\nUltima pellicola interpretata da Riccardo Billi, nel film c'\u00e8 l'apparizione di Moana Pozzi e della futura annunciatrice Rai Alessandra Canale. L'attore e regista statunitense Eli Roth ha dichiarato in diverse occasioni che per lui il film di Nando Cicero \u00e8 un \"must\".\nIl film fu girato completamente in presa diretta dando modo, forse per la prima volta, di ascoltare anche la voce dell'attrice tedesca Dagmar Lassander che interpreta, infatti, una tedesca.\nDistribuzione e accoglienza.\nUscito il 4 marzo 1982 col divieto ai minori di 18 anni, il film fu sottoposto a sequestro dopo due settimane di circolazione. La censura avrebbe stigmatizzato il riferimento sessuale suggerito dal titolo. Il film rimase praticamente invisibile per due decenni, per essere poi presentato al Festival di Venezia 2004; pubblicato quindi in DVD, \u00e8 stato poi trasmesso anche sulle reti TV nazionali."}
{"id": "1423193", "revid": "1318658", "url": "https://it.wikipedia.org/wiki?curid=1423193", "title": "Bune\u0219ti (Bra\u0219ov)", "text": "Bune\u0219ti (in ungherese \"Sz\u00e1szbuda\", in tedesco \"Bodendorf\") \u00e8 un comune della Romania di 2.521 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di cinque villaggi: Bune\u0219ti, Cri\u021b, Me\u0219endorf, Roade\u0219, Viscri.\nBune\u0219ti.\nIl villaggio di Bune\u0219ti, sede del cumune, si trova a 35\u00a0km a sud-est di Sighisoara, vicino alla strada principale Sighisoara-Brasov. Ha una chiesa fortificata in stile gotico sassone dei secoli XIV e XV. \u00c8 stata ristrutturata nel XIX secolo e le sue mura difensive sono rinforzate da torri quadrate.\nDal 2008 gli studenti di architettura di Bucarest stanno costruendo con le proprie mani una nuova universit\u00e0, la Scuola Bunesti.\nLa chiesa ortodossa di Bunesti \u00e8 dedicata a San Nicola e fu costruita nel 1888.\nViscri.\nIl villaggio \u00e8 divenuto famoso grazie all'interessamento del principe Carlo e soprattutto perch\u00e9 possiede una chiesa fortificata dichiarata patrimoni dell'Umanit\u00e0 UNESCO. Il villaggio sorge ad Est di Bunesti in un paesaggio pittoresco fra colline e foreste.\nLa sua disposizione urbanistica \u00e8 molto simile a quella dei tipici villaggi rurali della regione: le antiche masserie sassoni, tutte colorate diversamente ed arredate con i mobili e le suppellettili tradizionali, sono disposte lungo l'ampia via centrale di ghiaia bianca. Nel caso di Viscri l'abitato prosegue e si raccoglie anche attorno alla strada lastricata che sale alla chiesa fortificata.\nLe masserie negli ultimi anni sono state trasformate in pensioni, ristoranti e anche in laboratori artigianali (lavorazione e confezioni di indumenti in lana). La rinascita del villaggio \u00e8 promossa dalla fondazione \"Mihai Eminescu Trust\" che promuove lo sviluppo di un turismo sostenibile e la valorizzazione dei prodotti locali.\nChiesa fortificata di Viscri.\nIl complesso sorge su una piccola collina che domina le colline e le foreste circostanti. La chiesa, diversamente dalle altre chiese fortificate della Transilvania, fu costruita intorno al XII secolo dalla popolazione di Szekler di origine ungherese e rilevata poi dai coloni sassoni nel 1225. Nel XIV secolo fu ricostruita la parte orientale e intorno al 1525 furono aggiunte le prime mura di fortificazione e le torri. Una seconda cinta muraria fu aggiunta nel XVIII secolo e negli anni 1970-1971 il complesso sub\u00ec importanti lavori di ristrutturazione. L'interno della chiesa, di stile gotico, \u00e8 a sala e mostra un semplice soffitto piatto invece che uno tradizionale sassone a volta. L'altare in stile classico del XIX secolo con l'affresco \"La Benedizione dei bambini\" del pittore J. Paukratz di Rupea. All'interno della fortezza \u00e8 ricavato anche un curioso \"Museo Etnografico\" che mostra le tradizioni e la cultura sassone della zona. Curiosa \u00e8 la cosiddetta \u201ccamera del lardo\u201d, utilizzata ancora fino al secolo scorso. Le temperature basse e costanti della sala permettevano un\u2019ottima conservazione del lardo anche nei mesi pi\u00f9 caldi. Percorrendo i camminamenti delle mura e salendo sulla torre si gode un ottimo panorama sul villaggio e sull'incantevole paesaggio circondante.\nMe\u0219endorf.\nAnche il piccolo villaggio di Me\u0219endorf conserva una chiesa evangelica fortificata costruita nel XIV secolo, nello stile del primo gotico. Fu rimaneggiata nel settecento e nel 1888 furono demolite parti del muro circolare esterno e del muro interno della torre per ricavarne il materiale la nuova scuola. Nel 1958 furono demolite anche la torre sud-ovest e la parte orientale delle mura perch\u00e9 pericolanti. Bello l'altare rinnovato nel 1923 con quattro nuovi dipinti raffiguranti gli Apostoli. Interessanti anche i pannelli della tribuna realizzati nel 1765 da Georg Rosenauer con paesaggi naif ed architetture tradizionali.\nLa chiesa ortodossa dedicata a San Nicola risale al 1932. \nRoades.\nSituato ad est del capoluogo, deriva il nome dal verbo tedesco \"roden\", \"tagliare alberi\" \nLa \"chiesa evangelica\" dedicata a San Giovanni fu costruita dai Sassoni in stile gotico a pi\u00f9 riprese fra il XIV secolo e il 1526. All'interno: un altare tardo gotico (ora trasferito a Sibiu), un fonte battesimale in pietra e i pannelli della grande tribuna, che segue tre lati della navata, con dipinti del Seicento e Settecento.\nLa prima cortina muraria fu realizzata nel corso del XVI secolo con due coppie di torri esterne fiancheggiate una a nord e e l\u2019altra a sud. La seconda cortina fu costruita nel 1644. Il campanile \u00e8 crollato nel 2016.\nLa chiesa ortodossa si San Michele e Gabriele fu edificata nel 1935 \nCri\u021b.\nIl villaggio nel Medioevo era di propriet\u00e0 del Monastero di C\u00e2r\u021ba. Sul sito dell'attuale chiesa di Cri\u021b sorgeva un'antica chiesa in pietra, documentata per la prima volta nel 1270. La vecchia chiesa fu demolita nel 1810 e nel 1814 inizi\u00f2 la costruzione dell'attuale chiesa, in stile neoclassico. Nella chiesa sono presenti palchi datati 1666 e 1724. Le campane risalgono al 1549 e 1551. La cinta muraria di forma ovale fu edificata nel XV secolo: si conservano quattro delle cinque torri originali (la torre sud, su cui si apriva la porta principale \u00e8 crollata nel 1925). Anche la torre a nord-est croll\u00f2 nel 1955 ma fu subito ricostruita a due piani; le torri a ovest e nord-ovest, entrambe a tre piani, presentano profonde caditoie."}
{"id": "1423202", "revid": "287204", "url": "https://it.wikipedia.org/wiki?curid=1423202", "title": "Rudolf Kempe", "text": "Biografia.\nNato a Dresda, dall'et\u00e0 di 14 anni inizi\u00f2 a studiare presso la scuola della Staatsoper. Suon\u00f2 l'oboe nell'orchestra dell'Opera di Dortmund e nell'orchestra del Gewandhaus di Lipsia, dal 1929. Oltre all'oboe, suonava anche il pianoforte, come solista o accompagnatore nei concerti di musica da camera, e perci\u00f2, nel 1933, il nuovo direttore dell'Opera di Lipsia lo chiam\u00f2 a essere dapprima il \"ripetitore\", quindi il direttore d'orchestra\nDurante la seconda guerra mondiale, Kempe venne arruolato nell'esercito tedesco, ma, al posto del servizio attivo al fronte, venne impegnato in attivit\u00e0 musicali, come organizzare concerti per le truppe, e in seguito fu nominato direttore del Teatro dell'Opera di Chemnitz.\nCarriera.\nOpera.\nKempe diresse l'orchestra dell'Opera di Dresda e la S\u00e4chsische Staatskapelle Dresden dal 1949 al 1952. Con essa effettu\u00f2 le sue prime registrazioni, fra cui \"Der Rosenkavalier\", \"Die Meistersinger von N\u00fcrnberg\" e \"Der Freisch\u00fctz.\" Anche dopo la fine del suo incarico mantenne uno stretto legame con l'orchestra.\nLa sua carriera internazionale ebbe inizio con l'ingaggio alla Staatsoper di Vienna per la stagione teatrale del 1951, durante la quale diresse \"Die Zauberfl\u00f6te\", \"Simon Boccanegra\" e \"Capriccio\".\nVenne invitato a succedere a Georg Solti sul podio della Bayerische Staatsoper a Monaco dal 1952 al 1954: il governo della Repubblica Democratica Tedesca gli permise di accettare senza dover troncare i legami con Dresda. Nel 1953 Kempe giunse in tourn\u00e9e con la compagnia di Monaco alla Royal Opera House di Londra, e Sir David Webster, l'amministratore generale, gli offr\u00ec il posto di direttore musicale della compagnia del Covent Garden; Kempe per\u00f2 rifiut\u00f2 e dopo l'esperienza a Monaco non accett\u00f2 alcun incarico in nessun teatro. Tuttavia torn\u00f2 spesso al Covent Garden dove era assai popolare, dirigendo fra gli altri \"Salom\u00e8\", \"Elektra\", \"Der Rosenkavalier\", \"Der Ring des Nibelungen\", \"Un ballo in maschera\" e \"Madama Butterfly\". Come direttore ospite, Kempe torn\u00f2 spesso anche a Monaco, impegnandosi soprattutto nel repertorio italiano.\nFece il suo debutto al Festspielhaus di Bayreuth nel 1960. Il ciclo del \"Ring\" da lui diretto in quell'anno fu notevole per il cast, con il ruolo di Wotan diviso fra Hermann Uhde e Jerome Hines, e di Br\u00fcnnhilde fra Astrid Varnay e Birgit Nilsson.\nFilarmonica.\nNel 1960, Kempe fu scelto dal fondatore dell'orchestra, Sir Thomas Beecham, per divenire direttore associato della Royal Philharmonic Orchestra; nel 1961 ne sarebbe divenuto il direttore principale e, dal 1963 al 1975, il direttore artistico. Fu il primo a introdurre anche le donne nell'orchestra. Nel 1970 la Royal Philharmonic lo nomin\u00f2 direttore a vita, ma nel 1975 Kempe present\u00f2 le dimissioni.\nDal 1965 al 1972 Kempe lavor\u00f2 anche con l'Orchestra della Tonhalle di Zurigo e dal 1967 fino alla sua morte diresse l'Orchestra Filarmonica di Monaco di Baviera, con la quale fece numerose tourn\u00e9e all'estero e registr\u00f2 le prime incisioni quadrifoniche delle sinfonie di Beethoven.\nNegli ultimi mesi di vita, Kempe era il direttore principale della BBC Symphony Orchestra. Il 16 luglio 1976 avrebbe dovuto inaugurare la stagione con la \"Missa Solemnis\" di Beethoven, ma mor\u00ec a Zurigo il 12 Maggio, all'et\u00e0 di 65 anni."}
{"id": "1423213", "revid": "6340", "url": "https://it.wikipedia.org/wiki?curid=1423213", "title": "Camille Pisarro", "text": ""}
{"id": "1423215", "revid": "68105", "url": "https://it.wikipedia.org/wiki?curid=1423215", "title": "Hardbass", "text": ""}
{"id": "1423216", "revid": "767487", "url": "https://it.wikipedia.org/wiki?curid=1423216", "title": "Ca\u021ba", "text": "Ca\u021ba (in ungherese \"Kaca\", in tedesco \"Katzendorf\") \u00e8 un comune della Romania di 2.678 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 5 villaggi: Beia, Ca\u021ba, Dr\u0103u\u0219eni, Ione\u0219ti, Palo\u0219."}
{"id": "1423219", "revid": "1397803", "url": "https://it.wikipedia.org/wiki?curid=1423219", "title": "Cata", "text": ""}
{"id": "1423227", "revid": "1342115", "url": "https://it.wikipedia.org/wiki?curid=1423227", "title": "Antonio Guidi (politico)", "text": "Biografia.\nNato con una grave asfissia per parto prolungato, Antonio Guidi soffre di tetraparesi spastica. Laureato in medicina e chirurgia presso l'Universit\u00e0 La Sapienza di Roma, si \u00e8 specializzato in neurologia ed in neuropsichiatria infantile ed ha insegnato per tre anni psicologia della disabilit\u00e0 alla Sapienza. Dal 1970 al 1991 \u00e8 responsabile del Servizio di riabilitazione della USL 22 di San Benedetto del Tronto. Dal 1979 al 1981 \u00e8 promotore insieme a Piero Gabrielli della manifestazione culturale Mille bambini a via Margutta.\nHa due figli e una figlia con l'ex moglie Paola Severini: Valentino Guidi, in Italfer, Diletta Guidi e Valerio Guidi\nMembro del Partito Socialista Italiano (di cui ha fatto parte dell'assemblea e della direzione Nazionale), dal 1989 al 1993 \u00e8 stato responsabile CGIL del \"Dipartimento Handicap\". Dal 1990 al 1992 ha ricoperto le cariche di segretario nazionale e di presidente del Consiglio Nazionale dell'ARCI. Nel 1993 arriva la rottura con la CGIL e l'allora segretario Bruno Trentin. Uno dei motivi di frizione che porter\u00e0 a questa rottura fu la partecipazione di Antonio Guidi come opinionista fisso alla trasmissione \"Punto di svolta\" condotta dal suo grande amico Gianfranco Funari. Durante una delle puntate conoscer\u00e0 Silvio Berlusconi.\n\u00c8 membro del comitato scientifico della Fondazione Italia USA.\nMinistro e sottosegretario di FI.\nEsponente di Forza Italia dal 1994, \u00e8 stato ministro per la famiglia e la solidariet\u00e0 sociale nel primo Governo Berlusconi. Inoltre dal 1994 al 2001 \u00e8 stato deputato tra le file di FI, venendo eletto prima nella circoscrizione Marche e nel 1996 nella circoscrizione Puglia. Nel 1996 fonda, insieme alla ex moglie Paola Severini, la rivista sul terzo settore \"Angeli\". Dal 1998 al 2001 \u00e8 vicepresidente della Commissione parlamentare per l'infanzia.\nCandidato alle elezioni europee del 1999 con Forza Italia nella circoscrizione dell'Italia centrale, ottiene 13.500 preferenze senza risultare eletto.\nNel 2001 diviene sottosegretario alla Salute nel Governo Berlusconi II, fino al 2005.\nDal 2004 al 2009 \u00e8 presidente dell'Istituto italiano di medicina sociale e direttore della rivista di medicina sociale \"Difesa sociale\". \u00c8 stato candidato a sindaco per il Comune di Chianciano Terme alle elezioni amministrative del 6-7 giugno 2009 per il PdL, perdendo per pochi voti. Si \u00e8 dimesso da consigliere comunale di Chianciano Terme dopo pochi mesi dall'elezione. \u00c8 stato collaboratore per le politiche della disabilit\u00e0 del sindaco di Roma Gianni Alemanno. Si dimise dall'incarico nel 2012.\nDal Febbraio 2012 \u00e8 Responsabile dello stato sociale e diritti di cittadinanza del PSI e membro del Consiglio Nazionale e della Direzione Nazionale del PSI. \u00c8 stato candidato alle elezioni politiche del 2013 al Senato nella Regione Calabria senza per\u00f2 venire eletto.\nDal 9 marzo 2014 \u00e8 membro dell'ufficio di presidenza di Fratelli d'Italia - Alleanza Nazionale. \u00c8 stato l'unico disabile ad aver ricoperto un incarico di Governo nella storia della Repubblica Italiana fino alla nomina di Vincenzo Zoccano."}
{"id": "1423228", "revid": "2025649", "url": "https://it.wikipedia.org/wiki?curid=1423228", "title": "Il Giallo Mondadori dal 2901 al 3000", "text": ""}
{"id": "1423232", "revid": "161", "url": "https://it.wikipedia.org/wiki?curid=1423232", "title": "Cincu", "text": "Cincu (in ungherese \"Nagysink\", in tedesco \"Gross-Schenk\") \u00e8 un comune della Romania di 1.829 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 2 villaggi: Cincu che conserva una notevola chiesa evangeliva del XII secolo e Toarcla.\nCincu ha dato i natali all'uomo politico Valeriu Brani\u0219te (1869-1928)"}
{"id": "1423236", "revid": "3115", "url": "https://it.wikipedia.org/wiki?curid=1423236", "title": "Nido dell'Aquila", "text": "Il Nido dell'Aquila, noto anche come Kehlsteinhaus (tedesco per \"Casa sul Kehlstein\"), \u00e8 un rifugio alpino della Germania, situato nell'Obersalzberg delle Alpi bavaresi di Berchtesgaden a una ventina di chilometri dalla citt\u00e0 austriaca di Salisburgo.\nIn origine l'edificio era compreso nella propriet\u00e0 della scomparsa Berghof, nota per essere stata la sottostante residenza privata di Adolf Hitler e con la quale spesso erroneamente lo si identifica. Completato nell'agosto del 1938 in poco pi\u00f9 di un anno da una squadra di circa duemila persone e costato circa 30 milioni di Reichsmark, venne utilizzato dal F\u00fchrer assai poco, se non per alcuni incontri diplomatici, preferendo egli soggiornare alla vicina Berghof.\nStoria.\nL'idea di realizzare un edificio sulla cima del Kehlstein nacque nel 1936 dal segretario personale del F\u00fchrer, Martin Bormann. Egli, con l'ausilio dei membri del partito, ottenne l'autorizzazione e i necessari finanziamenti per far costruire l'edificio.\nProgettato dall'architetto Roderich Fick, l'edificio fu completato in soli quattordici mesi da una squadra di circa duemila addetti diretti dall'ingegner Fritz Todt e con una spesa complessiva di circa 30 milioni di Reichsmark, diventando un'estensione della sottostante villa denominata \"Berghof\". Il nome originario \"Kehlsteinhaus\" venne suggerito dalla montagna nominata \"Kehlstein\" sulla quale venne realizzato l'edificio, tuttavia fu inizialmente noto come \"D-haus\", ovvero \"Diplomatenhaus\", nome in seguito storpiato in \"Tee-haus\". Il soprannome \"Eagle's nest\" fu invece coniato il 19 settembre 1938 dal noto giornalista britannico George Ward Price durante una visita in compagnia di Hitler, Goebbels e Bormann e forse gi\u00e0 menzionato dall'ambasciatore francese Andr\u00e9 Fran\u00e7ois-Poncet, ricevuto in visita il giorno precedente, per le caratteristiche orografiche del luogo ma sicuramente in chiaro riferimento all'antico simbolo della Germania e del Nazionalsocialismo, che \u00e8 appunto un'aquila.\nTuttavia i dettagli sull'edificio non furono mai resi pubblici, anche per una scelta strategica a tutela dell'immagine del F\u00fchrer che comunque non utilizz\u00f2 il Nido dell'aquila per scopi militari, bens\u00ec come luogo dove il Reichskanzler svolse soltanto alcune riunioni e incontri diplomatici, tra cui quello in cui ospit\u00f2 il ministro degli esteri italiano Galeazzo Ciano nel 1939 e quello del 17 ottobre 1940, in cui ebbe come ospite la principessa Maria Jos\u00e9.\nMalgrado il pieno svolgimento del conflitto, nel giugno del 1944 il Nido dell'aquila fu anche luogo di ricevimento del matrimonio tra l'ufficiale delle SS Obergruppenf\u00fchrer Hermann Fegelein e Gretl Braun, sorella della compagna di Hitler, Eva Braun, che invece amava trascorrere lunghi periodi di villeggiatura presso la Kehlsteinhaus.\nUn breve elenco dei soggiorni ufficiali di Adolf Hitler si pu\u00f2 riassumere come di seguito:\nComplessivamente l'edificio fu poco frequentato dal F\u00fchrer e la sua presenza si dirad\u00f2 dopo lo scoppio del conflitto poich\u00e9 non venne pi\u00f9 ritenuto un luogo sufficientemente sicuro e forse anche per alcuni disturbi di vertigini di cui notoriamente soffriva lo stesso Hitler. Successivamente il F\u00fchrer e il suo seguito preferirono stabilirsi in rifugi segreti pi\u00f9 sicuri come la Tana del Lupo o il F\u00fchrerbunker di Berlino, pur tuttavia frequentando ancora la vicina Berghof. Il Nido dell'Aquila, infatti, risultava evidentemente molto esposto ai fenomeni atmosferici come i fulmini ma anche troppo vulnerabile ad eventuali attacchi aerei nemici, sprovvisto di un rifugio antiaereo e dotato di una sola via di fuga alquanto ripida.\nCiononostante, nella fase finale del conflitto l'edificio scamp\u00f2 ai massicci bombardamenti angloamericani che invece distrussero la Berghof e venne occupato dalle truppe della 3\u00aa Divisione di fanteria, della 101\u00aa Divisione Aviotrasportata statunitense e della 2\u00aa Divisione corazzata francese.\nDopo l'occupazione Alleata, fino al 1953 la struttura fu utilizzata come fortezza militare dagli Alleati ma in seguito venne ufficialmente riconsegnata al governo della Baviera. Come avvenne per la Berghof, anche questo edificio fu subito destinato alla demolizione ma dopo la creazione della Fondazione Berchtesgadener Land, nel 1954 il governo locale decise di trasformarlo in rifugio alpino e diede in gestione la struttura all'ente turistico di Berchtesgaden, che tuttora lo gestisce e devolve parte dei proventi alla fondazione per finanziare iniziative e attivit\u00e0 culturali della zona.\nCaratteristiche.\nSituato a un'altitudine di 1.820 metri, a soli tre chilometri dal paese di Berchtesgaden, il rifugio \u00e8 posto ai confini con l'Austria da cui si domina tutta la Baviera e il Salisburghese ed \u00e8 sulla cima del Kehlstein, montagna che domina la sottostante area della scomparsa Berghof.\n\u00c8 raggiungibile mediante la Kehlsteinstra\u00dfe, una strada lunga 6,5\u00a0km ad un solo tornante che, partendo dalla localit\u00e0 di Hintereck a pochi metri dal Centro di Documentazione sul Nazismo realizzato sulle stesse macerie della Berghof, supera un dislivello di circa 700 metri anche tramite l'attraversamento di cinque gallerie stradali, di cui una di circa 150 metri di lunghezza; completata in un solo anno, la strada originariamente fu anche dotata di apposite cabine telefoniche poste a margine a distanze ravvicinate per poter comunicare con il Reichskanzler in caso di necessit\u00e0.\nQuest'unica strada \u00e8 chiusa al traffico per via della sua ripidit\u00e0 e della scarsa larghezza ed \u00e8 percorribile soltanto dalle navette del servizio locale che terminano la loro corsa nel piazzale antistante l'accesso al rifugio.\nEsso consiste in una galleria pedonale illuminata di 124 metri di lunghezza e 3 di diametro scavata nella roccia granitica e completamente rivestita di conci in pietra che conduce a un ascensore Otis risalente al periodo della costruzione realizzato in ottone e bronzo, con sedili in cuoio verde e specchi, per favorirne l'accesso a Hitler che soffriva anche di claustrofobia. Esso percorre gli altrettanti 124 metri di dislivello fino alla cima in soli 41 secondi e il tratto finale della tromba dell'ascensore \u00e8 rivestito in marmo rosso di Levanto che fu offerto da Mussolini.\nL'edificio \u00e8 stato costruito sulla cima della vetta opportunamente spianata e prevalentemente realizzato con legname e materiale roccioso reperiti sul luogo. La struttura si sviluppa su un'area di circa 1.040 metri quadrati e gli interni, che originariamente furono disegnati dal celebre architetto ungherese Paul L\u00e1szl\u00f3, ospitano una decina di ambienti in stile rustico con soffitti lignei. In una delle due grandi sale ottagonali sovrapposte \u00e8 ancora presente un camino realizzato con il medesimo marmo rosso ricevuto in dono da Mussolini e, allo stesso piano, vi \u00e8 una lunga terrazza con portico che affaccia sulla valle sottostante.\nNegli anni cinquanta l'edificio \u00e8 stato profondamente rimaneggiato e ampliato pur mantenendo alcuni dettagli architettonici, per essere trasformato in rifugio alpino con annesso ristorante e un'ampia terrazza da cui si gode il vasto panorama sul \"K\u00f6nigssee\" e sul Watzmann, la seconda vetta pi\u00f9 alta della Germania.\nIl rifugio \u00e8 chiuso nei mesi invernali e riapre tra aprile e maggio."}
{"id": "1423254", "revid": "110157", "url": "https://it.wikipedia.org/wiki?curid=1423254", "title": "Comana (Bra\u0219ov)", "text": "Comana \u00e8 un comune della Romania di 2.702 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 4 villaggi: Com\u0103na de Jos, Com\u0103na de Sus, Crihalma, Ticu\u0219u Nou."}
{"id": "1423255", "revid": "729019", "url": "https://it.wikipedia.org/wiki?curid=1423255", "title": "Luigi La Porta", "text": "Fu senatore del Regno d'Italia nella XVIII legislatura.\nBiografia.\nGiovanissimo ader\u00ec nel 1848 ai moti palermitani contro i Borbone ed a quelli calabresi: catturato dalla polizia borbonica fu incarcerato a Napoli. Nel 1860 partecip\u00f2 alla campagna nell'Italia meridionale inquadrato nella quarta compagnia di Giuseppe La Masa. Si distinse per valore nella presa di Palermo, nella battaglia del Volturno e nell'assedio a Capua ove rischi\u00f2 di farsi ammazzare durante un intrepido assalto.\nFu nominato al grado di tenente colonnello comandante un battaglione di picciotti catanesi inquadrato nella brigata di Stefano T\u00fcrr e ministro della Guerra del governo dittatoriale di Giuseppe Garibaldi. Nel 1861 fu eletto deputato nel collegio di Girgenti (oggi Agrigento), si dimise il 7 gennaio 1864, ma, rieletto il 22 gennaio 1864, fu deputato nello stesso collegio fino al 1892, anno in cui fu nominato senatore.\nNella guerra del 1866 nominato tenente colonnello fu dapprima assegnato al quartier generale di Garibaldi, poi, il 3 luglio, subentr\u00f2 al tenente colonnello Luigi Bossi, come comandante il 7\u00ba reggimento del Corpo Volontari Italiani, quando quest'ultimo fu destituito dal comando da Garibaldi per aver fatto compiere al suo reggimento una marcia disastrosa da Brescia a Sal\u00f2.\nFu insignito della croce di ufficiale dell'Ordine militare di Savoia \u201c\"per buone disposizioni date nei diversi servizi affidati al suo reggimento e per lo zelo mostrato, in tutta la campagna\u201d.\" Segu\u00ec nuovamente Garibaldi nella campagna dell'Agro Romano del 1867."}
{"id": "1423257", "revid": "124718186", "url": "https://it.wikipedia.org/wiki?curid=1423257", "title": "Pablo Mastroeni", "text": "Carriera.\nClub.\nNato in Argentina si \u00e8 trasferito negli Stati Uniti all'et\u00e0 di 4 anni.\nInizi\u00f2 la sua carriera alla North Carolina State University (1994-1997), per diventare professionista con i Miami Fusion nel 1998; vi gioc\u00f2 quattro stagioni, diventando titolare alla seconda e venendo scelto come MLS Best XI nel 2001. Alla fine sella stagione, con la chiusura della franchigia, diventato prima scelta al 2002 MLS Allocation Draft, pass\u00f2 al Colorado Rapids; il 28 ottobre 2010 ha segnato il primo gol nei playoff, contro i Columbus Crew.\nNazionale.\nCon la Nazionale statunitense ha debuttato il 7 giugno 2001 contro l'Ecuador diventandone capitano il 7 febbraio 2007, in occasione di un'amichevole contro la nazionale messicana.\nHa partecipato ai Mondiali di Giappone e Corea 2002 e Germania 2006 oltre alla Confederations Cup 2003 e a 3 edizioni della CONCACAF Gold Cup, tutte e 3 vittoriose. Ha per\u00f2 saltato il Mondiale sudafricano del 2010. Il 17 giugno 2006, durante la sfida contro la nazionale italiana valevole per la fase finale dei mondiali svoltisi in Germania, fu espulso nel corso del primo tempo per un fallo; costringendolo a saltare l'ultima gara dei mondiali del 2006 e le prime due gare della Gold Cup del 2007."}
{"id": "1423258", "revid": "287204", "url": "https://it.wikipedia.org/wiki?curid=1423258", "title": "Ithomi (Peloponneso)", "text": "Ithomi () \u00e8 un ex comune della Grecia nella periferia del Peloponneso di 2.466 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Messene."}
{"id": "1423260", "revid": "287204", "url": "https://it.wikipedia.org/wiki?curid=1423260", "title": "Asterio (mitologia)", "text": ""}
{"id": "1423263", "revid": "471", "url": "https://it.wikipedia.org/wiki?curid=1423263", "title": "Soluzione periodica", "text": ""}
{"id": "1423270", "revid": "57342", "url": "https://it.wikipedia.org/wiki?curid=1423270", "title": "Cydonia (botanica)", "text": ""}
{"id": "1423275", "revid": "46291", "url": "https://it.wikipedia.org/wiki?curid=1423275", "title": "Eragrostis", "text": "Eragrostis \u00e8 un genere di erbe annue o perenni della famiglia delle Poacee (o Graminacee) che comprende un elevato numero di specie (oltre 400). Una specie (\"Eragrostis tef\", il teff) \u00e8 coltivata per l'alimentazione umana; altre specie sono coltivate come foraggio.\nIl genere \u00e8 rappresentato in tutti i continenti, in prevalenza nei climi temperati e tropicali.\nSistematica.\nIl genere \"Eragrostis\" viene incluso nella sottofamiglia delle Cloridoidee all'interno della famiglia delle Poacee.\nGli studiosi dividono generalmente il genere in pi\u00f9 sottogeneri.\nQui di seguito si riporta un elenco (non completo) delle specie appartenenti al genere:"}
{"id": "1423279", "revid": "2069280", "url": "https://it.wikipedia.org/wiki?curid=1423279", "title": "Bromato di sodio", "text": "Il bromato di sodio \u00e8 il sale di sodio dell'acido bromico.\n\u00c8 un potente ossidante, e reagisce violentemente con materiali combustibili o riducenti, polveri metalliche e composti dello zolfo, con pericolo di incendio.\nPu\u00f2 diventare sensibile agli urti se contaminato con sostanze organiche, metalli o carbonio.\nSi decompone per forte riscaldamento emettendo fumi corrosivi e tossici di acido bromidrico.\nIn chimica analitica viene utilizzato nella bromatometria."}
{"id": "1423280", "revid": "110157", "url": "https://it.wikipedia.org/wiki?curid=1423280", "title": "Cristian (Bra\u0219ov)", "text": "Cristian (in ungherese \"Kereszt\u00e9nyfalva\", in tedesco \"Neustadt-Burzenland\") \u00e8 un comune della Romania di 4.300 abitanti, ubicato nel distretto di Bra\u0219ov, nella regione storica della Transilvania."}
{"id": "1423282", "revid": "76963", "url": "https://it.wikipedia.org/wiki?curid=1423282", "title": "Franco Palmieri", "text": "Biografia.\nSi laurea nel 1979 presso l'Universit\u00e0 degli studi di Bologna in storia del teatro, e a partire dallo stesso anno lavora come attore nel \"Teatro dell'Arca\", partecipando ad oltre trenta allestimenti teatrali.\nSempre nel 1979 incontra il drammaturgo milanese Giovanni Testori, con cui collabora alla realizzazione dello spettacolo \"Interrogatorio a Maria\". All'attivit\u00e0 di attore affianca quella di organizzazione teatrale, curando numerosi eventi e rassegne di carattere nazionale. Collabora nel 1997 con l'ISTA, scuola internazionale di arte dell'attore diretta da Eugenio Barba. \nNel corso degli anni ottanta e novanta segue da vicino gli sviluppi del teatro dell'est Europa, in particolare con il Teatro Stary di Cracovia, con cui ha attivato una costante collaborazione artistica; nel 1998 collabora con K.Piesiewicz realizzando il \"progetto Decalogo\" per il teatro. Dal 1995 lavora stabilmente con la Compagnia degli Scalpellini di Bologna, con Teatro 26 di Firenze e con l'Associazione Sken\u00e8 di Milano. \nDal 1994 al 2000 \u00e8 direttore artistico del Teatro dell'Arca.\nNel 1997 e 1998 \u00e8 direttore artistico del \"Carnevale alla Fortezza\", organizzato dal Comune di Firenze. \nNel 2000 interpreta la parte di Paolo Giovio nel film di Ermanno Olmi \"Il mestiere delle armi\", mentre nel 2001 ha il ruolo di Martino nel film \"Da zero a dieci\" di Luciano Ligabue. \nDal 2000 diviene direttore artistico di \"Elsinor\", societ\u00e0 per la produzione, programmazione e distribuzione di teatro di prosa e teatro per ragazzi: l'anno seguente viene nominato direttore artistico dell'Istituto del Dramma Popolare di San Miniato; dal 2003 ha firmato regie a Madrid, Malaga, Parigi e New York."}
{"id": "1423283", "revid": "599013", "url": "https://it.wikipedia.org/wiki?curid=1423283", "title": "Kelly Gray", "text": "Carriera.\nHa iniziato la sua carriera calcistica con la squadra dei , sezione di atletica dell'University of Portland, per trasferirsi poi a Chicago, nel Chicago Fire. Nel 2005 si trasferisce ai San Jose Earthquakes, dove rimane fino al 2007. Nel 2006 gli Earthquakes cambiano citt\u00e0 e diventano Houston Dynamo. Nel 2007 firma per i Los Angeles Galaxy. Nel 2008 arriva ai Rapids, restandoci per due partite, prima di tornare a San Jose."}
{"id": "1423293", "revid": "767487", "url": "https://it.wikipedia.org/wiki?curid=1423293", "title": "Crizbav", "text": "Crizbav (in ungherese \"Krizba\", in tedesco \"Krebsbach\") \u00e8 un comune della Romania di 2.252 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di due villaggi: Crizbav e Cutu\u0219."}
{"id": "1423299", "revid": "968255", "url": "https://it.wikipedia.org/wiki?curid=1423299", "title": "Max Pescatori", "text": "Biografia.\nNato a Milano, lavora inizialmente in un supermercato come addetto alle vendite; inoltre scrive in pi\u00f9 occasioni recensioni sui videogiochi per una rivista del settore. Frequenta spesso il Casin\u00f2 di Campione ed inizia a conoscere il Texas hold 'em e le altre varianti del poker. Successivamente decide di partire per Las Vegas dove frequenta una scuola per croupier.\nInizialmente gioca il Seven Card Stud, per poi passare al No Limit Hold'em. A Las Vegas stringe amicizia con Valter Farina, Marco Traniello (e con la sua ex-moglie Jennifer Harman), dai quali impara ed affina le tecniche di gioco. Max Pescatori inizia a farsi conoscere nel circuito americano: prende parte all'\"Ultimate Poker Challenge\", uno show televisivo dedicato al poker, nel quale centra ben 8 tavoli finali. Pescatori usava (e usa tuttora) una bandana tricolore sulla testa: per questa ragione venne soprannominato \"The Italian Pirate\" (\"Il Pirata Italiano\").\nAlle World Series of Poker 2006 vince il primo braccialetto WSOP nel \"$2.500 No-Limit Hold'em\". Bissa il successo alle World Series of Poker 2008, nel \"$2500 Mixed Game Pot Limit Holdem/Pot Limit Omaha\". Ha inoltre collezionato 5 piazzamenti nel Circuito delle World Series of Poker. Alle World Series of Poker 2015 vince il suo terzo braccialetto WSOP trionfando nell'evento \"$1.500 Razz\" per un primo premio da 155.947 dollari ed il quarto braccialetto nell'evento \"$10.000 Seven Card Stud Hi-Lo 8 or Better\" per un premio da 292.158 dollari.\nPescatori risulta il terzo giocatore italiano per ricavi, con una somma vinta in carriera pari a dollari, secondo in classifica solo a Dario Sammartino e Mustapha Kanit."}
{"id": "1423301", "revid": "290948", "url": "https://it.wikipedia.org/wiki?curid=1423301", "title": "Distretto di Bumthang", "text": "Bumthang \u00e8 uno dei 20 distretti (dzongkhag) che costituiscono il Bhutan. Il distretto appartiene al dzongdey meridionale.\nGeografia.\nAl confine con il distretto di Mongar \u00e8 situato il Thrumshing La, il secondo valico pi\u00f9 alto del Paese che attraversa l'impervia catena montuosa del Donga.\nMunicipalit\u00e0.\nIl distretto consta di quattro gewog:\n&lt;br&gt;"}
{"id": "1423302", "revid": "767487", "url": "https://it.wikipedia.org/wiki?curid=1423302", "title": "All Ends", "text": "All Ends, \u00e8 un band alternative metal proveniente da G\u00f6teborg, Svezia, fondata nel 2003, in partenza progetto parallelo dei chitarristi Bj\u00f6rn Gelotte e Jesper Str\u00f6mblad, della band In Flames, ma attualmente non suonano pi\u00f9 con gli All Ends.\nCon la formazione iniziale comprendente Jesper Str\u00f6mblad e Bj\u00f6rn Gelotte alle chitarre, Emma Gelotte e Tinna Karlsdotter alla voce, e Joseph Skans\u00e5s alla batteria, registrano un demo di 5 canzoni. Il demo viene registrato allo Studio Fredman e prodotto da Fredrik Nordstr\u00f6m e Patrick J. Sten.\nNella primavera 2005, Michael H\u00e5kansson e Fredrik Johansson entrarono a far parte del gruppo, rispettivamente come bassista e chitarrista. Nell'agosto 2005, Peter M\u00e5rdklint divenne un membro degli All Ends come secondo chitarrista.\nLa pi\u00f9 importante caratteristica dei All Ends \u00e8 il duetto vocale delle due cantanti della band, Emma Gelotte e Tinna Karlsdotter, contrapposto al pesante e duro suono dell'heavy metal.\nIl 17 marzo 2009, la cantante Emma Gelotte lascia la band per motivi personali, sar\u00e0 poi Jonna Sailon la nuova cantante."}
{"id": "1423305", "revid": "1442080", "url": "https://it.wikipedia.org/wiki?curid=1423305", "title": "Antonio Guidi (attore)", "text": "Biografia.\nGuidi si laurea in Architettura nel 1951, ma non ne intraprende la carriera.\nNegli anni cinquanta, Guidi frequenta per due anni la scuola del Piccolo Teatro di Milano diretta da Giorgio Strehler. Per quattro stagioni \u00e8 parte della troupe del teatro Sant'Erasmo di Milano, glorioso teatro a scena centrale, interpretando tra le altre pi\u00e8ces di Goldoni, Pirandello e Claudel. \nHa vinto il premio Noce d'oro come miglior attor giovane. Entr\u00f2 a far parte della Compagnia di prosa di Radio Firenze, diretta da Umberto Benedetto, negli anni in cui la radio presentava il meglio della produzione drammaturgica mondiale, da Pirandello a Shaw, da Fabbri a Gide.\nTra le sue numerose interpretazioni, \"I coccodrilli\" (1960) di Rocca, \"Il ragazzo incontra la ragazza\" (1961) di Pewack, \"La strada della violenza\" (1962) di Levene, \"Vacanza a Parigi\" (1964) di Piper e \"Ascanio\" (1965) di Dumas. Grazie alla sua versatilit\u00e0 ha affrontato anche il teatro di rivista con Macario, Raimondo Vianello, Sandra Mondaini, Gino Bramieri e Franca Rame.\nIn TV ha condotto per alcuni anni il fortunato programma \"Il teatro di Arlecchino\" (1958), facendo conoscere ai ragazzi la Commedia dell'arte e le maschere italiane.\nNei primi anni Duemila collabor\u00f2 anche con la Televisione della Svizzera italiana.\nCome doppiatore Guidi \u00e8 stato attivo per la C.I.D. dalla fine degli anni 1950 fino al fallimento della cooperativa nel '73; poi per C.D., Gruppo Trenta e per la milanese A.D.C. Il doppiaggio delle voci di Peter Ustinov, Peter Falk, Alec Guinness, Dominic Chianese, Walter Matthau e tanti altri lo rese conosciuto al grande pubblico televisivo oltre che a quello radiofonico.\nIl suo ultimo doppiaggio pi\u00f9 apprezzato \u00e8 stato dal 2004 in poi nella serie tv \"Colombo\", dove ha prestato la voce al celebre tenente.\n\u00c8 morto il 17 ottobre 2013 all'et\u00e0 di 85 anni."}
{"id": "1423307", "revid": "599013", "url": "https://it.wikipedia.org/wiki?curid=1423307", "title": "Mark Delaney", "text": "Biografia.\nHa origini italiane da parte di madre.\nCarriera.\nDopo non essere riuscito a superare un provino per il Manchester Utd, ha iniziato la carriera nel Carmarthen Town F.C.. Nel 1998 si \u00e8 trasferito nel Cardiff City F.C., finch\u00e9 nel 1999 non ha attirato l'attenzione dell'Aston Villa, che se lo aggiudic\u00f2. Gioco con i Villans fino al 15 agosto 2007, quando annunci\u00f2 il suo ritiro dall'attivit\u00e0 agonistica a causa dei tanti infortuni. Ha indossato per 36 volte la maglia della nazionale gallese. Il 5 settembre 2007 ha dichiarato che gli piacerebbe diventare un allenatore."}
{"id": "1423309", "revid": "110157", "url": "https://it.wikipedia.org/wiki?curid=1423309", "title": "Dr\u0103gu\u0219", "text": "Dr\u0103gu\u0219 (in ungherese \"Dragus\", in tedesco \"Drachendorf\") \u00e8 un comune della Romania di 1.183 abitanti, ubicato nel distretto di Bra\u0219ov, nella regione storica della Transilvania."}
{"id": "1423310", "revid": "287204", "url": "https://it.wikipedia.org/wiki?curid=1423310", "title": "Dragus", "text": ""}
{"id": "1423314", "revid": "206516", "url": "https://it.wikipedia.org/wiki?curid=1423314", "title": "Governo della transizione", "text": ""}
{"id": "1423318", "revid": "453768", "url": "https://it.wikipedia.org/wiki?curid=1423318", "title": "Minka", "text": "Biografia.\nNata a Seul, Corea del Sud, emigr\u00f2 negli Stati Uniti nel 1993 per iniziare una carriera di allenatrice di tennis, ma il suo inglese non era sufficiente per riuscire ad ottenere il certificato per insegnare.\nNello stesso anno inizi\u00f2 a lavorare come ballerina, e nel 1994 si esib\u00ec nel suo primo film per adulti, \"Duke Of Knockers 2\". In questo periodo viaggi\u00f2 in Inghilterra e pos\u00f2 per delle foto per la rivista statunitense per soli adulti \"Score\", specializzata nelle attrici dal seno abbondante. Conosciuta come una delle poche modelle asiatiche con misure \"extra-large\", Minka ha avuto molto successo in questo settore. Lei non \u00e8 solo attrice, ma \u00e8 anche produttrice di decine di film per adulti, disponibili principalmente sul suo sito web.\nMinka ha il seno fatto di polipropilene, usato anche da altre pornostar come per esempio Chelsea Charms e Maxi Mounds, per riuscire ad ottenere queste eccezionali dimensioni. Ha il reggiseno con la coppa di dimensioni 54KKK. Lei sostiene che i suoi seni pesino ciascuno.\nMinka \u00e8 stata spesso indicata come \"la numero uno delle regine maggiorate asiatiche\" da Adam Carolla su Loveline dove appar\u00ec come ospite nel dicembre del 2000."}
{"id": "1423319", "revid": "767487", "url": "https://it.wikipedia.org/wiki?curid=1423319", "title": "Julio Salvador Sagreras", "text": "Figlio di chitarristi, \u00e8 stato professore di chitarra presso l'accademia di belle arti di Buenos Aires.\nDal 1900, e fino agli anni '30, ha condotto una fortunata attivit\u00e0 concertistica (anche radiofonica), e nel 1905 ha fondato una propria scuola di chitarra: (l'\"Academia de Guitarra\").\nLa sua fama tra i cultori dello strumento \u00e8 legata soprattutto alla pubblicazione di una serie di metodi progressivi per l'apprendimento della chitarra, intitolati \"\"Le prime lezioni di chitarra\", \"Le seconde lezioni di chitarra\"\", etc. per un totale di sei volumi. Disposte in ordine progressivo di difficolt\u00e0, in esse l'autore ha saputo coniugare sapientemente l'intento didattico con la gradevolezza degli esercizi. L'opera ha avuto un grande successo ed \u00e8 stata pubblicata in tutto il mondo (in Italia dalla casa editrice B\u00e8rben - Edizioni musicali).\nCome compositore, ha scritto musica per pianoforte e, soprattutto, per chitarra. Ha pubblicato circa cento composizioni con l'editore Francisco Nu\u00f1ez, a Buenos Aires."}
{"id": "1423323", "revid": "2184720", "url": "https://it.wikipedia.org/wiki?curid=1423323", "title": "Acido bromico", "text": "L'acido bromico \u00e8 un acido del bromo, il quale \u00e8 in stato di ossidazione +5.\nI suoi sali sono chiamati bromati.\nNon ha applicazioni industriali rilevanti, perch\u00e9, come per i clorati, i suoi sali non sono prodotti da questo acido.\n\u00c8 l'agente chiave della reazione di Belousov-Zhabotinsky.\nContiene circa il 62% di bromo, l'1% di idrogeno e il 37% di ossigeno."}
{"id": "1423324", "revid": "767487", "url": "https://it.wikipedia.org/wiki?curid=1423324", "title": "Dumbr\u0103vi\u021ba (Bra\u0219ov)", "text": "Dumbr\u0103vi\u021ba (in ungherese \"Szunyogszek\") \u00e8 un comune della Romania di 4.888 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 2 villaggi: Dumbr\u0103vi\u021ba e Vl\u0103deni."}
{"id": "1423333", "revid": "599013", "url": "https://it.wikipedia.org/wiki?curid=1423333", "title": "Stilijan Petrov", "text": "Inizi\u00f2 la carriera nelle file del CSKA Sofia. Nel 1999 pass\u00f2 al Celtic, con cui vinse quattro titoli di Premier League scozzese. Nel 2006 si trasfer\u00ec all'Aston Villa insieme al suo allenatore Martin O'Neill. Qui divenne uno dei giocatori simbolo della squadra, assumendone anche la fascia di capitano.\n\u00c8 il primatista di presenze con la nazionale bulgara (105 partite giocate dal 1998 al 2013).\nBiografia.\nNel 2005 Petrov ha scritto la sua autobiografia in collaborazione con il giornalista sportivo del settimanale scozzese Sunday Mail Mark Guidi intitolata \"You Can Call Me Stan\" (\"Potete chiamarmi Stan\"). Questo in riferimento al nomignolo col quale era chiamato, Stan, appunto, forma abbreviata del suo nome.\nIl 30 marzo 2012 viene reso noto che il giocatore soffre di leucemia acuta. Petrov era stato sottoposto a esami medici in seguito al malore accusato al termine della partita persa per 3-0 contro l'Arsenal di sei giorni prima.\nCarriera.\nClub.\nGli inizi.\nNato a Montana, Petrov ha cominciato a giocare nelle file della squadra locale, il PFK Montana. A 18 anni \u00e8 stato notato dallo scout Dimit\u0103r Penev, tra i protagonisti del mondiale di USA '94, nel quale la Bulgaria si classific\u00f2 quarta. Allora Penev ricopriva l'incarico di osservatore del , una delle pi\u00f9 prestigiose squadre bulgare, da cui fece acquistare Petrov per 30 000 euro. Con la maglia dei \"Soldati\" Petrov ha vinto l'A PFG bulgaro nella stagione 1996-1997 e la Coppa di Bulgaria nel 1997 e nel 1999.\nCeltic.\nNell'estate del 1999, Petrov \u00e8 notato dall'ex-calciatore inglese John Charles Barnes, allora allenatore del Celtic, che lo porta in Scozia per due milioni di sterline, il prezzo pi\u00f9 alto mai pagato per un giovane bulgaro. Non appena giunge in Gran Bretagna vince la Coppa di Lega, primo dei tanti trofei che vincer\u00e0 con la maglia bianco-verde. Il primo periodo a Glasgow \u00e8 stato molto difficile per lui, soprattutto a causa della sua lontananza dalla Bulgaria e del fatto che non sapeva parlare inglese. Per migliorarsi, ha anche lavorato in un camion dei panini di propriet\u00e0 di alcuni amici, abituandosi man mano alla vita scozzese e cercando di dare il suo meglio in campo, nonostante l'allenatore lo schierasse come terzino destro, ruolo per lui completamente nuovo ed inaspettato.\nDopo la prima stagione, al posto del tecnico che lo aveva portato in SPL viene nominato Martin O'Neill, che gli fa trovare regolarit\u00e0 (7 gol in 28 presenze in campionato) e lo fa diventare importante nell'11 del \"Treble\" di quell'anno, nel quale diventa il primo giocatore straniero ad essere eletto Miglior giovane dell'anno della SPFA. In stagione, segna anche un gol nel glorioso 6-2 inflitto agli eterni rivali dei Rangers.\nNella stagione 2001-02 la sua costante presenza a centrocampo, da buona barriera davanti alla difesa e suggeritore per gli spunti degli attaccanti \u00e8 l'arma in pi\u00f9 che conduce i bianco-verdi al loro secondo scudetto consecutivo.\nNella sua quarta stagione al Celtic si comincia a vociferare di interessamenti al bulgaro da parte di alcuni grandi club d'Europa, ma dopo poco tempo, Petrov firma un rinnovo col Celtic che mette a tacere ogni diceria. Questa \u00e8 la sua stagione pi\u00f9 prolifica di sempre, nella quale va a segno 14 volte in 50 presenze. Riesce anche a raggiungere la sua prima finale europea (Coppa UEFA), persa per\u00f2 2-3 contro il Porto di Jos\u00e9 Mourinho. In quell'anno, poi, non ha vinto alcun trofeo nazionale.\nNelle due stagioni successive con i \"Bhoys\" diventa un pilastro della formazione, segnando 19 gol in 105 presenze. In questo biennio vince due volte la Coppa di Scozia e il suo terzo campionato, ed in particolare nella stagione 2004-05 vince il titolo di \"Giocatore dell'Anno del Celtic F.C.\".\nLa stagione 2005-06 rappresenta un grande punto di svolta per Petrov e tutto il Celtic. Dopo 5 anni Martin O'Neill, il tecnico pi\u00f9 vittorioso degli ultimi 20 anni, va via, lasciando il posto a Gordon Strachan. L'inizio non \u00e8 dei pi\u00f9 promettenti: nella prima partita del nuovo tecnico, i preliminari di Champions, gli scozzesi subiscono un irriverente 5-0 esterno dai modesti slovacchi del MFK Petr\u017ealka, allora Artmedia Bratislava. Il 4-0 del ritorno non consente poi di riparare al danno fatto, e il Celtic viene eliminato dalla competizione in quello che sembrava essere il turno pi\u00f9 semplice da superare. Al debutto in campionato, poi, gli \"Hoops\" riescono a sprecare un 3-1 sul Motherwell, pareggiando 4-4. Man mano per\u00f2 che la stagione procede, il Celtic recupera, e, dopo la vendetta contro gli \"Steelmen\" (5-0 a Fir Park con la sua prima tripletta), riesce a raggiungere il \"double\" di coppa e campionato.\nLa stagione 2006-07 \u00e8 l'ultima di Petrov con la maglia bianco-verde: dopo sole 3 presenze in campionato, nella finestra di mercato estiva viene accostato a molti club da met\u00e0 classifica della Premier, ma alla fine della telenovela raggiunge l'ex-tecnico O'Neill all'Aston Villa, per il costo di 6,5 milioni di sterline pi\u00f9 bonus (per un complessivo totale di 8 milioni).\nIn tutto Petrov ha collezionato in 7 anni di Celtic 312 presenze e 65 gol, vincendo il campionato 4 volte e la coppa di lega e la coppa nazionale 3 volte ciascuna. Quando ha lasciato il Celtic era il decimo cannoniere pi\u00f9 prolifico di sempre nella SPL, con 55 gol; al momento attuale \u00e8 dodicesimo.\nAston Villa.\nNell'aprile 2006 il Celtic rifiuta la richiesta di essere trasferito da parte di Petrov, e da allora si \u00e8 cominciato a vociferare di un suo trasferimento all'Aston Villa dal suo da poco ex-allenatore Martin O'Neill. Il 20 agosto, infatti, poco prima della fine della finestra di mercato, Petrov si accasa al Villa Park per 6,5 milioni di sterline pi\u00f9 bonus, fino ad un massimo di 8 milioni.\nDebutta il 10 settembre nella partita finita 1-1 contro il West Ham. Verso la fine del 2007, poi, cambia il suo iniziale numero 11 per il 19. Il suo primo gol con la maglia dei \"Villans\" arriva l'11 dicembre 2006, nel 2-2 contro lo Sheffield United, ma gioca abbastanza irregolarmente per le prime due stagioni, con cali di forma ed infortuni frequenti.\nIl 12 aprile 2008 segna una meravigliosa rete al volo da centrocampo nel 6-0 al gi\u00e0 retrocesso Derby County. Il gol viene poi nominato per il titolo di \"Gol della stagione\", e, dopo alcuni accertamenti, si \u00e8 confermato che \u00e8 il gol segnato da pi\u00f9 lontano da un giocatore dell'Aston Villa dalla nascita del club.\nLa stagione 2008-09 \u00e8 una gran fortuna per Petrov, la cui forma fisica pi\u00f9 stabile gli garantisce un posto fisso nella formazione titolare, giocando le prime sei partite della stagione di fila da titolare. Il 2 ottobre 2008 gioca la sua prima partita da capitano, un match di Coppa UEFA contro i bulgari del Litex Lovec, segnando anche un gol.\nNel maggio 2009, Petrov \u00e8 nominato \"Giocatore dell'Anno\" dai tifosi e dai giocatori della stagione 2008-09, dopo la sua importante presenza a centrocampo durante la stagione. Il 20 maggio 2009 firma un rinnovo di contratto quadriennale, che lo lega ai \"Villans\" fino al 2013.\nDopo il ritiro del capitano Martin Laursen e la cessione del suo successore Gareth Barry, Petrov \u00e8 stato preso in considerazione per la successione al ruolo di capitano. Parlando al Sunday Mercury riguardo alla questione, Petrov ha affermato che essere capitano di un club con una lunga storia e tradizione sarebbe stato un grande onore. Il 25 luglio 2009 ha giocato come capitano dell'Aston Villa nella Coppa della Pace contro il M\u00e1laga, accennando nel post-partita al fatto che potesse diventare capitano in pianta stabile.\nNella prima partita della stagione 2009-10 (sconfitta per 2-0 contro il Wigan al Villa Park) Petrov \u00e8 capitano; dopo la partita viene dipinto come lo \"skipper\" della squadra, collegando il proprio carisma nella squadra al ruolo di conduttore che ha, appunto, lo \"skipper\" nella nautica. Il 14 gennaio 2010 \u00e8 giunto secondo nella graduatoria del premio Calciatore bulgaro dell'anno.\nIl 24 marzo 2012 i \"Claret &amp; Blue\" sono di scena all'Emirates Stadium contro l'. Petrov da tre anni indossa la fascia di capitano del club ed \u00e8 in campo con i suoi, che perdono per 3-0 contro l'Arsenal. Quella sar\u00e0 l'ultima partita del giocatore, che accusa un malessere durante l'incontro. Sei giorni dopo \u00e8 reso noto che Petrov soffre di una forma acuta di leucemia. Il giocatore decide di sospendere l'attivit\u00e0 agonistica una settimana pi\u00f9 tardi. Nel giorno della sua prima partita da spettatore seduto nella tribuna d'onore del Villa Park, al diciannovesimo minuto di gioco, lo stadio inizia ad applaudire per rendere omaggio alla sua carriera: al minuto corrispondente al suo numero di maglia, uno dei teatri storici del calcio inglese con i suoi 34 740 spettatori si ferma per incoraggiarlo.\nIl 9 maggio 2013 annuncia il proprio ritiro dall'attivit\u00e0 agonistica. Nel 2013 assume un ruolo nello staff tecnico dell'Aston Villa Under-21 e torna a giocare qualche partita di beneficenza. Il 23 giugno 2016, tre anni dopo il ritiro, Petrov torna ad allenarsi con l'Aston Villa in vista della stagione 2016-2017, ma si ritira ufficialmente dal calcio giocato il 22 agosto, non trovando l'accordo per il rinnovo contrattuale con la sua squadra.\nNazionale.\nPetrov ha debuttato con la maglia della Bulgaria il 23 dicembre 1998 in un'amichevole contro il Marocco. La partita \u00e8 stata disputata ad Agadir ed \u00e8 finita 4-1 per i nordafricani. Ha segnato il suo primo gol in un altro 4-1 amichevole, stavolta vittorioso, contro la Bielorussia, il 29 marzo 2000. Il 12 ottobre 2006 Petrov, allora capitano della nazionale, annuncia la decisione di ritirarsi dalle competizioni internazionali finch\u00e9 il c.t. della Bulgaria fosse rimasto Hristo Stoichkov. Sei mesi dopo, il 20 marzo 2007, porge pubblicamente le proprie scuse al c.t., rendendosi nuovamente disponibile per la convocazione. Non diventa per\u00f2 capitano fino al 2010, perch\u00e9 nel periodo della sua assenza viene nominato capitano Dimit\u0103r Berbatov e, dopo il suo rientro, viene deciso di lasciare la fascia all'attaccante.\nCon 105 presenze collezionate dal 1998 al 2013 \u00e8 il primatista di presenze con la maglia della Bulgaria.\nStatistiche.\nPresenze e reti nei club.\n\"Dati aggiornati alle 21:39 del 30 marzo 2010.\""}
{"id": "1423338", "revid": "969332", "url": "https://it.wikipedia.org/wiki?curid=1423338", "title": "Palazzo Pedagaggi", "text": "Palazzo Pedagaggi a Catania, sorge in Via Vittorio Emanuele II ad est di Piazza Mario Cutelli occupando l'intero isolato fra queste e le vie Luigi Sorrentino e Pedagaggi, nel quartiere Civita.\nStoria.\nFu edificato a partire dal 1803 dal barone di Pedagaggi su progetto dell'ingegnere Salvatore Zahra Buda, mentre l'ingegnere Mario Musumeci si occup\u00f2 di seguirne i lavori fino al completamento definitivo nel 1809. Don Vincenzo Guttadauro, barone di Pedagaggi, aveva ricevuto in eredit\u00e0 dal padre, Don Enrico, I Principe di Emmanuel un'ala a sua scelta del vicino Palazzo Reburdone ma, venuto in conflitto col fratello Luigi, II principe di Emmanuel, scelse di costruirsi una sua casa indipendente. Morto senza figli nel 1819, il barone lasci\u00f2 alla pronipote Eleonora Guttadauro tutti i suoi beni compreso il palazzo che pass\u00f2, per il matrimonio di Eleonora, ai Patern\u00f2 Castello di Carcaci fino alla vendita nel 1859 al Barone Cal\u00ec, la cui famiglia lo tenne fino al 1889 quando fu venduto al Banco di Sicilia per poi passare in parte all'Universit\u00e0 degli Studi di Catania che vi ha installato il Dipartimento di Scienze Politiche e Sociali.\nDescrizione.\nIl progetto del palazzo prende ad esempio quella del Palazzo Reburdone, non tanto per i legami parentali fra i proprietari quanto per la struttura in s\u00e9, la pi\u00f9 moderna in quel momento disponibile in citt\u00e0. Cos\u00ec l'architetto adegua le caratteristiche essenziali di Palazzo Reburdone (la serie portale-androne-corte-scalone-loggia in prospettiva e l'infilata di stanze col salone angolare in fondo) allo spazio pi\u00f9 contenuto di Palazzo Pedagaggi. Al Piano nobile il salone principale, ora aula magna di Scienze Politiche, presenta le proporzioni del \"diapente\" cio\u00e8 di 2/3, al posto del \"diapason\" del modello avito e viene affrescata dal trapanese Giuseppe Errante che si occupa anche delle tele delle sovrapporte, con scene mitologiche e monocromi."}
{"id": "1423339", "revid": "287204", "url": "https://it.wikipedia.org/wiki?curid=1423339", "title": "Shangri-la (album)", "text": ""}
{"id": "1423340", "revid": "206516", "url": "https://it.wikipedia.org/wiki?curid=1423340", "title": "Change Management", "text": ""}
{"id": "1423341", "revid": "1573940", "url": "https://it.wikipedia.org/wiki?curid=1423341", "title": "Feddan", "text": "Il feddan (arabo: \u0641\u062f\u0627\u0646 , \"fadd\u0101n\") \u00e8 un'unit\u00e0 di misura di area, usata in Egitto, Sudan, e Siria.\nIl feddan non fa parte del Sistema internazionale di unit\u00e0 di misura, ed in Egitto il feddan \u00e8 l'unica unita di misura non metrica che \u00e8 rimasta in uso in seguito al passaggio al SI (avvenuto con decreto khediviale 18 ramadan 1308 (28 aprile 1891), con decorrenza 1\u00ba gennaio 1892).\nEtimologia.\nIn lingua araba la parola \"fadd\u0101n\" significa letteralmente \"una coppia di buoi\", volendo ci\u00f2 implicare che questa \u00e8 l'area di terra che potrebbe essere arata da questi in un determinato periodo di tempo. Da questo punto di vista, il termine \u00e8 del tutto analogo allo iugero romano.\nConversione di unit\u00e0 e sottomultipli.\nIl feddan ha due principali sottomultipli: il \"q\u012br\u0101\u1e6d\" e la \"qa\u1e63aba merabbaca\" (\"canna quadrata\")\n 1 Feddan = 24 q\u012br\u0101\u1e6d = 333+1/3 qa\u1e63aba quadrate\nA sua volta, 1 \"q\u012br\u0101\u1e6d\" (175,00\u00a0m\u00b2) vale 3 \"habba\", 1 \"habba\" (58,33\u00a0m\u00b2) vale 2 \"daniq\", 1 \"daniq\" (29,17\u00a0m\u00b2) vale 4 \"sahm\" (dal valore di 7,29\u00a0m\u00b2).\nLa conversione con il SI fornisce:\n 1 Feddan = 4200,833 metri quadrati (m\u00b2) = 0,42 ettari (ha).\nLa conversione con il sistema britannico fornisce:\n 1 feddan = 1,038 acri\nIn Siria, il feddan varia da 2295 metri quadrati (m\u00b2) a 3443 metri quadrati (m\u00b2)."}
{"id": "1423344", "revid": "36426", "url": "https://it.wikipedia.org/wiki?curid=1423344", "title": "San Domenico di Fiesole", "text": ""}
{"id": "1423345", "revid": "20931", "url": "https://it.wikipedia.org/wiki?curid=1423345", "title": "Pace di Madrid", "text": ""}
{"id": "1423349", "revid": "64525", "url": "https://it.wikipedia.org/wiki?curid=1423349", "title": "Acqua di seltz", "text": ""}
{"id": "1423351", "revid": "1745361", "url": "https://it.wikipedia.org/wiki?curid=1423351", "title": "Dialetto fassano", "text": "Il dialetto fassano (\"fascian\") \u00e8 una variante della lingua ladina appartenente al gruppo reto-romanzo della famiglia delle lingue indoeuropee.\nIn val di Fassa circa il 75-90% degli abitanti \u00e8 di madrelingua ladina (dati censimento Istat 2001). L'Istitut Cultural Ladin \"Majon di Fascegn\" \u00e8 l'ente cofondato da padre Frumenzio Ghetta che ha il compito di preservare e far conoscere la lingua e la cultura ladino-fassana. Questo ente ha sede a Vigo di Fassa ed ospita spesso mostre legate alle tradizioni fassane, che si affiancano al permanente Museo ladino di Fassa.\nVarianti.\nIl dialetto fassano viene parlato in Val di Fassa con tre varianti:\nIl \"caz\u00e8t\" \u00e8 caratterizzato dalla pronuncia pi\u00f9 dura e chiusa delle parole, mentre solitamente le altre due varianti sostituiscono la \"\u00e8\" aperta con la lettera \"a\" o il dittongo \"ia\".\nEsempio.\nUn estratto del Padre Nostro:\nPare nosc che te es sun ciel,sie fat sent to inom,fa che vegne to regn,to voler sie semper respet\u00e0,tant sun ciel che su la tera.\nTraduzione:\nPadre nostro, che sei nei cieli,sia santificato il tuo nomevenga il tuo regno,sia fatta la tua volont\u00e0,come in cielo cos\u00ec in terra."}
{"id": "1423359", "revid": "767487", "url": "https://it.wikipedia.org/wiki?curid=1423359", "title": "Bj\u00f8rn Helge Riise", "text": "Biografia.\n\u00c8 il fratello minore di John Arne Riise, calciatore professionista e sua volta della Nazionale norvegese.\nCaratteristiche tecniche.\nRiise \u00e8 un calciatore duttile, in grado di ricoprire diverse posizioni in campo. La posizione in cui rende meglio, per\u00f2, \u00e8 quella di esterno destro di centrocampo, dove con la sua velocit\u00e0 pu\u00f2 mettere in difficolt\u00e0 il diretto marcatore. Pu\u00f2 essere schierato, comunque, anche in una posizione pi\u00f9 centrale o in appoggio ad un attaccante.\nCarriera.\nClub.\nAalesund e Viking.\nRiise ha cominciato la sua carriera con la maglia dell'Aalesund. \u00c8 stato poi avvicinato a club come Manchester City e Cardiff City, ma i trasferimenti non si sono materializzati. Ha minacciato il ritiro dopo il fallimento delle trattative tra l'Aalesund e i gallesi, dichiarando di non sapere cosa volesse il suo club da lui e aggiungendo di non trovare pi\u00f9 divertente il calcio.\nStandard Liegi e Brussels.\nA gennaio 2003 ha firmato un contratto triennale con lo Standard Liegi, dopo aver impressionato la societ\u00e0 durante un provino, che ha incluso anche due partite giocate con la squadra delle riserve. \u00c8 diventato cos\u00ec compagno di squadra del connazionale Ole Martin \u00c5rst. Ha debuttato in squadra il 15 febbraio, sostituendo Jinks Dimvula nella sconfitta per 4-2 sul campo del Club Bruges. Dopo 17 incontri per lo Standard, \u00e8 stato prestato al Brussels. Quando il suo contratto di prestito \u00e8 giunto alla scadenza, il Brussels aveva un'opzione sull'acquisto a titolo definitivo, non sfruttata.\nLillestr\u00f8m.\nIl 31 maggio 2005, Riise \u00e8 tornato in patria per giocare nel Lillestr\u00f8m. Ha firmato un contratto della durata di tre anni e mezzo. Ha esordito per la nuova squadra il 3 luglio, contro il Molde. Ha dovuto attendere il 7 maggio 2006 per la prima rete nella massima divisione norvegese, quando ha siglato il gol del definitivo 2-1 sullo Start.\nCon questa squadra, si \u00e8 aggiudicato il Norgesmesterskapet 2007, giocando titolare nel successo per 2-0 sull'Haugesund.\nFulham, Sheffield United e Portsmouth.\nIl 18 luglio 2009, i media norvegesi hanno riportato la notizia che Riise avrebbe presto raggiunto i connazionali Brede Hangeland ed Erik Nevland al Fulham, in cambio di una cifra di circa due milioni di sterline. Il 20 e 21 luglio, il Fulham ha sottoposto il giocatore a visite mediche, per ufficializzare l'acquisto di Riise il giorno successivo, con un contratto triennale. L'accordo tra i club rimase privato.\nIl calciatore ha debuttato con la maglia dei \"Cottagers\" il 6 agosto, sostituendo Zolt\u00e1n Gera nel successo per 3-0 sul V\u0117tra, in una sfida valida per l'Europa League 2009-2010. Il primo incontro nella Premier League \u00e8 stato invece datato 4 ottobre 2009, quando ha sostituito Clint Dempsey nel pareggio per 2-2 in casa del West Ham United. Riise ha giocato spesso nella prima stagione al Fulham, sotto la guida di Roy Hodgson, soprattutto in Europa League: proprio in questa competizione, ha raggiunto la finale con il Fulham, ma venne sconfitto dall'Atl\u00e9tico Madrid.\nNella stagione seguente, con il cambio di guida tecnica (Mark Hughes \u00e8 stato nominato nuovo manager), il suo spazio in squadra si \u00e8 assottigliato. Il 15 febbraio 2011 \u00e8 passato cos\u00ec in prestito allo Sheffield United, per il resto della stagione. Ha debuttato nella nuova squadra, militante nella Championship, il giorno stesso: \u00e8 sceso in campo in sostituzione di Mark Yeates, nel pareggio per 1-1 contro il Reading. Il 19 marzo ha segnato la prima rete nel calcio inglese, sancendo il definitivo 2-0 sul Leeds.\nA fine stagione, \u00e8 tornato al Fulham e si \u00e8 ritrovato compagno di squadra del fratello maggiore John Arne Riise, per la prima volta in una squadra di club. Il 26 settembre \u00e8 stato per\u00f2 ceduto in prestito al Portsmouth, fino al novembre dello stesso anno. Terminato il prestito, rientrato ai \"Cottagers\". A fine stagione, si \u00e8 ritrovato senza contratto.\nIl ritorno al Lillestr\u00f8m.\nIl 29 luglio 2012, \u00e8 stato reso noto il suo ritorno al Lillestr\u00f8m, firmando un contratto della durata di tre anni e mezzo. \u00c8 tornato a calcare i campi dell'Eliteserien in data 5 agosto, schierato titolare nel successo per 0-1 sul campo del Sandnes Ulf.\nNuovamente all'Aalesund.\nL'8 luglio 2015, l'Aalesund ha annunciato d'aver ingaggiato Riise, che ha firmato un contratto valido fino al 31 dicembre 2018 e che si sarebbe aggregato in squadra a partire dal 22 luglio, data di riapertura del calciomercato locale. L'8 gennaio 2016, in seguito alla partenza di Sten Grytebust, \u00e8 stato nominato nuovo capitano della squadra.\nAl termine del campionato 2017, l'Aalesund \u00e8 retrocesso in 1. divisjon. Il 17 marzo 2018, ha perso la fascia di capitano in favore di Fredrik Carlsen, per decisione del nuovo allenatore Lars Bohinen. Il 15 agosto 2018 ha rescisso il contratto che lo legava al club.\nSogndal.\nSempre il 15 agosto 2018, ha firmato un accordo valido fino al termine della stagione con il Sogndal.\nNazionale.\nRiise ha giocato 16 partite per la , con 5 reti all'attivo. Ha esordito il 17 febbraio 2004, nella sconfitta per 2-1 contro la . \u00c8 stato lui a segnare la rete in favore della selezione scandinava.\nHa debuttato poi per la Nazionale maggiore il 15 novembre 2006, sostituendo Anders Rambekk nel pareggio per 1-1 contro la , in amichevole. Il 17 ottobre 2007 ha segnato la prima rete, contribuendo al successo per 2-0 sulla . Il 7 settembre 2010 ha ricevuto il Gullklokka, poich\u00e9 ha giocato la 25\u00aa partita per la Norvegia, contro il .\nStatistiche.\nPresenze e reti nei club.\n\"Statistiche aggiornate al 7 gennaio 2019.\""}
{"id": "1423361", "revid": "767487", "url": "https://it.wikipedia.org/wiki?curid=1423361", "title": "Lucky Dube", "text": "\u00c8 stato un popolare musicista reggae, specialmente in sud Africa. Nelle sue canzoni c'\u00e8 un forte messaggio d'amore, di uguaglianza sociale, di rispetto, inoltre mischia cultura africana, rastafariana e cristiana. Nella sua musica si sente anche una forte sonorit\u00e0 di musiche popolari africane, \u00e8 stato forse il cantante reggae africano pi\u00f9 conosciuto. Due ha iniziato a suonare in un piccolo gruppo vocale chiamato \"The Skyway Band\", per poi intraprendere una carriera solista durata 25 anni che lo ha portato alla pubblicazione di 22 album (cantati in lingua zulu, inglese e afrikaans). \u00c8 stato ucciso il 18 ottobre 2007 a Rosettenville, un sobborgo di Johannesburg, durante un tentativo di furto della sua auto. "}
{"id": "1423363", "revid": "115629429", "url": "https://it.wikipedia.org/wiki?curid=1423363", "title": "Distretto di Chukha", "text": "Chukha \u00e8 uno dei 20 distretti (dzongkhag) che costituiscono il Bhutan. Il distretto appartiene al dzongdey occidentale.\nMunicipalit\u00e0.\nIl distretto consta di undici gewog:"}
{"id": "1423366", "revid": "112666472", "url": "https://it.wikipedia.org/wiki?curid=1423366", "title": "Soluzione sovrasatura", "text": "Il termine soluzione sovrasatura si riferisce ad una soluzione in cui il solvente ha pi\u00f9 soluto della massima quantit\u00e0 che pu\u00f2 contenere alle condizioni di equilibrio termodinamico. L'eccesso di soluto presente in una soluzione satura \u00e8 visibile sotto forma di precipitato tender\u00e0 per cui a solubilizzarsi.\nUna soluzione sovrassatura pu\u00f2 essere preparata aggiungendo ulteriore soluto ad una soluzione satura o variandone la temperatura o la pressione."}
{"id": "1423372", "revid": "125788478", "url": "https://it.wikipedia.org/wiki?curid=1423372", "title": "Memoria non volatile", "text": "La memoria non volatile \u00e8 una tipologia di memoria informatica in grado di mantenere le informazioni anche quando non viene alimentata. Esempio di memorie non volatili sono le read only memory, le flash memory, la maggior parte di memorie magnetiche e i primi metodi di memorizzazione informatica come le schede perforate e i nastri perforati.\nLe memorie non volatili sono utilizzate comunemente come memorie secondarie per memorizzare dati intermedi o per memorizzare dati da archiviare. La pi\u00f9 comune memoria utilizzata come memoria primaria \u00e8 la memoria RAM (che \u00e8 una memoria volatile) che tendenzialmente \u00e8 pi\u00f9 veloce delle memorie secondarie, ma ha lo svantaggio di perdere i dati quando viene privata dell'alimentazione.\nDiverse societ\u00e0 stanno cercando di sviluppare memorie non volatili con caratteristiche di velocit\u00e0, consumo e costo comparabili con quelle delle memorie RAM. L'utilizzo di memorie non volatili come memoria primaria potrebbe permettere di evitare le lente fasi di avvio dei computer, riducendo i tempi morti e riducendo i consumi energetici. Le memorie di archiviazione dati possono essere divise in memorie elettriche e memorie meccaniche: le memorie elettroniche sono relativamente veloci, ma sono costose mentre le memorie meccaniche sono tendenzialmente pi\u00f9 lente ma sono mediamente pi\u00f9 economiche.\nMemorie elettriche.\nLe memorie elettriche non volatili basano la loro capacit\u00e0 di memorizzazione sull'immagazzinamento di una certa quantit\u00e0 di carica.\nROM programmabili tramite maschera.\nQuesto genere di ROM sono formate da una serie di collegamenti a massa o all'alimentazione. Queste memorie sono progettate tramite delle maschere che definiscono i collegamenti e vengono prodotte in grandi volumi direttamente in fabbrica. Vengono usualmente utilizzate per memorizzare il codice del programma di avvio dei dispositivi elettronici, per memorizzare porzioni di codice che non vanno modificati nel tempo e che saranno inserite in prodotti creati in serie.\nROM programmabile.\nUn diverso approccio prevede la creazione di un integrato programmabile, la ROM contiene all'interno di ogni cella di memoria un microfusibile che pu\u00f2 essere distrutto elettricamente al fine di portare lo stato della cella a zero o a uno (dipende da come \u00e8 costruita la memoria). Una volta \"bruciato\" il fusibile questo non pu\u00f2 pi\u00f9 essere ricostruito. Le prime PLD utilizzavano un approccio simile per memorizzare le connessioni tra le porte logiche. Nei nuovi progetti, si tende a utilizzare delle memorie programmabili al posto dei microfusibili.\nErasable PROM.\nVi sono due grandi categorie di memorie non volatili basati su tecnologia EPROM.\nUV-erase EPROM.\nLe prime memorie EPROM erano facilmente distinguibili dagli altri componenti per la presenza di un vetro al quarzo al centro dell'integrato. Queste memorie hanno un transistor posizionato in ogni cella, il transistor ha un gate flottante, cio\u00e8 il gate non risulta essere collegato elettricamente con nessun componente. Tramite l'utilizzo del breakdown a valanga si pu\u00f2 spingere un certo numero di elettroni a entrare nel gate flottante, quando il gate flottante risulta aver immagazzinato un certo numero di elettroni la cella risulta essere programmata a zero. La rimozione della carica viene ottenuta tramite l'esposizione delle memoria alla radiazione ultravioletta, che favorisce lo svuotamento del gate flottante permettendo alle celle di memorie di tornare allo stato logico uno.\nElectrically erasable PROM.\nLe Electrically erasable PROM sono delle memorie programmabili tramite segnali elettrici che hanno il vantaggio di poter essere cancellate sempre tramite segnali elettrici, questo evita di dover rimuovere l'integrato del circuito per cancellarlo. Il processo di lettura e scrittura di una locazione appare quasi istantaneo all'utente sebbene la scrittura sia pi\u00f9 lenta della lettura, la lettura viene invece eseguita a piena velocit\u00e0 dal sistema.\nLe locazioni possono essere scritte un numero limitato di volte, tra le 10\u00a0000 e le 100\u00a0000, a seconda della tecnologia. Le memorie EEPROM tendono ad avere capacit\u00e0 inferiori a quelle delle altre memorie non volatili ma risultano utili per memorizzare impostazioni e configurazioni di dispositivi come modem, ricevitori satellitari, ecc.\nMemoria flash.\nLe memorie flash sono sotto molti punti di vista simili alle memorie EEPROM, la differenza principale \u00e8 che lavorano a pagine e quindi possono cancellare i dati solo a blocchi di pagine. La capacit\u00e0 \u00e8 nettamente maggiore e vengono utilizzate come supporto di memorizzazione per fotocamere, macchine fotografiche digitali e BIOS per computer.\nBattery-backed static RAM.\nQueste memorie sono delle comuni memorie RAM alle quali \u00e8 stato aggiunto una batteria al fine di permettere di preservare i dati quando viene a mancare l'alimentazione. Usualmente queste memorie vengono prodotte con tecnologia CMOS al fine di minimizzare il consumo energetico. Le batterie utilizzate sono normalmente al litio al fine di fornire alimentazione per alcuni anni a piccole memorie. Memorie SDRAM da alcuni gigabyte, se collegate a batterie al litio, possono mantenere le informazioni per anni. Le impostazioni dei computer spesso sono memorizzate con memorie di questo tipo, queste memorie mantengono anche lo stato dell'orologio quando il computer non \u00e8 alimentato.\nQuesta tipologia di memoria viene utilizzata anche per memorizzare i salvataggi nelle console Nintendo 64 e Game Boy.\nMemorie magnetiche.\nIl principio di funzionamento \u00e8 basato sul magnetismo della materia.\nIn particolare l'informazione da memorizzare \u00e8 immagazzinata sotto forma di stati magnetizzati della materia (verso di magnetizzazione), realizzando cos\u00ec una codifica che mappa dal dominio logico-intelligibile astratto dell'informazione a stati fisici osservabili della materia (codice binario). La lettura dei dati avviene in maniera duale opposta a partire dagli stati magnetizzati e invertendo la codifica.\nDischi magnetici.\nUn disco rigido[1] o disco fisso \u2013 nonch\u00e9 denominati con le locuzioni inglesi hard disk drive[2] (abbreviato comunemente in hard disk e con le sigle HDD, HD), o raramente fixed disk drive[3][4][5] - in elettronica e informatica indica un dispositivo di memoria di massa di tipo magnetico che utilizza uno o pi\u00f9 dischi magnetizzati per l'archiviazione di dati e applicazioni (file, programmi e sistemi operativi).\nIl floppy disk[1] (chiamato anche disco, dischetto o floppy) \u00e8 un supporto di memoria digitale di tipo magnetico inventato dalla IBM. Essendo stato per decenni il dispositivo di memorizzazione esterna pi\u00f9 usato, l'immagine del floppy disk venne impiegata nell'interfaccia grafica di programmi e siti web per simboleggiare il comando per il salvataggio dei dati e questa funzione rimase anche quando il loro impiego come supporto fisico divenne obsoleto.\nNastro magnetico.\nIl nastro magnetico \u00e8 un supporto di memorizzazione a memoria magnetica che consiste in una sottile striscia in materiale plastico, rivestita di un materiale trattato con polarizzazione magnetica.\nMemoria a nucleo magnetico.\nLa memoria a nucleo magnetico o memoria a nuclei di ferrite \u00e8 una tipologia di memoria informatica non volatile. Questa utilizza piccoli anelli magnetici di ceramica per memorizzare le informazioni digitali, i dati sono memorizzati tramite la variazione della polarit\u00e0 del campo magnetico degli anelli. Queste memorie furono utilizzate nei primi computer prima della diffusione delle memorie a semiconduttori."}
{"id": "1423375", "revid": "125228744", "url": "https://it.wikipedia.org/wiki?curid=1423375", "title": "Sukhoi Superjet 100", "text": "Il Sukhoi Superjet 100 \u00e8 un aereo di linea regionale biturbina di nuova generazione da 75-100 posti sviluppato dall'azienda aeronautica russa Sukhoi Civil Aircraft Company (SCAC), in collaborazione con l'italiana Alenia Aermacchi (che ne detiene parte del capitale societario), societ\u00e0 confluita in Leonardo-Finmeccanica a partire dal 2016. La joint venture SuperJet International \u00e8 responsabile delle attivit\u00e0 di marketing, vendita, personalizzazione e consegna del velivolo in Europa, Nord e Sud America, Africa, Giappone e Oceania, nonch\u00e9 dell'addestramento dei piloti e dell'assistenza post vendita in tutto il mondo e della progettazione e sviluppo di alcune versioni speciali (Business jet e Cargo). Gli interni sono progettati e curati dalla Pininfarina.\nStoria del progetto.\nIn occasione del MAKS Airshow a Mosca, nell'agosto 2005, l'Agenzia federale russa per l'industria, Sukhoi Aviation Holding, gruppo Finmeccanica ed Alenia Aermacchi firmarono un memorandum di intesa sullo sviluppo della cooperazione nel programma RRJ, che vide la firma dell'accordo di partnership strategica a Mosca il 20 giugno 2006. Il programma RRJ contemplava la progettazione, lo sviluppo, la produzione, la commercializzazione ed il supporto di una famiglia di nuova generazione di jet regionale da 75-100 posti.\nIl 19 maggio 2008 il pilota russo Aleksandr Jabloncev (in russo: \u0410\u043b\u0435\u043a\u0441\u0430\u043d\u0434\u0440 \u042f\u0431\u043b\u043e\u043d\u0446\u0435\u0432) effettu\u00f2 il primo volo del Sukhoi Superjet 100 sulla pista aziendale della KnAAPO a Komsomol'sk-na-Amure, in Russia.\nIl 10 giugno 2009 il Sukhoi Superjet 100 atterr\u00f2 all'aeroporto di Parigi-Le Bourget per la partecipazione al Salone di Le Bourget 2009.\nIl 25 luglio 2009 il terzo prototipo del Sukhoi Superjet 100 (SN 95004) effettu\u00f2 il primo volo a Komsomolsk sull'Amur, decollando alle 19:44 e atterrando alle 21:05. L'aereo era pilotato dai russi Nicolai Pu\u0161enko (\u041d\u0438\u043a\u043e\u043b\u0430\u0439 \u041f\u0443\u0448\u0435\u043d\u043a\u043e) e Sergej Korostiev (\u0421\u0435\u0440\u0433\u0435\u0439 \u041a\u043e\u0440\u043e\u0441\u0442\u0438\u0435\u0432).\nIl 5 agosto 2009 la compagnia di bandiera russa Aeroflot ha aperto le vendite dei primi biglietti sui voli di linea con il nuovo Sukhoi Superjet 100 sul sito ufficiale. Come primo volo di linea col Superjet, era stato annunciato il volo nazionale Mosca-\u0160eremet'evo-\u010celjabinsk-Balandino del 28 dicembre 2009 che per\u00f2 fu effettuato da un altro aeromobile dati i ritardi nelle consegne del SSJ. Inoltre, i voli di linea con i nuovi aerei sono stati annunciati sulle rotte nazionali Mosca-SVO -Anapa, Mosca-SVO - Astrachan'.\nIl 4 febbraio 2010 il quinto aereo Sukhoi Superjet 100 ha effettuato il primo volo a Komsomolsk sull'Amur. Inoltre, \u00e8 stato comunicato che l'entrata in servizio del nuovo tipo dell'aereo, prevista per l'inizio del 2010, veniva spostata alla seconda parte del 2010 per i problemi di certificazione del turbofan francese-russo PowerJet SaM146, che deve essere montato di serie sull'aereo.\nIl 24 febbraio 2010 il prototipo del Sukhoi Superjet 100 (SN 95004) ha effettuato il volo di certificazione nelle condizioni di estremo freddo sulla rotta Mosca - Novosibirsk - Jakutsk.\nIl 27 maggio 2010 il motore PowerJet SaM146 ha terminato con successo tutti i collaudi previsti per il rilascio del certificato \u0415\u0410SA: 3500 ore di volo con un totale di 7000 ore di lavoro.\nIl 13 agosto 2010 il Comitato Interstatale dell'Aviazione (in russo: \u041c\u0435\u0436\u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439 \u0410\u0432\u0438\u0430\u0446\u0438\u043e\u043d\u043d\u044b\u0439 \u041a\u043e\u043c\u0438\u0442\u0435\u0442) ha messo in vendita il certificato di tipo no.315-\u0410\u041c\u0414 per il motore SaM 146, creato dalla PowerJet, partecipata della russa NPO Saturn (in russo: \u041d\u041f\u041e \u00ab\u0421\u0430\u0442\u0443\u0440\u043d\u00bb) di Rybinsk e della francese Snecma, per gli aerei Sukhoi Superjet 100 (RRJ-95B).\nIl 20 agosto 2010 il primo Sukhoi Superjet 100 \u00e8 atterrato all'aeroporto di Torino-Caselle. L'aereo \u00e8 arrivato in Italia per effettuare alcuni test, sia a Caselle, sia all'aeroporto di Cuneo-Levaldigi.\nIl 24 agosto 2010 la russa NPO Saturn di Rybinsk ha effettuato la consegna del primo motore SaM 146 di serie per il primo Sukhoi Superjet 100 di serie in assemblaggio all'impianto della Sukhoi Civil Aircraft a Komsomol'sk-na-Amure. \u00c8 stata annunciata la consegna, entro la fine del 2010, di altri 12 SaM 146 per i primi 6 esemplari di serie di Sukhoi Superjet 100.\nIl 4 ottobre 2010 la compagnia aerea russa UTair ha comunicato che, in seguito al concorso per la sostituzione della flotta degli aerei Tupolev Tu-134, l'aereo Sukhoi Superjet 100 \u00e8 stato scelto come il velivolo che maggiormente pu\u00f2 soddisfare i requisiti tecnici e l'efficienza economica, tra pi\u00f9 di 15 modelli di aerei a corto-medio raggio, presentati alla compagnia, con capacit\u00e0 di 75-80 posti e di 100-105 posti.\nIl 12 ottobre 2010 il prototipo del Sukhoi Superjet 100 (RA-95004) ha effettuato con successo il programma di certificazione di rumorosit\u00e0 dell'EASA, secondo il capitolo 4 dell'ICAO. L'aereo ha effettuato in totale 13 voli sulla base dell'aeroporto di Cuneo-Levaldigi con la partecipazione dell'Alenia Aermacchi.\nIl 4 novembre 2010 il primo esemplare di serie del Sukhoi Superjet 100 (RA-95007), costruito per la compagnia aerea armena Armavia, \u00e8 decollato dall'aeroporto di Komsomol'sk-na-Amure. Dopo 3 ore di volo, l'aereo pilotato dai russi Aleksandr Ivanov (in russo: \u0410\u043b\u0435\u043a\u0441\u0430\u043d\u0434\u0440 \u0418\u0432\u0430\u043d\u043e\u0432) e Aleksandr Ko\u010detkov (in russo: \u0410\u043b\u0435\u043a\u0441\u0430\u043d\u0434\u0440 \u041a\u043e\u0447\u0435\u0442\u043a\u043e\u0432) ha effettuato l'atterraggio all'aeroporto di partenza.\nIl 17 gennaio 2011 \u00e8 stato annunciata la consegna del primo esemplare di serie alla compagnia aerea armena Armavia. Tale consegna tuttavia \u00e8 avvenuta solo quattro mesi dopo, il 19 aprile 2011, con una cerimonia effettuata all'aeroporto di Yerevan-Zvartnots in cui l'aereo, con registrazione EK 95015 ed intitolato a Jurij Gagarin, \u00e8 stato in effetti preso in carico dalla compagnia.\nIl 28 gennaio 2011 il Registro degli aeromobili del Comitato Interstatale di Aviazione (in russo: \u0410\u0432\u0438\u0430\u0446\u0438\u043e\u043d\u043d\u044b\u0439 \u0440\u0435\u0433\u0438\u0441\u0442\u0440 \u041c\u0435\u0436\u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u043e\u0433\u043e \u0430\u0432\u0438\u0430\u0446\u0438\u043e\u043d\u043d\u043e\u0433\u043e \u043a\u043e\u043c\u0438\u0442\u0435\u0442\u0430) ha dichiarato di aver concesso la certificazione al velivolo a partire dal 3 febbraio 2011.\nIl 31 gennaio 2011 il secondo esemplare di serie del Sukhoi Superjet 100 (RA-95008), costruito per la compagnia aerea russa Aeroflot, \u00e8 decollato dall'aeroporto di Komsomol'sk-na-Amure. Dopo 50 minuti di volo, l'aereo pilotato dai russi Leonid \u010cikunov (in russo: \u041b\u0435\u043e\u043d\u0438\u0434 \u0427\u0438\u043a\u0443\u043d\u043e\u0432) e Vadim \u0160irokich (in russo: \u0412\u0430\u0434\u0438\u043c \u0428\u0438\u0440\u043e\u043a\u0438\u0445) ha effettuato l'atterraggio all'aeroporto di partenza. L'aereo ha ricevuto il nome del famoso pilota russo, Eroe dell'Unione Sovietica, Michail Vodop'janov (in russo: \u041c\u0438\u0445\u0430\u0438\u043b \u0412\u043e\u0434\u043e\u043f\u044c\u044f\u043d\u043e\u0432).\nIl 3 febbraio 2011 - l'aereo Sukhoi Superjet 100 ha ricevuto il certificato di tipo da parte del Comitato Interstatale di Aviazione (in russo: \u041c\u0435\u0436\u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439 \u0410\u0432\u0438\u0430\u0446\u0438\u043e\u043d\u043d\u044b\u0439 \u041a\u043e\u043c\u0438\u0442\u0435\u0442), che conferma la rispondenza della costruzione del velivolo alle norme di aviazione civile in vigore e permette alle compagnie aeree operare il SSJ 100 per voli commerciali nei paesi della Comunit\u00e0 degli Stati Indipendenti. Inoltre, con la partecipazione dell'EASA, l'aereo ha effettuato il programma di certificazione secondo le norme FAR-25, JAR-25 del capitolo IV della ICAO per la rumorosit\u00e0.\nIl 29 marzo 2011 la compagnia aerea russa Aeroflot ha aperto le vendite sui voli di linea Mosca-\u0160eremet'evo-Ni\u017enij Novgorod con il Sukhoi Superjet 100 dal 15 maggio 2011.\nIl 21 aprile 2011 la compagnia armena Armavia ha completato il primo volo di linea del Sukhoi Superjet 100, avvenuto sulla tratta Yerevan-Mosca con 90 passeggeri a bordo.\nIl 1\u00ba maggio 2011 alle 13:30 (ora locale) il primo Sukhoi Superjet 100, proveniente dall'aeroporto di Yerevan-Zvartnots in Armenia, ha effettuato l'atterraggio all'aeroporto di Venezia-Tessera. A bordo dell'aereo, pilotato dall'armeno Aram Egojan insieme con due piloti-istruttori russi Leonid \u010cikunov e Sergej Korostiev, \u00e8 arrivato a Venezia l'Ambasciatore italiano Bruno Scapini, inaugurando questo volo di linea che collegher\u00e0 regolarmente i due paesi.\nIl 16 giugno 2011 viene effettuato il primo volo commerciale con la compagnia di bandiera russa Aeroflot, tra Mosca-SVO e San Pietroburgo-Pulkovo-LED.\nNel primo mese dall'entrata in servizio di trasporto passeggeri sulle rotte della Armavia, il primo SSJ\u00a0100 di serie ha effettuato 168 ore di volo, trasportando 2\u00a0885 passeggeri sulla distanza di 85\u00a0800\u00a0km, effettuando i voli di linea da Yerevan per gli aeroporti russi di Mosca-SVO, Mosca-DME, Mosca-VKO, per gli aeroporti ucraini di Odessa, Donec'k, Simferopoli, per gli aeroporti italiani di Venezia e Roma ed anche per Larnaca (Cipro), per Aleppo (Siria), per Tel Aviv (Israele), per Bejrut (Libano), per Lione (Francia).\nIl 7 dicembre 2011 \u00e8 stato annunciato che l'Alenia Aermacchi ha elaborato il nuovo design interno degli aerei Sukhoi Superjet 100. Il nuovo design entrer\u00e0 in produzione sugli aerei a partire dal 2012. Gli interni degli aerei saranno assemblati nello stabilimento di Sukhoi di Ul'janovsk e non pi\u00f9 a Komsomol'sk-na-Amure, permettendo di aumentare le capacit\u00e0 di assemblaggio e la qualit\u00e0 degli interni, visto che lo stabilimento di Ul'janovk ha una lunga storia di produzione degli aerei civili per la russa Tupolev. Inoltre, grande novit\u00e0, \u00e8 previsto anche l'assemblaggio degli interni degli aerei Sukhoi Superjet 100 allo stabilimento di Alenia Aermacchi di Venezia, in Italia.\nIl 17 gennaio 2012 il propulsore PowerJet SaM146 1S18 Turbofan del Sukhoi Superjet 100 \u00e8 stato certificato dall'EASA. Questo ulteriore sviluppo permette all'aereo di aumentare ulteriormente il raggio d'azione a 4\u00a0578\u00a0km con pieno carico di passeggeri a bordo.\nIl 3 febbraio 2012 il Sukhoi Superjet 100 (modello RRJ-95B) ha ricevuto il certificato di tipo A-176 dall'EASA secondo le regole CS-25 EASA.\nIl 22 novembre 2012 l'Ente dell'Aviazione Civile dell'Indonesia DGCA ha rilasciato il certificato del tipo per il Sukhoj Superjet 100 (RRJ-95B) permettendo l'inizio delle consegne di 12 aerei russi ordinati dalla compagnia aerea indonesiana Sky Aviation.\nNel febbraio 2013 durante il Salone Aeronautico Aero India \u00e8 stato firmato un accordo preliminare con le compagnie aeree Air India e Go Air che prevede la certificazione del SSJ 100 in India e un accordo per vendita di 50-70 aerei della Sukhoi in India.\nIl 12 febbraio 2013 il primo SSJ 100LR (95032) equipaggiato con i propulsori PowerJet SaM146 1S18 certificati nel 2012 si alz\u00f2 nel volo. Il launch customer del tipo SSJ 100LR ha ordinato 10 aerei nel 2011 per 323 milioni USD.\nIl 2 agosto 2013 il secondo SSJ 100 della messicana Interjet \u00e8 arrivato all'aeroporto di Toluca-TLC dall'aeroporto di Venezia.\nIl 18 settembre 2013 prendono servizio in Messico i due velivoli \"Sukhoi Superjet 100\" venduti all'aerolinea Interjet. SuperJet International si \u00e8 occupata inoltre dell'addestramento degli equipaggi e sar\u00e0 responsabile dell'assistenza post-vendita alla flotta tramite un Customer Care Center sito a Venezia.\nDescrizione.\nIl nome originale del progetto era RRJ (\"Russian Regional Jet\"); il 17 luglio 2006 \u00e8 stato cambiato in SSJ100 (\"Sukhoi Superjet 100\").\nSar\u00e0 prodotto in 2 varianti: la versione \"-75\" (da 70/80 posti) e la versione \"-95\" (da 85/100 posti); all'inizio era stata pensata anche una versione \"-60\", ma il progetto \u00e8 stato cancellato.\nSono previste, oltre alle versioni \"standard\", le versioni \"LR\" a lungo raggio, con un aumento dell'autonomia a 4500 km.\nOrdini e consegne.\nTabella rassuntiva degli esemplari in servizio, aggiornata al 22 febbraio 2017."}
{"id": "1423382", "revid": "30610", "url": "https://it.wikipedia.org/wiki?curid=1423382", "title": "Marino sotto le bombe", "text": "Marino sotto le bombe \u00e8 un libro scritto da Zaccaria Negroni nel 1947. Il libro \u00e8 una raccolta storica dei ricordi dell'autore, all'epoca capo del CLN di Marino e in seguito sindaco della cittadina dei Castelli Romani, e riporta i fatti avvenuti tra il luglio 1943 e il giugno 1944, ovvero nei duri mesi di occupazione tedesca. L'autore in seguito sar\u00e0 anche senatore e Servo di Dio: ad ogni modo fu un personaggio determinante nei mesi dell'occupazione.\nCos\u00ec Zaccaria Negroni descrive il momento forse pi\u00f9 tragico del libro, ovvero il bombardamento di Marino del 2 febbraio 1944;\nIl libro volle essere soprattutto un omaggio alle 312 vittime civili dei bombardamenti, come si dice nella prefazione alla prima edizione, scritta nel 1947. \nAd ogni modo il successo del libro, per il suo stile sincero, schietto e poetico allo stesso tempo, fu enorme: ad oggi ne sono state pubblicate quattro edizioni (1947, 1964, 1971 e 1994)."}
{"id": "1423391", "revid": "436907", "url": "https://it.wikipedia.org/wiki?curid=1423391", "title": "Elect the Dead", "text": "Elect the Dead \u00e8 il primo album in studio del cantautore statunitense Serj Tankian, pubblicato il 23 ottobre 2007 dalla Serjical Strike Records.\nConcezione.\nSi tratta del primo disco pubblicato come solista, in seguito al temporaneo scioglimento dei System of a Down avvenuto l'anno prima. Nonostante il disco riecheggi l'esperienza nel gruppo, quello di Tankian \u00e8 un lavoro pi\u00f9 profondo e introspettivo, composto in diversi anni e caratterizzato da sonorit\u00e0 prevalentemente hard rock e industrial metal.\nLe canzoni.\nI testi mescolano temi sociali e politici, ma in alcuni Tankian introduce atmosfere pi\u00f9 intime e personali. Le musiche di \"Elect the Dead\" sono molto simili a quelle presenti negli album dei System of a Down e giocano su variazioni dinamiche ed alternanze tra i raccoglimenti dolenti delle strofe e le esplosioni ritmiche dei ritornelli.\nIl titolo di \"Praise the Lord and Pass the Ammunition\" rievoca sarcasticamente una canzone patriottica statunitense dell'epoca dell'attacco a Pearl Harbor.\nTankian, pur affiancato da Dan Monti alla chitarra e da Brain e da John Dolmayan alla batteria, provvede da solo all'arrangiamento delle parti strumentali.\nEdizione speciale.\nNello stesso giorno di pubblicazione dell'album, venne messa in commercio anche un'edizione speciale costituito da una versione in digipak dell'album contenente un secondo disco da quattro tracce, di cui due inedite: \"Falling Stars\" e \"Blue\" (brano originariamente composto dai System of a Down nel 1997 ed inserito nel loro quarto demo). Questa versione inoltre contiene un booklet ampliato comprendente, oltre ai testi delle canzoni, anche alcuni poemi (alcuni di questi furono trasformati in canzoni successivamente inserite negli album \"Imperfect Harmonies\" e \"Harakiri\")."}
{"id": "1423396", "revid": "287204", "url": "https://it.wikipedia.org/wiki?curid=1423396", "title": "Il Castoro Cinema", "text": "Il Castoro Cinema \u00e8 una collana editoriale di monografie su registi cinematografici, firmate dai pi\u00f9 importanti esperti italiani, fondata nel 1974 da Fernaldo Di Giammatteo, che la diresse sino al 2002.\nPubblicata inizialmente da La Nuova Italia, dopo un anno d'interruzione fu acquistata nel 1993 dall'Editrice Il Castoro, che la rilanci\u00f2. All'inizio usciva come testata periodica, prima mensile poi bimestrale; successivamente \u00e8 cominciato l'aggiornamento assiduo dei volumi gi\u00e0 stampati, con la pubblicazione saltuaria di nuove monografie.\nNel 1995 il quotidiano L'Unit\u00e0 ristamp\u00f2 una quarantina dei 170 titoli usciti fino ad allora nella collana, da abbinare come supplemento settimanale al giornale, una \u00ab edizione fuori commercio riservata ai lettori e abbonati dell'Unit\u00e0. \u00bb"}
{"id": "1423401", "revid": "125992521", "url": "https://it.wikipedia.org/wiki?curid=1423401", "title": "Valentin Petrovi\u010d Glu\u0161ko", "text": "Biografia.\nFiglio di un'infermiera, inizi\u00f2 ad appassionarsi all'et\u00e0 di 13 anni all'aeronautica. Da ragazzo frequent\u00f2 un istituto tecnico ad Odessa. Durante questi anni fece vari esperimenti e costru\u00ec razzi rudimentali utilizzando l'esplosivo inesploso di residuati bellici risalenti ancora all'epoca della rivoluzione.\nNegli anni successivi Glu\u0161ko si iscrisse a Leningrado alla facolt\u00e0 di matematica e fisica, ma abbandon\u00f2 gli studi nell'aprile del 1929. Dal 1929 al 1930 condusse una serie di esperimenti presso i laboratori del G.I.R.D., divenendo membro di quest'ultimo l'anno seguente.\nIn seguito alle \"purghe\" effettuate da Stalin nel 1938, Glu\u0161ko venne arrestato il 23 aprile dello stesso anno. Il 15 agosto 1939 venne quindi condannato ad otto anni di Gulag, ma ci\u00f2 nonostante gli fu permesso di collaborare insieme ad altri scienziati ai quali era toccata una sorte simile e fu internato in una \u0161ara\u0161ka.\nNel 1938 Glu\u0161ko denunci\u00f2 il responsabile del progetto al quale stava lavorando, accusando Sergej Korol\u00ebv, e facendo s\u00ec che quest'ultimo venisse condannato a sei anni di reclusione in un gulag siberiano. Dopo un paio d'anni Glu\u0161ko chiese per\u00f2 alle autorit\u00e0 di avere la collaborazione di Korol\u00ebv, che fu trasferito nel suo stesso campo di lavoro per scienziati. Va specificato che Korol\u00ebv fu sempre il maggiore avversario di Glu\u0161ko, e che questa rivalit\u00e0 fu causa di innumerevoli scontri tra i due anche negli anni successivi.\nNel 1944 infine Glu\u0161ko venne rilasciato ed a fine della seconda guerra mondiale venne inviato in Europa per condurre delle ricerche sui V2 tedeschi. Nel 1946 divenne il responsabile del reparto OKB 456, rimanendo al vertice di esso fino al 1974. Durante questi anni le sue ricerche si concentrarono principalmente sulla ricerca dei motori per vettori.\nFu quindi tra i maggiori artefici dei motori RD-101 per il razzo R-2, dei motori RD-110 per il razzo R-3 e per i due modelli seguenti R-5 e R-6. Nel 1974 dopo che Leonid Il'i\u010d Bre\u017enev aveva dimesso Vasilij Pavlovi\u010d Mi\u0161in, egli divenne il responsabile del OKB-1. Glu\u0161ko cancell\u00f2 quindi il progetto dei suoi predecessori per la costruzione del vettore N1 e si dedic\u00f2 principalmente fino alla sua morte alla progettazione dei vettori che dovevano portare in orbita lo Shuttle sovietico del Programma Buran.\nContrariamente a quanto avvenne per i suoi predecessori Sergej Pavlovi\u010d Korol\u00ebv e Vasilij Pavlovi\u010d Mi\u0161in, Glu\u0161ko non pot\u00e9 mai contare su appoggi politici di rilievo ed il suo lavoro rimase sostanzialmente nell'ombra di quello dei suo predecessori. Il suo carattere testardo gli aveva procurato numerosi nemici ed i gi\u00e0 fragili rapporti che aveva con Korol\u00ebv, furono completamente compromessi in seguito alle divergenze avute al riguardo della progettazione del vettore N1.\nUno dei suoi errori pi\u00f9 clamorosi fu quello di respingere ogni tipo di progetto che prevedeva un vettore alimentato ad idrogeno, motivo per il quale l'OKB-456 non riusc\u00ec mai a costruire un vettore con camere di combustione di grande dimensioni, quale quelle del Saturn V. Glu\u0161ko rimedi\u00f2 a questa mancanza dotando tutti i vettori di sua progettazione con pi\u00f9 camere di combustione alimentate da una singola pompa di dimensioni notevoli. Tale soluzione fu quindi anche applicata nella progettazione del vettore Energia, che doveva portare in orbita lo Shuttle sovietico Buran.\nNel 1989 infine Glu\u0161ko che si trovava a capo del progetto NPO Energija fu sostituito da Jurij Sem\u00ebnov."}
{"id": "1423403", "revid": "1745361", "url": "https://it.wikipedia.org/wiki?curid=1423403", "title": "Ida (argonauta)", "text": "Idas () o Ida \u00e8 un personaggio della mitologia greca. Fu principe di Messene, Argonauta e partecip\u00f2 alla caccia al cinghiale calidonio.\nGenealogia.\nFiglio di Afareo (o di Poseidone) ed Arene, spos\u00f2 Marpessa da cui ebbe la figlia Cleopatra Alcione.\nMitologia.\nAppassionato e vivace, contese Marpessa ad Apollo ed assieme al fratello Linceo fu un Argonauta, partecip\u00f2 alla caccia al cinghiale calidonio e fu rivale dei Dioscuri nella contesa di una mandria e delle promesse spose Febe ed Ileria (dette \"Leucippidi\" poich\u00e9 figlie di Leucippo).\nApollo e Marpessa.\nCon un carro alato avuto da Poseidone, Idas rap\u00ec Marpessa \"dalle belle caviglie\" sottraendola sia al padre Eveno che ad Apollo, a sua volta interessato alla donna. \nEntrambi lo inseguirono con i propri carri ma solo Apollo lo raggiunse. Cos\u00ec ingaggi\u00f2 una lotta con Idas per la contesa della donna e che prosegu\u00ec fino a quando Zeus intervenne comandando alla donna di scegliere chi volesse tra i due. \nLei scelse Idas.\nLa rivalit\u00e0 con i Dioscuri.\nLa rivalit\u00e0 con i Dioscuri \u00e8 raccontata in due versioni diverse:\nApollodoro scrive che Castore e Polluce (i Dioscuri), dopo aver razziato del bestiame con la complicit\u00e0 di Idas e Linceo, ebbero una lite sulla spartizione del bottino poich\u00e9 proprio Idas us\u00f2 nei confronti dei Dioscuri uno stratagemma scorretto. \nIdas tagli\u00f2 una mucca in quattro parti e mangi\u00f2 la sua parte per primo e poi disse che gli altri tre avrebbero scelto la loro parte di bestiame solo dopo che avessero terminato di mangiare il loro quarto. Per\u00f2 aiut\u00f2 il fratello a mangiare la sua parte e cos\u00ec, finendo i loro due quarti per primi, scelsero gli animali migliori e li portarono con loro. \nPer ritorsione i Dioscuri marciarono contro la citt\u00e0 di Messene e dapprima si ripresero i bestiame e molto altro ancora ed in seguito tesero un'imboscata ad Idas e Linceo, che per\u00f2 fall\u00ec poich\u00e9 Castore fu scorto da Linceo ed Idas lo uccise. Polluce li insegu\u00ec e vendic\u00f2 il fratello uccidendo Linceo con la sua lancia ma fu da questo colpito alla testa con un sasso e cadde a terra. \nPer vendicarsi, il padre divino di Polluce (Zeus), colp\u00ec Idas con un fulmine. \nIgino e Teocrito invece, scrivono che Leucippo (loro zio e padre delle Leucippidi), promise le due figlie ad Idas e Linceo ma si lasci\u00f2 tentare dai doni offerti dai Dioscuri ed acconsent\u00ec al matrimonio con gli ultimi due. \nIdas cos\u00ec, cercando di recuperare le due donne con il fratello, prese le armi ed attacc\u00f2 i due rivali e nella battaglia vide suo fratello Linceo colpito a morte da Castore e si accinse a seppellirlo. \nCastore per\u00f2, si oppose sostenendo che il cadavere gli appartenesse ed Idas reag\u00ec usando la spada e trafiggendo mortalmente la coscia del rivale, cos\u00ec intervenne Polluce che, dopo averlo sconfitto a sua volta recuper\u00f2 il corpo del proprio fratello (Castore) e lo seppell\u00ec.\nArgonauta e altre avventure.\nIdas, con gli Argonauti e durante il viaggio per recuperare il vello d'oro, vendic\u00f2 la morte di Idmone uccidendo il cinghiale che aggred\u00ec ed uccise il veggente.\nCerc\u00f2 di usurpare il trono di Misia a Teutrante ma fu sconfitto da Telefo in un combattimento.\nDopo la sua morte (e quella precedente del fratello), la loro dinastia si estinse ed il regno del padre pass\u00f2 a Nestore, eccetto ci\u00f2 che gi\u00e0 apparteneva ai figli di Asclepio (Macaone e Podalirio)."}
{"id": "1423404", "revid": "287204", "url": "https://it.wikipedia.org/wiki?curid=1423404", "title": "Pelota a paleta", "text": "La pelota a paleta \u00e8 una specialit\u00e0 sferistica di palla basca.\nRegolamento.\nQuesta disciplina agonistica \u00e8 praticata in sferisterio, all'aperto o al coperto, con racchetta di legno a piatto solido lunga mezzo metro e si gioca in quattro tipi di regolamenti simili tra loro ma con differenze che danno ai professionisti la possibilit\u00e0 di specializzarsi in una o pi\u00f9 forme di gioco che prevalentemente si praticano in doppio ossia i contendenti in campo sono due contro due.\nI campioni.\nTra i professionisti di sempre ricordiamo questi campioni:"}
{"id": "1423411", "revid": "287204", "url": "https://it.wikipedia.org/wiki?curid=1423411", "title": "Gregorio Scalise", "text": "Biografia.\nNasce a Catanzaro da Giuseppe, avvocato nello Stato e Tecla Cottone, figlia di un maestro di musica.\nVive i suoi primi anni in Calabria, poi lascia Catanzaro per Udine, dove si trasferisce con la famiglia e dove trascorre l'adolescenza.\nLa madre scompare giovane e il bambino alterna ad Udine periodi trascorsi da parenti a Trento e a Bologna: dopo il liceo classico udinese, frequenta a Trieste la facolt\u00e0 di giurisprudenza, poi passa a quella di lettere all\"universit\u00e0 vecchia\", laureandosi per\u00f2 a Bologna nel 1967.\nLavora come ispettore di dogana al confine austriaco, assicuratore, professore nelle scuole medie e superiori, insegnante per disabili, bibliotecario, ispettore presso la Galleria d'Arte Moderna di Bologna, infine docente di Letteratura e filosofia del Teatro all'Accademia di Belle Arti sempre a Bologna. \nTutte queste esperienze renderanno Scalise un po' scettico circa la visione dei letterati di professione e non.\nSegue anche corsi di studio all'estero, a Vienna, Nizza e Monaco, dove partecipa al \u201968 francese e italiano. Sono gli anni della sua formazione culturale e intellettuale: si avvicina alla filosofia moderna, alla letteratura tedesca, legge testi di sociologia e di estetica.\nIl clima politico e culturale \u00e8 quello descritto nei suoi libri: \n\"A capo\" (1968), \"L'erba al suo erbario\" (1969), pubblicati con la casa editrice Geiger di Adriano Spatola.\nSegue \"L'uomo nell'astuccio\" (1969) in copie numerate, oggi esaurito, un testo visivo dove il commento scritto fa da contrappunto alle immagini.\nLe pubblicazioni di questo periodo sono quasi dei \u201cmanifesti poetici\u201d in cui si guarda all'esperienza della stagione della neo-avanguardia conclusasi in teoria pochi anni prima.\nIn questo periodo Scalise partecipa attivamente alla cultura militante senza appartenere a gruppi specifici.\nPrender\u00e0 parte a vari convegni, festival e mostre di poesia visiva (Saragozza, Parigi, Madrid, Montevideo), pubblicando interventi e proposte su riviste e giornali, ma oltre alla poesia sperimenter\u00e0 la narrazione, in racconti pubblicati su \"Carte Segrete\", \"Nuovi Argomenti\", \"Bologna Incontri\", e su \"Il Corriere del Giorno\".\n\u00c8 di questo periodo l'avvicinamento di Scalise alla critica d'arte, con la cura di cataloghi e gli scritti per la Galleria d'arte moderna di Bologna.\nUn \u201cvisivo\u201d sempre pi\u00f9 narratore, come dimostrano i racconti \"Cassandra\" (Udine 1959, Bologna 1975, 1993), \"Giacobini neri\" (Bologna, 1975), \"La psicologa\" (ivi, 1992), \"Menino de rua\" (ivi,1991), \"The profiler\" (ivi, 2006), ma che non dimentica la poesia: nel 1974 pubblica \"Sette poesie\" (Bologna), primo momento di transizione dalle prove sperimentali degli anni precedenti.\n\u00c8 il poema \"Segni\" pubblicato nell'antologia curata da Alfonso Berardinelli e Franco Cordelli (Il pubblico della poesia, 1975) a segnare il riconoscimento di Scalise come poeta. \nIl volume rappresenta un tentativo di dare forma e criterio alla produzione della poesia italiana del periodo. \nA sostenere il poemetto sar\u00e0 soprattutto Franco Fortini, che ha lasciato una forte testimonianza in \"Breve secondo novecento\", ora nei Meridiani Mondatori.\nNegli anni Settanta, Scalise si avvicina a tutti quei poeti e intellettuali che a Roma si incontrano agli spettacoli del Beat 72 (Renzo Paris, Biancamaria Frabotta, l'ideatore di quegli incontri, Franco Cordelli...).\nParteciper\u00e0 a una di quelle serate con il testo \"L'incubo dei novissimi\" nel 1977: nel progetto iniziale, poi disatteso, dieci bambini avrebbero dovuto leggere testi dei novissimi, perch\u00e9 \u2013 questa la tesi \u2013 \u201cil linguaggio non si cambia una volta soltanto ma il suo mutamento \u00e8 continuo\u201d.\nNel 1979 Scalise pubblica \"Dodici poesie\" con la prefazione di Giovanni Raboni, il quale segnala una maturit\u00e0 scalisiana rispetto agli anni precedenti, ma senza perdere quell'unicum che lega tutte le sue raccolte.\nNell'1982 il poeta approda alla casa editrice Arnoldo Mondadori Editore con \"La resistenza dell'aria\", che vince il premio Vallombrosa, assieme a Piero Chiara. \nNel libro si raccolgono le esperienze maturate dopo il '68 (il testo pi\u00f9 indicativo in questo senso si intitola \"La firma di Shakespeare\") e si inizia un discorso sistematico, con volont\u00e0 di ricostruzione dei nessi sintattici e logici, restando al di qua della liricit\u00e0 abituale e dagli esiti scontati e scontabili.\nDiventa importante per Scalise il mondo dei poeti milanesi, di cui ammira la professionalit\u00e0 e la seriet\u00e0 e all'interno del quale nascono belle amicizie.\nDegli anni Ottanta sono le raccolte di poesie \"Gli artisti\" (1986) con la prefazione di Maurizio Cucchi e Danny Rose (1989), in cui viene recuperato un discorso sempre pi\u00f9 logico e asciutto.\nSempre di questo decennio \u00e8 l'intenso rapporto con il teatro. \nTesti di Scalise vengono segnalati o premiati (Premio Riccione, 1979, Vallecorsi Pistoia, 1980) e rappresentati a Roma, Napoli, Palermo e a Bologna in particolare dal Gruppo Libero diretto da Bianca Maria Pirazzoli. \nIn totale produrr\u00e0 quaranta testi teatrali.\nNel 1984, con il saggio \"Bruciapensieri\", si ha una prima riflessione sulla poesia e sull'invenzione, finch\u00e9, negli anni Novanta, la cesura col recente passato lo porta a pubblicare due pamphlet: \"Ma cosa c'\u00e8 da ridere?\", (1993), contro i comici tv e la miseria che ne deriva con la societ\u00e0 complice che accetta e benedice tutto questo, e \"Talk show system\" (1995), contro i talk show e la situazione televisiva italiana di quegli anni.\nSegue un silenzio poetico, interrotto nel 1997 da \"Poesie degli anni novanta\", che per\u00f2 racconta in versi il presente con tutte le sue guerre, senza far mancare considerazioni sulla lingua, sulla parola con un ripensamento sulla sua generazione. Lo stesso anno \u00e8 ospite del Premio Citt\u00e0 di Recanati.\nNel 2000 \u00e8 ospite a Saint Nazaire della \"Maison des \u00e9crivains\", e l\u00ec, nella quiete bretone, scrive \"Un silenzio popolato\", diario del soggiorno tra l'estetico e il riflessivo.\nPoi \u00e8 la volta di una riflessione sulla violenza e sulla guerra (\"Pensieri sulla guerra\"), cui seguono i libri di poesia \"Controcanti\", \"La perfezione delle formule\", entrambi nel 2000 e \"Nell'ombra e nel vento\" (2005).\nChiude in parte questo periodo \"Nuovi Segni\" (Almanacco dello Specchio 2005) e la pubblicazione de \"La contraddizione iniziale\", dove Scalise raccoglie i suoi scritti di intervento e di riflessione critica sulla poesia, a partire dal 1975.\nOpere.\nRaccolte poetiche.\nOpere in prosa"}
{"id": "1423414", "revid": "72776152", "url": "https://it.wikipedia.org/wiki?curid=1423414", "title": "Rcp (Unix)", "text": "rcp \u00e8 il comando \"remote copy\" (copia remota) nato nel sistema operativo UNIX. Permette di copiare file remoti in locale o viceversa. Esso utilizza tipicamente il protocollo TCP/IP ed il file .rhosts per l'autenticazione, ma \u00e8 stato implementato per supportare in alternativa il protocollo Kerberos.\nrcp non \u00e8 sicuro per essere usato in una rete. Infatti, tra le altre cose, manda le informazioni in modo non criptato sulla rete. Esso \u00e8 stato largamente rimpiazzato dalla utility scp basata sul protocollo ssh.\nEtimologia: rcp \u00e8 un membro della famiglia dei comandi \"r\" (remoti) di unix BSD ed il nome \u00e8 la contrazione di \"r\" \"remote\" e\n'cp' \"copy\"."}
{"id": "1423418", "revid": "135491", "url": "https://it.wikipedia.org/wiki?curid=1423418", "title": "Castoro Cinema", "text": ""}
{"id": "1423420", "revid": "120000593", "url": "https://it.wikipedia.org/wiki?curid=1423420", "title": "Direttore dei lavori", "text": "Il direttore dei lavori \u00e8 la figura professionale scelta dal committente, in base alle opere da eseguire e al titolo professionale richiesto dalle normative vigenti per l'esecuzione di tali opere con lo scopo di seguire l'andamento regolare del cantiere.\nCompiti.\nI compiti del direttore dei lavori sono molteplici e sono:\nOvviamente, il direttore possiede e utilizza tutti gli elaborati del progetto esecutivo, nonch\u00e9 quelli delle varianti, cos\u00ec come la contabilit\u00e0 di commessa fornita dalle imprese coinvolte e, infine, il cronoprogramma di progetto.\nDoveri del direttore dei lavori verso lo Stato.\nSe in cantiere viene commesso un abuso edilizio, lavorazioni che possono minare la stabilit\u00e0 stessa della costruzione, il direttore dei Lavori deve segnalarlo alla committenza e alla pubblica amministrazione con la sospensione immediata delle lavorazioni. In caso contrario il direttore diventa complice e passibile di denuncia.\nDoveri del direttore dei lavori verso il committente.\nIl direttore dei lavori deve stilare un verbale di apertura del cantiere, redigere periodici verbali anche fotografici sull'esito dei lavori, deve verificare la correttezza del progetto e segnalare al committente eventuali correzioni necessarie al buon esito dei lavori. \nIl direttore dei lavori \u00e8 il responsabile della corretta esecuzione delle opere e sorveglia che il progetto, qualunque esso sia, venga rispettato.\nAttraverso visite periodiche al cantiere sorveglia che tutte le indicazioni del progetto siano attuate correttamente, impartendo per iscritto le necessarie disposizioni al capocantiere. \nAlla fine dei lavori il direttore dei lavori rilascia un certificato di corretta esecuzione e presenta al comune (qualora fosse necessaria) la richiesta del rilascio di agibilit\u00e0, corredando la domanda delle apposite certificazioni (impianti etc..).\nLa direzione dei lavori pu\u00f2 non comprendere la gestione della sicurezza nel cantiere, per la quale i responsabili in tal caso sono, ciascuno per la parte ad essi riguardante: il committente, il responsabile dei lavori, il coordinatore in fase di esecuzione.\nNei lavori pubblici e privati il Coordinatore per la Sicurezza in fase di Esecuzione (CSE) pu\u00f2 essere lo stesso direttore dei Lavori, se in possesso dei requisiti richiesti (decreto legislativo 81/2008 ) per lo svolgimento di tale incarico. Nel caso in cui il direttore dei lavori non possegga tali requisiti deve essere nominato dal committente o dal responsabile dei lavori un direttore operativo che svolga le mansioni di coordinatore per la sicurezza."}
{"id": "1423422", "revid": "287204", "url": "https://it.wikipedia.org/wiki?curid=1423422", "title": "Kyparissia", "text": "Kyparissia () \u00e8 un ex comune della Grecia nella periferia del Peloponneso di 8.879 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Trifyllia.\nStoria.\nLe origini del nome sono da ricercare in epoca antica. La citt\u00e0 visse la dominazione dell'Impero Romano, Impero Bizantino e Impero Ottomano.\nKyparissia divenne parte della Grecia nel 1821. Dopo la guerra d'indipendenza e la guerra civile, molti edifici vennero ricostruiti e gran parte degli edifici in stile neo-classico sono tutt'oggi visibili.\nLocalit\u00e0.\nKyparissia \u00e8 divisa nelle seguenti localit\u00e0 (i nomi dei villaggi tra parentesi):"}
{"id": "1423425", "revid": "287204", "url": "https://it.wikipedia.org/wiki?curid=1423425", "title": "Romilda Pantaleoni", "text": "Biografia.\nStudi\u00f2 canto al Conservatorio di Milano con Francesco Lamperti e Bartolomeo Prati; come insegnante di armonia ebbe Lauro Rossi. Esord\u00ec nel 1868 al Teatro Carcano di Milano nella \"Margherita\" di Jacopo Foroni. L'apice della sua carriera furono gli anni Ottanta, in particolare dopo il debutto al Teatro alla Scala nella \"Gioconda\" di Amilcare Ponchielli, il 26 dicembre 1883. Ancora alla Scala fu la prima Marion in \"Marion Delorme\", opera che Ponchielli le dedic\u00f2, la prima Desdemona nell'\"Otello\" di Verdi e la prima Tigrana nell'\"Edgar\" di Puccini.\nSi ritir\u00f2 dalle scene nel 1891, dopo la morte di Franco Faccio, con il quale ebbe una relazione.\nFu sorella del baritono Adriano Pantaleoni (Sebenico, 7 ottobre 1837 - Udine, 18 dicembre 1908).\nStile.\nGrazie ad una voce vigorosa e duttile e ad una recitazione appassionata, ottenne grandi successi nei ruoli drammatici. La sua interpretazione del ruolo lirico di Desdemona, viceversa, non soddisf\u00f2 pienamente Verdi, che sin dalle prove lament\u00f2 un eccesso di enfasi nel duetto finale del primo atto."}
{"id": "1423443", "revid": "125175207", "url": "https://it.wikipedia.org/wiki?curid=1423443", "title": "Leopold Bloom", "text": "Leopold Bloom \u00e8 il protagonista di Ulysses di James Joyce, nel quale ha una funzione parallela a quella di Ulisse nell'\"Odissea\" omerica. Il personaggio di Bloom \u00e8 basato per alcuni tratti su Italo Svevo, che fu allievo e amico di Joyce. Come l'eroe greco nell'Odissea, anche Leopold Bloom non \u00e8 presente all'inizio della vicenda e appare solo nel capitolo quarto, il primo della seconda parte, corrispondente all'episodio di Calipso dell'Odissea. Joyce introduce Bloom con queste famose parole:\nBiografia.\nNato nel 1866, Bloom \u00e8 l'unico figlio di Rudolph Bloom, un ebreo ungherese nato a Szombathely con il nome di \"Rudolf Vir\u00e1g\", emigrato in Irlanda (ove cambi\u00f2 nome) e convertitosi al protestantesimo (in seguito suicida), e di Ellen Higgins, un'irlandese di religione protestante. Ha sposato la cantante Marion \"Molly\" Tweedy l'8 ottobre 1888, e da lei ha avuto una figlia, Millicent (Milly), nata nel 1889; un altro figlio, Rudolph (Rudy), nato nel dicembre 1893, \u00e8 vissuto solo undici giorni. Vive con la famiglia al numero sette di Eccles Street a Dublino.\nIn \"Ulisse\" l'attenzione \u00e8 focalizzata principalmente su Bloom e sulla sua odissea moderna attraverso le strade di Dublino durante un'unica giornata, il 16 giugno del 1904, e sulle persone che incontra. Il 16 giugno \u00e8 festeggiato annualmente dagli appassionati di Joyce come Bloomsday, con letture, convegni, mostre eccetera.\nNel girovagare per la citt\u00e0, i pensieri che preoccupano di pi\u00f9 Bloom sono la relazione tra Molly e il suo impresario Hugh \"Blazes\" Boylan, e, dopo aver partecipato al funerale dell'amico Paddy Dignam, la morte del figlio Rudy. L'assenza di un figlio porta Leopold-Ulisse a prendere in simpatia Stephen-Telemaco, e a proteggere il giovane nell'ultimo episodio della seconda parte del romanzo, portandolo fuori da un bordello, accompagnandolo a casa propria e infine offrendogli un posto dove studiare e lavorare. Bloom si confronta anche con le tendenze scioviniste di molti concittadini, e rivela la sua inclinazione al voyeurismo e al masochismo. Con lo pseudonimo Henry Flower, tiene una relazione epistolare con Marta Clofford, una donna che non ha mai incontrato conosciuta tramite un'inserzione sul giornale. Bloom detesta la violenza e la sua relativa indifferenza verso il nazionalismo irlandese lo porta ad essere sempre in disaccordo con molti connazionali.\nLeopold Bloom nella cultura di massa.\nL'influenza del personaggio joyciano \u00e8 tale da essere rilevante anche al di fuori della letteratura:"}
{"id": "1423445", "revid": "363629", "url": "https://it.wikipedia.org/wiki?curid=1423445", "title": "Miscela respiratoria", "text": "Una miscela respiratoria \u00e8 una miscela di gas adatti, in determinate condizioni, ad essere respirati. \nNell'atmosfera, la respirazione naturale \u00e8 assicurata da una miscela di gas: l'aria. Gas da respirazione artificiali, come gas puri o miscele di gas, sono usati nell'equipaggiamento per la respirazioni in ambienti chiusi come nell'attrezzatura per immersioni, scafandri, camere iperbariche, sottomarini, tute astronautiche e navicelle spaziali.\nCaratteristiche.\nUn gas da respirazione sicuro deve avere le seguenti caratteristiche:\n\u00c8 bene notare che determinate miscele, perfettamente sicure a pressioni normobariche, non \u00e8 affatto detto che lo siano anche ad alta pressione e viceversa. Inoltre la pericolosit\u00e0 di certi gas non \u00e8 detto che sia legata alla loro tossicit\u00e0, ma potrebbe essere legata anche a particolari reazioni chimiche come ad esempio l'ossigeno ad alta concentrazione e pressione insieme a materiali o a gas infiammabili."}
{"id": "1423449", "revid": "123388321", "url": "https://it.wikipedia.org/wiki?curid=1423449", "title": "Robbie Robertson (personaggio)", "text": "Joseph \"Robbie\" Robertson \u00e8 un personaggio dei fumetti creato da Stan Lee e John Romita sr., pubblicato dalla Marvel Comics. La sua prima apparizione \u00e8 in \"The Amazing Spider-Man\" (vol. 1) n. 51.\n\u00c8 il caporedattore del Daily Bugle e l'unico dipendente che J. Jonah Jameson non maltratta; spesso cerca di calmarlo quando inveisce contro l'Uomo Ragno. Ha molta stima di Peter Parker ed \u00e8 sempre dalla parte dei giusti. Ha un figlio di nome Randolph.\nAltri media.\nAnimazione.\nRobbie \u00e8 comparso in varie serie animate, tra cui \"L'Uomo Ragno\", \"Spider-Man - L'Uomo Ragno\", \"The Spectacular Spider-Man\", \"Avengers - I pi\u00f9 potenti eroi della Terra\" e \"Spider-Man\".\nCinema.\nCompare nei trilogia cinematografica dell'Uomo Ragno, diretta da Sam Raimi (\"Spider-Man\", \"Spider-Man 2\" e \"Spider-Man 3\"), dove \u00e8 interpretato da Bill Nunn."}
{"id": "1423454", "revid": "174925", "url": "https://it.wikipedia.org/wiki?curid=1423454", "title": "Etna", "text": "LEtna (detto anche \"Mongibello\") \u00e8 uno stratovulcano complesso della Sicilia originatosi nel Quaternario, ed \u00e8 il pi\u00f9 alto vulcano attivo della placca euroasiatica. Le sue frequenti eruzioni nel corso del tempo hanno modificato, a volte anche profondamente, il paesaggio circostante e in tante occasioni hanno costituito una minaccia per gli insediamenti abitativi nati nel tempo alle sue pendici. Il 21 giugno 2013, la XXXVII sessione del Comitato UNESCO ha inserito l'Etna nell'elenco dei beni costituenti il Patrimonio dell'umanit\u00e0.\nGeografia fisica.\nL'Etna sorge sulla costa orientale della Sicilia, a sud-ovest dei Monti Peloritani e a sud-est dei Monti Nebrodi (Appennino siculo), entro il territorio della citt\u00e0 metropolitana di Catania ed \u00e8 attraversato dal 15\u00ba meridiano est, che da esso prende il nome. Con un diametro di oltre 40 chilometri e un perimetro di base di circa 135 km, occupa una superficie di 1\u00a0265 km\u00b2. La regione etnea, delimitata dal corso dell\u2019Alcantara e da quello del Simeto, ha un perimetro di 212 km e una superficie di 1\u00a0570 km\u00b2.\nIl vulcano \u00e8 classificato tra quelli definiti a scudo a cui \u00e8 affiancato uno stratovulcano; la sua altezza varia nel tempo a causa delle sue eruzioni che ne determinano l'innalzamento o l'abbassamento. Nel 1900 la sua altezza raggiungeva i 3\u00a0274 m e nel 1950 i 3\u00a0326\u00a0m; nel 1978 era stata raggiunta la quota di 3\u00a0345 m e nel 1981 quella di 3\u00a0350 m. Dalla met\u00e0 degli anni 1980 l'altezza \u00e8 progressivamente diminuita: 3\u00a0340 m nel 1986, 3\u00a0329\u00a0m nel 1999. Le pi\u00f9 recenti misure, effettuate da due squadre indipendenti con GPS ad altissima risoluzione, hanno rivelato che l'altezza dell'Etna era di 3\u00a0326\u00a0m a luglio 2018. In data 25 luglio 2021 \u00e8 stata misurata l'altezza di 3\u00a0357\u00a0m. La vetta pi\u00f9 alta \u00e8 il cratere di Sud-Est.\nL'Etna ha una struttura piuttosto complessa a causa della formazione, nel tempo, di numerosi edifici vulcanici che tuttavia in molti casi sono in seguito collassati e sono stati sostituiti, affiancati o coperti interamente da nuovi centri eruttivi. Sono riconoscibili nella \"fase moderna\" del vulcano almeno 300 tra coni e fratture eruttive. La zona risulta anche a moderato rischio sismico per effetto anche del tremore del vulcano.\nI quattro crateri sommitali sono: la Voragine e la Bocca Nuova, che si sono formate all'interno del Cratere Centrale rispettivamente nel 1945 e 1968, il Cratere di Nord-Est, che esiste dal 1911 e il Cratere di Sud-Est, che \u00e8 attualmente il punto pi\u00f9 alto dell'Etna.\nLa sua superficie \u00e8 caratterizzata da una ricca variet\u00e0 di ambienti che alterna paesaggi urbani, folti boschi che conservano diverse specie botaniche endemiche ad aree desolate ricoperte da roccia magmatica e periodicamente soggette a innevamento alle maggiori quote.\nAmbiente.\nIl territorio del vulcano presenta aspetti molto differenti per morfologia e tipologia in funzione dell'altitudine. Coltivato fino ai 1\u00a0000 metri dal livello del mare e fortemente urbanizzato sui versanti est e sud si presenta selvaggio e brullo sul lato occidentale dove predominano le \"sciare\", specie nel versante nord. Poco urbanizzato, ma di aspetto pi\u00f9 dolce, il versante nord con il predominio dei boschi al di sopra di Linguaglossa. Il versante est \u00e8 dominato dall'aspetto inquietante della Valle del Bove sui margini della quale si inerpicano fitti boschi.\nIl circondario ha caratteristiche che ne rendono le terre ottime per produzioni agricole, grazie alla particolare fertilit\u00e0 dei detriti vulcanici. La zona abitata e coltivata giunge quasi ai 1\u00a0000\u00a0m s.l.m. mentre le zone boschive arrivano fino ai 1\u00a0500 metri. Ampie parti delle sue pendici sono comprese nell'omonimo parco naturale. Il versante sud del vulcano \u00e8 percorso dalla strada provinciale SP92 che si arrampica sulla montagna fino a quasi 2\u00a0000\u00a0m di quota, generando circa 20\u00a0km di tornanti. L'infrastruttura non permette di raggiungere la cima in auto ma, raggiunta la stazione turistica attorno alla Funivia dell'Etna, continua poi il suo percorso per altri 20\u00a0km circa in direzione di Zafferana Etnea.\nIn inverno \u00e8 presente la neve che, alle quote pi\u00f9 elevate, resiste fin quasi all'estate. Le aree turistiche da dove si pu\u00f2 partire per le escursioni in cima al vulcano sono raggiungibili agevolmente dai versanti sud e nord-est in cui si trovano anche le due stazioni sciistiche del vulcano (\"Etna sud\" e \"Etna nord\"). Da quella sud, dallo storico \"Rifugio Sapienza\" nel territorio di Nicolosi \u00e8 possibile ammirare il golfo di Catania e la valle del Simeto. Dalle piste di Piano Provenzana a nord, in territorio di Linguaglossa, sono visibili Taormina e le coste della Calabria.\nClima.\nNelle parti pi\u00f9 alte del vulcano il clima \u00e8 di tipo alpino. Le temperature medie annue variano dai 13-14\u00a0\u00b0C della base ai 2-3\u00a0\u00b0C della vetta.\nStoria.\nI primi riferimenti storici all'attivit\u00e0 eruttiva dell'Etna si trovano negli scritti di Tucidide e Diodoro Siculo e del poeta Pindaro; altri riferimenti sono per lo pi\u00f9 mitologici. Secondo Diodoro Siculo, circa 3\u00a0000 anni fa, in seguito a una fase di attivit\u00e0 violentemente esplosive (probabilmente sub-pliniane) dell'Etna, gli abitanti del tempo, i Sicani, si spostarono verso le parti occidentali dell'isola.\nI primi studiosi a intuire che il vulcano fosse in realt\u00e0 costituito da un grande numero di strutture pi\u00f9 piccole e variamente sovrapposte o affiancate furono il Lyell, Sartorius von Waltershausen e il Gemmellaro; questi riconobbero nell'Etna almeno due principali coni eruttivi, il pi\u00f9 recente Mongibello e il pi\u00f9 antico Trifoglietto (nell'area della Valle del Bove).. Tale impostazione non venne rivista fino agli anni sessanta quando il belga J. Klerkx (sotto la guida di Alfred Rittmann) individu\u00f2 nella predetta valle una successione di altri prodotti eruttivi precedenti al Mongibello. Studi successivi hanno rivelato una maggiore complessit\u00e0 della struttura che risulta costituita da numerosissimi centri eruttivi con caratteristiche tipologiche del tutto differenti.\nL'attivit\u00e0 maggioritaria in tempi storici \u00e8 stata connessa a quella del sistema centrale, che in tempi pi\u00f9 recenti ha interessato altre nuove bocche sommitali: il Cratere di Nord-Est, formatosi nel 1911, la Voragine nata all'interno del Cratere centrale nel 1945 e la Bocca Nuova originatasi sempre al suo interno, nel 1968.\nNel 1971 si \u00e8 formato il nuovo Cratere di Sud-Est. Infine, nel 2007, \u00e8 nato il Nuovo Cratere di Sud-Est che in seguito all'intensa e frequente attivit\u00e0 stromboliana e alle fontane di lava, tra il 2011 e il 2013 ha assunto dimensioni imponenti raggiungendo l'altezza dei crateri precedenti.\nEtimologia del nome.\nL'etimologia del nome Etna \u00e8 da sempre dibattuta. Sembrerebbe derivare dal toponimo \"A\u1f34\u03c4\u03bd\u03b1\" (Aitna), nome che fu attribuito alle citt\u00e0 di Katane e Inessa e che deriverebbe dal verbo greco \"\u03b1\u1f34\u03b8\u03c9\" (\"a\u00edth\u014d\"), cio\u00e8 \"bruciare\u201d. L'Etna era infatti conosciuto dai Greci come \"\u0391\u1f34\u03c4\u03bd\u03b7\" (\"A\u00edtn\u0113\") e dai Romani come \"Aetna\". Non \u00e8 comunque esclusa la possibile origine indigena del termine, attribuendolo al sicano \"*aith-na\" (\u201cardente\u201d), comunque derivante dalla radice protoindoeuropea \"*ai-dh\" (\u201cbruciare; fuoco\u201d).\nGli scritti in lingua araba si riferivano a esso come \"Jabal al-burk\u0101n\" (\"montagna del vulcano\") o \"Jabal A\u1e6dma \u1e62iqilliya\" (\"montagna somma della Sicilia\") o \"Jabal an-N\u0101r\" (\"montagna di fuoco\"). Questo nome fu pi\u00f9 tardi mutato in \"Mons Gibel\", letteralmente \"monte Gibel\" (dal latino \"mons\" \"monte\" e dall'arabo \"jabal\" (\u062c\u0628\u0644) \"monte\"), da cui il siciliano \"Muncibbe\u1e0d\u1e0du\", reso poi in italiano come \"Mongibello\" (o anche \"Montebello\").\nIl nome \"Muncibbe\u1e0d\u1e0du\" \u00e8 tuttora di uso comune, anche se le popolazioni locali si riferiscono all'Etna anche semplicemente attraverso il siciliano \u201c\"A Muntagna\"\u201d.\nStoria geologica.\nGenesi del vulcano.\nL'Etna si \u00e8 formato nel corso delle ere con un processo di costruzione e distruzione incominciato intorno a anni fa, nel periodo Quaternario, durante il Pleistocene medio. Al suo posto si ritiene vi fosse un ampio golfo nel punto di contatto tra la zolla euro-asiatica a nord e la zolla africana a sud, corrispondente alla catena dei monti Peloritani a settentrione e all'altopiano Ibleo a meridione. Fu proprio il colossale attrito tra le due zolle a dare origine alle prime eruzioni sottomarine di lava basaltica fluidissima con la nascita dei primi coni vulcanici, al centro del golfo primordiale detto pre-etneo, nel periodo del Pleistocene medio-superiore anni fa.\nDi tali attivit\u00e0 restano gli splendidi affioramenti della \"Riviera dei Ciclopi\" con i loro \"prismi basaltici\" (l'isola Lachea e i faraglioni di Aci Trezza), le brecce vulcaniche vetrose (ialoclastiti) e le lave a pillow della rupe di Aci Castello, ma anche i basalti colonnari affioranti nel terrazzo fluviale del Simeto, esteso nei versanti sud occidentale e sud orientale da Adrano e Patern\u00f2 fino alla costa Ionica. Il sollevamento tettonico dell'area, unitamente all'accumulo dei prodotti eruttivi, determin\u00f2 l'emersione della regione e la formazione di un edificio vulcanico a scudo che \u00e8 quello che costituisce il basamento dell'attuale.\nTra i e i anni fa, da un'attivit\u00e0 di tipo fessurale, spesso anche subacquea, scaturirono lave estremamente fluide che diedero luogo alla formazione di bancate laviche tabulari di elevato spessore (fino a 50\u00a0m), i cui resti sono gli imponenti terrazzamenti visibili nell'area sud occidentale dell'edificio vulcanico a quote comprese fra i 300 e i 600\u00a0m s.l.m..\nGli studi sulla composizione di queste lave hanno messo in evidenza che questi prodotti vulcanici (sia subacquei sia subaerei) rappresentano le cosiddette vulcaniti tholeiitiche basali, cio\u00e8 magmi simili, anche se con delle differenze, a quelli che vengono prodotti in aree del mantello terrestre caratterizzate da alti gradi di fusione parziale di grande attivit\u00e0 distensive, tipiche delle dorsali e delle isole oceaniche. Le tholeiiti costituiscono una percentuale assai limitata dei prodotti dell'area etnea e sono state eruttate in pi\u00f9 riprese a partire da circa 500\u00a0000 anni fa, questa \u00e8 infatti l'et\u00e0 dei pi\u00f9 antichi prodotti etnei. Allo stesso periodo geologico si attribuisce anche la formazione del notevole Neck di Motta Sant'Anastasia, una rupe isolata di lave colonnari su cui \u00e8 edificato il centro storico della cittadina etnea.\nSi ritiene che tra e anni fa ci fu uno spostamento degli assi eruttivi verso nord e verso ovest con un contemporaneo mutamento nell'attivit\u00e0 di risalita e nei meccanismi di effusione, accompagnati da una variazione nella composizione chimica dei magmi e nel tipo di attivit\u00e0. La nuova fase eruttiva vide come protagonisti coni subaerei che emettevano lave di tipo \"alcalino\". L'attivit\u00e0 si concentr\u00f2 lungo la costa ionica in corrispondenza del sistema di faglie dirette denominato delle Timpe. I prodotti alcalini costituiscono la gran mole del vulcano etneo e vengono eruttati ancora oggi. La distinzione tra i termini viene effettuata mediante i rapporti tra le percentuali di alcuni ossidi e in particolare SiO2 e K2O+Na2O ritenuti indicativi delle condizioni di genesi dei magmi stessi.\nDurante il Tarantiano, 110\u00a0000-60\u00a0000 anni fa, l'attivit\u00e0 eruttiva si sposta dalla zona Val Calanna-Moscarello verso l'area adesso occupata dalla depressione della Valle del Bove. Da un'attivit\u00e0 di tipo fissurale, come quella che ha caratterizzato le prime due fasi, si passer\u00e0 gradualmente a un'attivit\u00e0 di tipo centrale caratterizzata da eruzioni sia effusive sia esplosive. Questo tipo di attivit\u00e0 porter\u00e0 alla formazione di diversi centri eruttivi. Il principale dei coni, che viene denominato dagli studiosi Monte Calanna, \u00e8 inglobato al di sotto del vulcano.\nCessata l'attivit\u00e0 di questo, circa ottantamila anni fa entr\u00f2 in eruzione un nuovo complesso di coni vulcanici, detto Trifoglietto, pi\u00f9 a ovest del precedente, che a dispetto del grazioso nome fu un vulcano estremamente pericoloso, di tipo esplosivo caratterizzato da eruzioni pliniane polifasiche, come ad esempio il Vesuvio e Vulcano delle isole Eolie, che emetteva lave di tipo molto viscoso. L'attivit\u00e0 vulcanica si spost\u00f2 poi ancor pi\u00f9 a ovest con la nascita di un'ulteriore bocca vulcanica a cui vien dato il nome di Trifoglietto II (dai 70\u00a0000 ai 55\u00a0000 anni fa). Il collasso di questo edificio ha dato origine all'immensa caldera della gi\u00e0 citata Valle del Bove, profonda circa mille metri e larga cinque chilometri, lasciando esposti sulle pareti di questa gli affioramenti di rocce piroclastiche che evidenziano lo stile particolarmente esplosivo della sua attivit\u00e0. L'esplosivit\u00e0 \u00e8 probabilmente collegata alle grandi quantit\u00e0 di acqua nell'edificio che vaporizzandosi frammentava il magma.\nIntorno a 55\u00a0000 anni fa circa si verifica un ulteriore spostamento dell'attivit\u00e0 eruttiva verso nord-ovest dopo la fine dell'attivit\u00e0 dei centri della Valle del Bove. \u00c8 la fase detta dello stratovulcano. Tale spostamento porter\u00e0 alla formazione del \"vulcano Ellittico\", il pi\u00f9 grosso centro eruttivo che costituisce la struttura principale del monte Etna. Il nome Ellittico deriva dalla forma, appunto di ellisse (2\u00a0km asse maggiore e 1\u00a0km asse minore), della caldera che ha segnato la fine della sua attivit\u00e0. I suoi prodotti, sia colate laviche sia piroclastiti, costruirono un edificio di dimensioni notevoli che, prima del collasso calderico avvenuto 15\u00a0000 anni fa, doveva probabilmente raggiungere i 4\u00a0000 metri di altezza. Le eruzioni laterali dell'Ellittico hanno prodotto la graduale espansione laterale dell'edificio vulcanico attraverso la messa in posto di colate laviche che hanno causato un radicale cambiamento dell'assetto del reticolo idrografico principalmente nel settore nord e nord-orientale. In quest'area le colate laviche colmarono antiche paleovallate come quella del fiume Alcantara generando numerosi fenomeni di sbarramento lavico del paleoalveo del fiume Simeto.\nL'intensa e continua attivit\u00e0 effusiva degli ultimi 15\u00a0000 anni riempir\u00e0 del tutto la caldera del vulcano Ellittico coprendo in gran parte i suoi versanti e formando il nuovo cono craterico sommitale. Tale attivit\u00e0 effusiva, originata sia dalle bocche sommitali sia da apparati eruttivi parassiti, porter\u00e0 alla formazione dell'edificio vulcanico che forma il complesso in attivit\u00e0: il Mongibello.\nNel corso del tempo si sono avute fasi di stanca e fasi di attivit\u00e0 eruttiva, con un collasso del Mongibello intorno a otto-novemila anni fa; nei prodotti del Mongibello \u00e8 stata osservata una generale transizione da termini pi\u00f9 antichi e acidi (relativamente arricchiti in SiO2) a pi\u00f9 recenti e basici (cio\u00e8 relativamente povere di SiO2) e porfirici (ricchi di minerali cristallizzati in profondit\u00e0 prima dell'emissione), le lave sono quindi ritornate a essere di tipo fluido basaltico e si sono formati altri coni di cui alcuni molto recenti.\nA periodi abbastanza ravvicinati entra in eruzione incominciando in genere con un periodo di degassamento ed emissione di sabbia vulcanica a cui fa seguito un'emissione di lava abbastanza fluida all'origine. Talvolta vi sono dei periodi di attivit\u00e0 stromboliana che attirano folle di visitatori d'ogni parte del mondo per via della loro spettacolarit\u00e0.\nNonostante i vulcani eruttino prevalentemente dalla loro cima, da uno o pi\u00f9 crateri sommitali, l'Etna si caratterizza per essere uno dei pochi vulcani al mondo in cui \u00e8 stato possibile osservare a memoria d'uomo la nascita di nuove bocche eruttive sommitali, formatesi prevalentemente nel secolo scorso. Il vulcano attuale era costituito fino agli anni 2000 essenzialmente da quattro crateri sommitali attivi: il cratere centrale o \"Voragine\", il cratere subterminale di Nord-est formatosi nel 1911 (NEC), la Bocca Nuova del 1968 (BN) e il cratere subterminale di Sud-est (del 1971) (SEC).\nTuttavia, solo nell'ultimo decennio, per la prima volta, i vulcanologi sono riusciti ad applicare un moderno approccio multidisciplinare per monitorare la nascita di un nuovo cratere sommitale e cercare di comprendere cosa renda tanto instabile un vulcano come l'Etna in corrispondenza delle bocche sommitali: alla fine del 2011 dove prima c'era un \"cratere a pozzo\" (o \"pit crater\") alla base orientale del SEC, si \u00e8 infatti sviluppato quello che ormai gli studiosi hanno ribattezzato Nuovo Cratere di Sud-Est (NSEC). L'edificio vulcanico del Nuovo Cratere di Sud-Est, formatosi lungo una frattura orientata lungo una direzione Nord-Ovest Sud-Est, \u00e8 successivamente cresciuto con grande rapidit\u00e0 sull'orlo di una parete a strapiombo della Valle del Bove, alta circa mille metri, presentando quindi una relativa instabilit\u00e0 che caratterizza tutto il fianco nord-orientale del vulcano e mantiene alta l'attenzione degli scienziati.\nQuesti hanno recentemente stabilito che il vulcano subisce ciclicamente nel tempo dei fenomeni di inflazione (rigonfiamento), seguiti da deflazione (sgonfiamento) che possono durare per un periodo di alcuni mesi fino a qualche anno. Come riferito da Marco Neri, coordinatore del lavoro di studi e primo ricercatore presso l'Osservatorio etneo dell'INGV (INGV-OE), durante un recente periodo di inflazione, \u00abil fianco nord-orientale dell'Etna si \u00e8 deformato, seguendo traiettorie di \u201ctraslazione\u201d semi-circolari: la porzione sommitale si \u00e8 spostata verso Nord-est, la parte intermedia verso Est e infine la parte distale, in prossimit\u00e0 del Mare Ionio, \u00e8 traslata verso Sud-est. Lo spostamento verso Nord-est della parte sommitale del vulcano ha favorito l'apertura di numerose fessure eruttive orientate in senso Nord-ovest Sud-est e la conseguente nascita del Nuovo Cratere di Sud-est\u00bb. La traslazione verso lo Ionio \u00e8 confermata anche dagli studi condotti dalla Open University.\nDurante una campagna di misurazioni con GPS effettuata dall'INGV nel gennaio del 2014 si \u00e8 constatato che il punto pi\u00f9 alto del nuovo cono si era assestato a una quota di 3\u00a0290\u00a0m s.l.m. facendone di fatto una delle bocche sommitali pi\u00f9 alte del grande vulcano. Nel corso della seconda met\u00e0 degli anni 2010, la sella intracraterica del Sud-Est viene notevolmente sconvolta con le attivit\u00e0 del 2016, 2017, 2018. Nel 2020, a dicembre, inizia un ciclo eruttivo che stravolge totalmente l'assetto della zona terminale: a seguito di attivit\u00e0 esplosive, infatti, il nuovo cono intracraterico del Sud-Est superava i 3\u00a0357\u00a0m s.l.m. tra il 13 e il 25 giugno 2021 assestandosi quale nuova vetta, in sostituzione del NEC.\nL'Etna presenta inoltre diverse piccole bocche laterali sparse a varie altitudini, dette \"crateri avventizi\", prodotte dalle varie eruzioni laterali nel tempo. Esistono poi dei centri eruttivi eccentrici caratterizzati dalla non condivisione del condotto vulcanico con il vulcano principale, ma del solo bacino magmatico, quali i monti Rossi e il monte Mojo.\nEruzioni notevoli in periodo storico.\nIn genere le eruzioni dell'Etna pur fortemente distruttive delle cose, non lo sono per le persone se si eccettuano i casi fortuiti come quello di Bronte del 25 novembre del 1843 in cui a causa di una falda freatica la lava esplose colpendo una settantina di persone delle quali persero la vita almeno 36 o di palese imprudenza come nel 1979 quando un'improvvisa pioggia di massi uccise nove turisti, avventuratisi fino al cratere apparentemente spento, e ne fer\u00ec un'altra decina.\nLe fonti della memoria storica ricordano centinaia di eruzioni di cui alcune fortemente distruttive.\nL'eruzione pi\u00f9 lunga a memoria storica \u00e8 quella del luglio 1614. Il fenomeno dur\u00f2 ben dieci anni ed emise oltre un miliardo di metri cubi di lava, coprendo 21 chilometri quadrati di superficie sul versante settentrionale del vulcano. Le colate ebbero origine a quota 2\u00a0550 e presentarono la caratteristica particolare di ingrottarsi ed emergere poi molto pi\u00f9 a valle fino alla quota di 975\u00a0m s.l.m., al di sopra comunque dei centri abitati. Lo svuotamento dei condotti di ingrottamento origin\u00f2 tutta una serie di grotte laviche, visitabili, come la grotta del Gelo, la grotta dei Lamponi, la grotta delle Palombe, il Complesso Immacolatelle e Micio Conti.\nNel 1669 avvenne l'eruzione pi\u00f9 conosciuta e distruttiva, che raggiunse e super\u00f2, dal lato occidentale, la citt\u00e0 di Catania; ne distrusse la parte esterna fino alle mura, circondando il Castello Ursino e superandolo cre\u00f2 oltre un chilometro di nuova terraferma. L'eruzione fu annunciata da un fortissimo boato e da un terremoto che distrusse il paese di Nicolosi e danneggi\u00f2 Trecastagni, Pedara, Mascalucia e Gravina. Poi si apr\u00ec un'enorme fenditura a partire dalla zona sommitale e, sopra Nicolosi, si inizi\u00f2 l'emissione di un'enorme quantit\u00e0 di lava. Il gigantesco fronte lavico avanz\u00f2 inesorabilmente seppellendo Malpasso, Mompilieri, Camporotondo, San Pietro Clarenza, San Giovanni Galermo e Misterbianco oltre a villaggi minori dirigendosi verso il mare. Si formarono i due coni piroclastici che sono denominati Monti Rossi, a nord di Nicolosi. L'eruzione dur\u00f2 122 giorni ed emise un volume di lava di circa 950 milioni di metri cubi.\nNel 1892 un'altra eruzione port\u00f2 alla formazione, a circa 1\u00a0800\u00a0m di quota, del complesso dei Monti Silvestri.\nNel 1928, ai primi di novembre, ebbe inizio l'eruzione pi\u00f9 distruttiva del XX secolo. Essa port\u00f2, in pochi giorni, alla distruzione della cittadina di Mascali. La colata fuoriusc\u00ec da diverse bocche laterali sul versante orientale del vulcano e minacci\u00f2 anche Sant'Alfio e Nunziata.\nL'eruzione del 5 aprile del 1971 ebbe inizio a quota 3\u00a0050 da una voragine dalla quale l'emissione di prodotti piroclastici form\u00f2 il cono sub-terminale di Sud-est. Vennero distrutti l'Osservatorio Vulcanologico e la funivia dell'Etna. Ai primi di maggio si apr\u00ec una lunga fenditura a quota 1\u00a0800\u00a0m s.l.m. che raggiunse Fornazzo e minacci\u00f2 Milo. La lava emessa fu di 75 milioni di metri cubi.\nL'eruzione del 1981 ebbe inizio il 17 marzo e si rivel\u00f2 abbastanza minacciosa: in appena poche ore si aprirono fenditure da quota 2\u00a0550 via via fino a 1\u00a0140. Le lave emesse, molto fluide, raggiunsero e tagliarono la Ferrovia Circumetnea; un braccio si arrest\u00f2 appena 200 metri prima di Randazzo. Il fronte lavico tagli\u00f2 la strada provinciale e la Ferrovia Taormina-Alcantara-Randazzo delle Ferrovie dello Stato, proseguendo fino alle sponde del fiume Alcantara. Si temette la distruzione della pittoresca e fertile vallata, ma la furia del vulcano si arrest\u00f2 alla quota di 600\u00a0m.\nIl 1983 \u00e8 da ricordare oltre che per la durata dell'eruzione, 131 giorni, con 100 milioni di metri cubi di lava emessi (che distrussero impianti sciistici, ristoranti, altre attivit\u00e0 turistiche, nuovamente la funivia dell'Etna e lunghi tratti della S.P. 92), anche per il primo tentativo al mondo di deviazione per mezzo di esplosivo della colata lavica. L'eruzione si presentava abbastanza imprevedibile, con numerosi ingrottamenti ed emersioni di lava fluida a valle, che fecero temere per i centri abitati di Ragalna, Belpasso e Nicolosi. Pur tra molte polemiche, e divergenze tra gli studiosi, vennero praticati, con notevole difficolt\u00e0, date le altissime temperature che arrivavano a rovinare le punte da foratura, decine e decine di fornelli per consentire agli artificieri di immettere le cariche esplosive. La colata venne parzialmente deviata; l'eruzione ebbe comunque termine di l\u00ec a poco.\nIl 14 dicembre del 1991 ebbe inizio la pi\u00f9 lunga eruzione del XX secolo (durata 473 giorni), con l'apertura di una frattura eruttiva alla base del cratere di Sud-est, alle quote da 3\u00a0100\u00a0m a 2\u00a0400\u00a0m s.l.m. in direzione della Valle del Bove. L'esteso campo lavico ricopr\u00ec la zona detta del Trifoglietto e si diresse verso il Salto della Giumenta, che super\u00f2 il 25 dicembre 1991 dirigendosi verso la Val Calanna. La situazione fu giudicata pericolosa per il comune di Zafferana Etnea e venne messa in opera una strategia di contenimento concertata tra la Protezione civile e il Genio dell'Esercito. In venti giorni venne eretto un argine di venti metri d'altezza che, per due mesi, resse alla spinta del fronte lavico. La tecnica fu quella dell'erezione di barriere in terra per mezzo di lavoro ininterrotto di grandi ruspe ed escavatori a cucchiaio.\nQuesta tecnica in seguito si riveler\u00e0 efficace nel tentativo di salvataggio del rifugio Sapienza e della stazione turistica di Etna Sud nel corso dell'eruzione 2001, e sar\u00e0 oggetto di studio da parte di \u00e9quipe internazionali, tra cui esperti giapponesi. Tutto si rivel\u00f2 efficace nel rallentare il flusso lavico guadagnando tempo ma ancora una volta non risolutivo in caso di persistenza dell'evento eruttivo. Furono chiamati gli incursori della Marina che operarono nel canale principale, a quota 2\u00a0200\u00a0m, con cariche esplosive al plastico (C4) e speciali cariche esplosive cave per deviare il flusso di lava nel canale d'invito e inviarla cos\u00ec nella valle del Bove, riportando la posizione del fronte lavico a quella di circa sei mesi prima. L'operazione riusc\u00ec perfettamente, utilizzando una carica di C4 pari a 7 tonnellate e 30 cariche cave; il tutto, fatto esplodere in rapidissima successione, fece crollare il diaframma che separava il magma dal canale d'invito. Successivamente venne ostruito con grandi macigni di pietra lavica il canale principale che scendeva pericolosamente verso Zafferana Etnea.\nAttivit\u00e0 vulcanica.\nL'Etna \u00e8 un vulcano attivo. A differenza dello Stromboli, che \u00e8 in perenne attivit\u00e0, e del Vesuvio, che alterna periodi di quiescenza a periodi di attivit\u00e0 parossistica, esso appare sempre sovrastato da un pennacchio di fumo. A periodi abbastanza ravvicinati entra in eruzione (eruzione esplosiva) incominciando in genere con un periodo di degassamento ed emissione di sabbia vulcanica a cui fa seguito un'emissione di lava abbastanza fluida all'origine. Talvolta vi sono dei periodi di attivit\u00e0 stromboliana che attirano visitatori d'ogni parte del mondo per via della loro spettacolarit\u00e0. Negli ultimi anni l'area sommitale dell'Etna \u00e8 cambiata, si trasforma continuamente. Oggi presente cinque crateri in continua attivit\u00e0 (\"Cratere di Sud-est, Nuovo Cratere di Sud-est, Bocca Nuova, Voragine, Cratere di Nord-est\"). Il Cratere considerato il \"pi\u00f9 giovane\" \u00e8 il Nuovo Cratere di Sud-Est (2007) che negli ultimi tredici anni di attivit\u00e0 ha avuto parecchie eruzioni e parossismi (attivit\u00e0 vulcanica attuale 2021 - \"in corso\" caratterizzata da esplosioni e attivit\u00e0 stromboliana (\"VEI 1\") che si verifica in modo ordinario con la presenza di cenere vulcanica che si propaga nel territorio).\nTurismo.\nL'Etna \u00e8 meta ininterrotta delle visite di turisti interessati al vulcano e alle sue manifestazioni in quanto si tratta di uno dei pochi vulcani attivi al mondo a essere facilmente accessibile. Sono presenti infatti anche guide specializzate e mezzi fuoristrada che in sicurezza portano i visitatori fino ai crateri sommitali.\nSport.\nSci.\nL'Etna si presta particolarmente agli sport invernali quali sci alpino, sci di fondo, scialpinismo, snowboard, sleedog. L'abbondante innevamento consente l'apertura stagionale degli impianti delle due stazioni sciistiche presenti (una nel versante sud e l'altra in quello nord) in genere dalla met\u00e0 di dicembre a primavera inoltrata. Nel versante sud (\"Etna Sud\"), dal Rifugio Giovannino Sapienza (Nicolosi) si pu\u00f2 usufruire di una cabinovia da 6 posti, di una seggiovia biposto e di tre skilift per raggiungere le piste. Il comprensorio meridionale offre circa 10\u00a0km di piste. Il versante nord (\"Etna Nord\", Piano Provenzana, Linguaglossa, situato a 1\u00a0825\u00a0m), \u00e8 dotato invece di tre skilift e di una seggiovia. Nel versante est \u00e8 presente il Rifugio Citelli, in comune di Sant'Alfio.\nEntrambe le stazioni sciistiche hanno subito, in due eruzioni differenti, la quasi totale distruzione delle strutture da parte di colate laviche. In particolare le piste di Nicolosi sono state danneggiate dall'eruzione dell'estate del 2001 quando una colata lavica ha distrutto la stazione d'arrivo della funivia e il centro servizi passando a pochi metri dallo stesso \"Rifugio Sapienza\". Le piste di Piano Provenzana sono state colpite dalla colata dell'autunno del 2002. Tuttavia dopo qualche anno di interruzione \u00e8 avvenuta l'apertura degli impianti.\nNegli anni settanta del XX secolo le piste del versante sud hanno accolto la \"Tre giorni Internazionale dell'Etna\", gara di sci alpino che vedeva alla partenza grandi nomi dello sci alla fine delle gare della Coppa del Mondo di sci alpino.\nEscursionismo.\nIl massiccio \u00e8 meta frequente per l'escursionismo sia montano sia legato all'attivit\u00e0 vulcanica.\nAlpinismo.\nIl Monte Etna, nell'antichit\u00e0, fu meta di una visita dell'imperatore Adriano e la leggenda narra che fu anche il luogo di morte del filosofo Empedocle. Negli anni trenta la Valle del Bove, lungo il versante orientale dell'Etna, fu meta di alcuni alpinisti che esplorarono alcuni speroni rocciosi tracciandovi brevi itinerari poi caduti nell'oblio. Negli anni successivi l'evoluzione dei materiali e dell'arrampicata (soprattutto quella su ghiaccio) ha portato all'esplorazione sistematica delle pieghe della valle con l'apertura di grandiosi itinerari che sono tra i pi\u00f9 lunghi e completi del Mezzogiorno d'Italia quali Serra Cuvigghiuni (1\u00a0000 m, AD ma con passi fino al VI-); Serra Giannicola Grande (1\u00a0000 m, PD+); Cenerentola (300 m, AD) e molti altri.\nCiclismo.\nLa salita sud-est dell'Etna fino al Rifugio Sapienza (circa 1\u00a0900 m s.l.m.) dalla costa catanese, classificabile come salita lunga e dalle medie pendenze, presenta un dislivello di circa 1\u00a0850 m con pendenze medie del 6-7% ed \u00e8 una delle salite pi\u00f9 dure del Centro-Sud Italia. Oltre il Rifugio Sapienza la salita prosegue tortuosa su terreno sterrato per altri mille metri di dislivello fino alla \"Torre del Filosofo\" (2\u00a0900 m circa) che ne fanno complessivamente la salita con il pi\u00f9 elevato dislivello in Europa assieme al Pico del Veleta. Altri due versanti di ascesa sono sul lato sud fino all'osservatorio astronomico e sul lato nord-est da Linguaglossa fino a Piano Provenzana.\nGiro d'Italia.\nIl Giro d'Italia \u00e8 arrivato sull'Etna in diversi arrivi di tappa:\nDal 1980 al 2004 \u00e8 esistito, in ambito professionistico, il Giro dell'Etna.\nCorsa a piedi.\nDal 2004, il vulcano \u00e8 sede della SuperMaratona dell'Etna, maratona difficile con i suoi tremila metri di dislivello. La manifestazione sportiva parte dalla spiaggia di Marina di Cottone sul livello del mare e si conclude, appunto, sul vulcano a quota tremila.\nDal 2010, intorno a met\u00e0 luglio, sull'Etna si corre l'Etna Trail, insieme di gare di trail running su diverse distanze, dai 12 ai 94 km.\nAutomobilismo.\nSulle strade del versante sud si \u00e8 disputata, sin dal 1924, una gara automobilistica, la Cronoscalata Catania-Etna con partenza da Catania. Motivi di sicurezza e di circolazione suggerirono in seguito di spostare il punto di partenza a nord di Nicolosi. La gara venne sospesa \"sine die\" dall'edizione del 2010 in cui perse la vita un giovane astante catanese.\nNell'arte e nella cultura.\nMitologia.\nLe eruzioni regolari della montagna, a volte drammatiche, l'hanno resa un soggetto di grande interesse per la mitologia greca e romana e le credenze popolari che hanno cercato di spiegare il comportamento del vulcano tramite i vari dei e giganti delle leggende romane e greche.\nA proposito del dio Eolo, il re dei venti, si diceva che avesse imprigionato i venti sotto le caverne dell'Etna. Secondo Esiodo e il poeta Eschilo, il gigante Tifone fu confinato nell'Etna e fu motivo di eruzioni. Un altro gigante, Encelado, si ribell\u00f2 contro gli dei, venne sconfitto da Atena e sepolto sotto un enorme cumulo di terra che la dea raccolse dalle coste del continente. Encelado soccombette, si appiatt\u00ec e divenne l'isola di Sicilia. Si racconta che il suo corpo sia disteso sotto l'isola con la testa e la sua bocca sotto l'Etna che sputa fuoco a ogni grido del gigante. Di Encelado sepolto sotto l'Etna parla pure Virgilio. Su Efesto o Vulcano, dio del fuoco e della metallurgia e fabbro degli dei, venne detto di aver avuto la sua fucina sotto l'Etna e di aver domato il demone del fuoco Adranos e di averlo guidato fuori dalla montagna, mentre i Ciclopi vi tenevano un'officina di forgiatura nella quale producevano le saette usate come armi da Zeus. Si supponeva che il \"mondo dei morti\" greco, il Tartaro, fosse situato sotto l'Etna.\nSi racconta che Empedocle, un importante filosofo presocratico e uomo politico greco del V secolo a.C., si gett\u00f2 nel cratere del vulcano per scoprire il segreto della sua attivit\u00e0 eruttiva. Il suo corpo sarebbe stato in seguito restituito dal mare al largo della costa siciliana, anche se in realt\u00e0 sembra che sia morto in Grecia.\nRe Art\u00f9 risiederebbe, secondo la leggenda, in un castello sull'Etna, il cui celato ingresso sarebbe una delle tante e misteriose grotte che la costellano. Il mitico re dei Britanni appare anche in una leggenda, quella del \"cavallo del vescovo\", narrata da Gervasio di Tilbury. Secondo una leggenda inglese l'anima della regina Elisabetta I d'Inghilterra risiederebbe nell'Etna, a causa di un patto che lei avrebbe fatto col diavolo in cambio del suo aiuto per governare il regno.\nLetteratura.\nL'Etna ha ispirato nell'antichit\u00e0 diverse opere letterarie, tra cui la \"Teogonia\" di Esiodo e una perduta tragedia di Eschilo, intitolata \"Le Etnee\", il dramma satiresco \"Il ciclope\" di Euripide, ispirato alla figura omerica di Polifemo e ambientato alle balze dell'Etna, e il poemetto pseudovirgiliano \"Aetna\" compreso all'interno dell\"Appendix Vergiliana\". Da menzionare poi nel Rinascimento il \"De Aetna\", un saggio in latino di Pietro Bembo, in cui la descrizione del vulcano e della sua ascensione \u00e8 un pretesto per discutere dei classici. L'Etna ha poi ispirato anche diverse poesie nell'et\u00e0 moderna; esempi significativi possono essere la ', opera scritta nel 1616 da Luis de G\u00f3ngora ispirata alla leggenda di Aci e Galatea e ambientata in una caverna etnea, ' di Alfio Belluso e \"\" di Mario Rapisardi.\n\u00c8 stata anche citata nel primo monologo di Segismundo ne \"La vida es sue\u00f1o\" di Pedro Calder\u00f3n de la Barca, come metafora della forza umana.\nLa salita sul vulcano viene descritta negli ultimi capitoli del libro \"Il Bel Paese\" di Antonio Stoppani.\nOsservatorio astronomico.\nSull'Etna \u00e8 presente l'Osservatorio astronomico di Serra la Nave nel territorio di Ragalna, una struttura dedicata all'osservazione del cielo sul visibile.\nInfluenza culturale.\nAll'Etna \u00e8 intitolato il Mongibello Mons su Io, un satellite naturale di Giove.\nL'Etna negli armoriali dei comuni.\nL'Etna figura negli stemmi comunali dei seguenti comuni della citt\u00e0 metropolitana di Catania: Adrano, Belpasso, Mascalucia, Milo, Misterbianco, Nicolosi, Piedimonte Etneo, Ragalna, Sant'Alfio, Santa Venerina, Tremestieri Etneo e Zafferana Etnea."}
{"id": "1423461", "revid": "45927", "url": "https://it.wikipedia.org/wiki?curid=1423461", "title": "Nomi delle lettere dell'alfabeto italiano", "text": ""}
{"id": "1423470", "revid": "124123", "url": "https://it.wikipedia.org/wiki?curid=1423470", "title": "Nati nell'844", "text": ""}
{"id": "1423472", "revid": "124123", "url": "https://it.wikipedia.org/wiki?curid=1423472", "title": "Morti nell'844", "text": ""}
{"id": "1423476", "revid": "200568", "url": "https://it.wikipedia.org/wiki?curid=1423476", "title": "Bromatologia", "text": ""}
{"id": "1423477", "revid": "124123", "url": "https://it.wikipedia.org/wiki?curid=1423477", "title": "Nati nell'842", "text": ""}
{"id": "1423479", "revid": "767487", "url": "https://it.wikipedia.org/wiki?curid=1423479", "title": "I Brutos", "text": "I Brutos sono stati un gruppo musicale e comico italiano, formatosi a Torino, attivo soprattutto negli anni cinquanta e sessanta: sono considerati tra i precursori del rock demenziale, come sostiene, tra i tanti, il musicista e critico musicale Fabrizio Zampa: \"\u00abI cinque Brutos sono stati fra i primi a mescolare con felicissimi risultati la canzone a quel tipo di comicit\u00e0 che oggi chiameremmo demenziale\u00bb\"\nSono inoltre stati uno dei pochi gruppi italiani a raggiungere il successo internazionale, anche negli Stati Uniti d'America.\nStoria del gruppo.\nGli inizi.\nI cinque iniziano ad esibirsi singolarmente nei locali torinesi alla met\u00e0 degli anni cinquanta: solo Ettore Bruno, detto \"Gerry\" (per la sua somiglianza con Jerry Lewis), e Giacomo Guerrini, detto \"Jack\", si conoscono perch\u00e9 sono vicini di casa, e formano una coppia sullo stile di quella formata oltre oceano da Jerry Lewis e Dean Martin.\nVengono notati dall'impresario Aldo Zanfrognini che, ricercando nuovi talenti, e avendo gi\u00e0 fatto un provino ad Elio Piatti, Gianni Zullo ed Aldo Maccione, ha l'idea di unire i cinque (che esordiscono nel 1957 al Teatro Maffei di Torino allora patria dell'avanspettacolo) e di scritturarli per la rivista \"Il teatro dei pazzi\", che va in scena al teatro Alcione di corso Regina Margherita a Torino nel dicembre del 1958: le prime sere i cinque, ancora senza nome, vestiti con enormi pigiama a strisce bianconere, dicono poche battute, ma un giorno (su sollecitazione del loro impresario) hanno l'idea di far cantare una canzone romantica a Jack Guerrini, il \"bello\" della compagnia, mentre gli altri quattro, i \"brutti\", fanno smorfie orribili e cori, storpiando il testo originale della canzone.\nIl nome del complesso viene involontariamente inventato dalla donna delle pulizie dell'Alcione che, presentandosi alle dieci del mattino per adempiere ai suoi doveri quotidiani, incontrando i cinque stravolti dalla nottata in bianco, sbott\u00f2 in un approssimato piemontese: \u00abAi s\u00e8ve tant simp\u00e0tich ma ai s\u00e8ve anca tant brut\u00bb, che significa: \"siete molto simpatici ma siete anche tanto brutti\"): ed \u00e8 cos\u00ec che quella stessa sera, sempre al Teatro Alcione di Torino, nascono \"I Brutos\".\nGerry Bruno \u00e8 quello che si occupa di preparare gli arrangiamenti vocali: tra le canzoni riproposte dal gruppo ricordiamo \"Little Darling\", \"Blue Moon\", \"Summertime\" e molte altre, non tutte incise su disco.\nIl successo.\nIl riscontro del pubblico torinese \u00e8 immediato, e ben presto (grazie a Zanfrognini, che diventa il manager dei cinque) iniziano le esibizioni fuori dal Piemonte: la prima risale al 4 agosto del 1959, al \"Vallechiara\", nota sala da ballo di Riccione, ma il vero lancio nazionale si ha due settimane dopo, al \"La Casina delle Rose\" a Villa Borghese in Roma, perch\u00e9 dopo questo spettacolo vengono contattati dalla Rai e iniziano le esibizioni televisive.\nRisale a questo periodo la nascita di una leggenda metropolitana, che se fosse stata vera sarebbe stata un episodio piuttosto increscioso: una gestante di Catanzaro, vedendoli in televisione, si sarebbe spaventata al punto da dover essere trasportata d'urgenza in ospedale. In realt\u00e0 la voce era nata dalla fantasia di un cronista di un giornale locale, ma il suo articolo era stato poi ripreso con risalto dalla stampa nazionale.\nIn ogni caso, \u00e8 l'inizio di un successo che presto oltrepassa i confini nazionali, grazie soprattutto alla mimica che supera l'ostacolo della lingua: Gerry Bruno si dipinge di nero tutti i denti tranne l'incisivo, dando l'impressione di avere solo quello, Gianni Zullo grazie alla sua notevole mimica facciale fa smorfie esilaranti, e gli altri componenti indossano abiti stravaganti, si sfrangiano i capelli alla Frankenstein o fanno gli occhi storti, tranne Jack, che diventa appunto \"Il bello dei Brutos\".\nDanno spesso spazio, nei loro spettacoli, all'improvvisazione, secondo quelli che sono i canoni della Commedia dell'Arte, in cui ogni personaggio rappresenta una \"maschera\", un carattere peculiare, su cui si basa lo sviluppo del canovaccio.\nIn giro per il mondo.\nLa consacrazione all'estero avviene dapprima in Francia, dove arrivano ad esibirsi all'Olympia di Parigi: la sera del debutto, in cui si esibiscono prima di George Brassens e Lola Flores, ricevono addirittura i complimenti di Charlie Chaplin, e nelle sere successive Jacques Tati, Marlene Dietrich ed Henri Salvador; ritorneranno all\"'Olympia\" negli anni seguenti per ben sette volte.\nDopo poco tempo debuttano anche oltreoceano: firmano infatti due contratti di sei mesi per esibizioni negli Stati Uniti accanto a Diana Dors, e vengono poi ospitati all'Ed Sullivan Show, il programma televisivo pi\u00f9 popolare degli Stati Uniti (prima di loro l'unico italiano ad essere ospitato \u00e8 stato Domenico Modugno); si esibiscono poi per tre mesi a Broadway, al \"Latin Quarter\".\nSeguono poi apparizioni televisive in tutto il mondo, in Europa, America Latina e in Asia (ad esclusione della Russia e della Cina).\nA Citt\u00e0 del Messico, prima di un'esibizione al locale \"la Fuente\", deve addirittura intervenire la polizia per fermare gli spettatori che, non trovando pi\u00f9 biglietti, volevano entrare ugualmente nel locale.\nAnche in Italia continua il successo, e i Brutos iniziano anche a girare alcuni film di cui uno, nel 1964, come protagonisti assoluti: \"I magnifici Brutos del West\".\nInoltre per tre edizioni di \"Bussola on stage\" vengono chiamati da Sergio Bernardini a fianco di Peppino Di Capri.\nCarosello.\nNel 1964 vengono anche chiamati da una casa produttrice di cera per pavimenti, la Grey, per girare alcuni caroselli, con la regia di Guido De Maria realizzati dalla \"Vimder film\": riscuoteranno moltissimo successo, specialmente tra i bambini, continuando per molti anni a girarli (anche dopo i cambi di formazione) e diventando una delle icone di Carosello.\nL'impostazione dei filmati era caratterizzata dall'esecuzione di una canzone, durante la quale Gianni riceveva una serie di ceffoni. Al termine del brano, lo slogan con cui un altro Brutos si rivolgeva a Zullo era: \u00abGianni, nonostante tutti gli schiaffi che hai preso, hai sempre una buona cera!\u00bb, a cui seguiva la risposta \u00abOttima direi, \u00e8 cera Grey\u00bb.\nI cambiamenti nella formazione.\nAlla met\u00e0 degli anni sessanta iniziano i primi cambiamenti nella formazione: per motivi familiari Elio Piatti deve abbandonare il gruppo ed \u00e8 sostituito da Umberto Di Dario, amico del gruppo che fino a quel momento non ha mai avuto velleit\u00e0 artistiche ma che si integra subito con gli altri Brutos; anche lui in seguito abbandona l'attivit\u00e0 artistica, ed \u00e8 sostituito da altri elementi fino a quello definitivo, Dino Cassio, che rester\u00e0 in pianta stabile nella formazione.\nDopo qualche tempo anche Jack Guerrini lascia il gruppo per intraprendere la carriera di cantante solista ma con scarso successo, seguito da Aldo Maccione che decide di mettersi \"in proprio\" creando in Spagna un altro gruppo di cantanti-comici denominato \"Los Tontos\", e in seguito avr\u00e0 miglior fortuna come attore di cinema nella vicina Francia; Maccione viene sostituito dapprima da Dante Cleri (che per\u00f2 esce dal gruppo e forma i Ciranos), poi da Tino Cervi, a sua volta sostituito da Alvaro Alvisi: quando anche lui abbandona i Brutos, il gruppo prosegue l'attivit\u00e0 in quattro.\nGuerrini invece viene sostituito come voce solista da Alfonso \"Nat\" Pioppi, che rimarr\u00e0 in pianta stabile nel gruppo; dopo alcune esperienze negative in Francia, ritornato a Torino, Guerrini muore alle ore 01.30 del 16 marzo 1970 in seguito ad un incidente stradale, finendo sotto un TIR fermo parcheggiato nei pressi della sua abitazione, in via Giordano Bruno a Torino.\nNel 1970 il gruppo ha un momento di arresto dell'attivit\u00e0, fondamentalmente per due motivi: il primo \u00e8 che Gerry Bruno viene chiamato da Garinei e Giovannini per recitare in \"Alleluia brava gente\", commedia musicale con musiche di Domenico Modugno (un'occasione professionalmente molto importante, da cui partir\u00e0 la sua carriera come solista), e il secondo \u00e8 la scomparsa del manager Aldo Zanfrognini, a seguito di una banale caduta.\nI rimanenti componenti del gruppo, con l'introduzione di alcuni altri elementi, tra cui Cesare Benini prima, Fulvio Pastore poi e, in seguito, il figlio di Gianni, Massimo Zullo, per alcune stagioni effettueranno ancora qualche spettacolo e incideranno qualche 45 giri.\nDa ricordare \u00e8 nel 1971 la partecipazione al Festival di Napoli con la canzone \"Uff\u00e0, nun me scucci\u00e0\", presentata in coppia con Gloriana.\n1992: il ritorno.\nNel 1992 Antonio Ricci, in occasione di un'edizione del programma televisivo \"Paperissima\" in onda su Canale 5, condotta da Ezio Greggio, ricontatta i Brutos, che accettano di ricostituirsi, partecipando cos\u00ec a trenta puntate del programma.\nA seguito di ci\u00f2, ricomincia per il gruppo una nuova carriera, fatta di serate e di apparizioni televisive: nel 1997 sono chiamati da Marco Giusti come ospiti fissi della trasmissione \"Carosello\", dedicata al celebre programma e condotta da Ambra Angiolini, mentre due anni dopo il loro concittadino Piero Chiambretti li vuole per \"Fenomeni\", in onda su Rai 3.\nNel 2000 sono inviati speciali per \"Quelli che il calcio\" di Fabio Fazio, e nel 2002 sono chiamati da Pippo Baudo per quella che \u00e8 la loro ultima apparizione televisiva, nel programma \"Novecento\", su Rai Tre.\nIl 17 maggio 2005 muore, ad ottantacinque anni, Gianni Zullo, quello che prendeva gli schiaffi.\nDino Cassio scompare invece a Roma il 9 luglio 2012, all'et\u00e0 di settantotto anni, dopo una lunga malattia.\nI restanti componenti non hanno sciolto la formazione e, nonostante gli anni passati, sono ancora pronti per ritornare ad esibirsi: Bruno vive a Milano, continuando a lavorare nel mondo dello spettacolo, Aldo Maccione risiede da molti anni in Francia, a Saint-Paul-de-Vence, mentre Nat Pioppi, dopo aver vissuto per alcuni anni a Boretto, nei pressi di Reggio Emilia, dopo la morte della madre \u00e8 ritornato a vivere a Torino con la moglie, la grande soubrette Rosy Zampi.\nFilmografia.\nCinema\nTelevisione"}
{"id": "1423486", "revid": "290023", "url": "https://it.wikipedia.org/wiki?curid=1423486", "title": "Monte Cuccuruddu", "text": "Il monte Cuccuruddu \u00e8 un antico vulcano ubicato nel territorio del comune di Cheremule in provincia di Sassari.\nPorta i segni di molti anni di estrazione della cheremulite. Attualmente l'attivit\u00e0 estrattiva \u00e8 ferma e la localit\u00e0 \u00e8 meta di passeggiate tra il folto bosco, con un sentiero attrezzato che porta fino alla cima dove grazie ad un belvedere si pu\u00f2 godere di una bella vista panoramica.\nArcheologia.\nLa necropoli di Moseddu \u00e8 un sito archeologico situato alle pendici del monte. \u00c8 formata da diciotto tombe ipogeiche del tipo a \"domus de janas\" con sviluppo planimetrico semplice, mono o bicellulare."}
{"id": "1423488", "revid": "1745361", "url": "https://it.wikipedia.org/wiki?curid=1423488", "title": "Eveno", "text": "Eveno () \u00e8 un personaggio della mitologia greca descritto come abile nella corsa con il cocchio. \nFiglio di Ares e Demonice, spos\u00f2 Alcippe che lo rese padre di Marpessa.\nMitologia.\nEveno, volendo far rimanere la figlia nubile sfidava tutti i pretendenti ad una gara con il cocchio, se gli avversari vincevano avrebbero potuto avere la mano della figlia, altrimenti avrebbero visto la loro testa cadere. \nBen presto riusc\u00ec con le teste cadute a creare una orrenda coda di testa nella sua casa come, destino vuole, facciano molti dei figli di Ares ma il dio Apollo, stanco di vedere tanta strage decise di intervenire per porre termine, una volta per tutte a tali ingiustizie cos\u00ec la sfida non ci fu mai poich\u00e9 Ida (uno dei futuri Argonauti), la rap\u00ec davanti agli occhi del padre.\nEveno subito si mise all'inseguimento con il suo cocchio, ma per quanto cercava non riusc\u00ec a raggiungere l'eroe e cos\u00ec deluso ed umiliato uccise dapprima i propri cavalli (rei di non averlo fatto trionfare l'ennesima volta) ed in seguito si uccise annegando nel fiume Licorma che da quel giorno prese il nome di Eveno.\nIdas ed Apollo infine si batterono per la mano della ragazza e cos\u00ec Zeus intervenne dividendoli e chiedendo alla donna chi preferisse tra i due e Marpessa scelse Idas, poich\u00e9 Apollo, essendo immortale, avrebbe potuto abbandonarla quando fosse invecchiata.\nInterpretazione del mito.\nLa corsa del cocchio \u00e8 citata spesso nei miti, come Eracle e Cicno, e ogni volta si parla di una raccolta di teschi. \nI suoi cavalli vennero offerti come sacrificio per la cerimonia del nuovo re. \nL'annegamento del re nacque forse dall'errata interpretazione dell'atto di Ida di purificarsi, prima delle nozze con la figlia di Eveno. \nPlutarco nel finale della sua versione del mito scrive che Eveno divenne immortale ma si pu\u00f2 pensare che l'immortalit\u00e0 citata sottintenda l'eponimo del nuovo nome del fiume."}
{"id": "1423489", "revid": "124123", "url": "https://it.wikipedia.org/wiki?curid=1423489", "title": "Morti nell'8 a.C.", "text": ""}
{"id": "1423494", "revid": "124123", "url": "https://it.wikipedia.org/wiki?curid=1423494", "title": "Nati nell'80 a.C.", "text": ""}
{"id": "1423495", "revid": "124123", "url": "https://it.wikipedia.org/wiki?curid=1423495", "title": "Nati nell'800", "text": ""}
{"id": "1423499", "revid": "124123", "url": "https://it.wikipedia.org/wiki?curid=1423499", "title": "Morti nell'802", "text": ""}
{"id": "1423502", "revid": "124123", "url": "https://it.wikipedia.org/wiki?curid=1423502", "title": "Morti nell'804", "text": ""}
{"id": "1423503", "revid": "666668", "url": "https://it.wikipedia.org/wiki?curid=1423503", "title": "Ta\u00e7a Am\u00e9rica 2000 (calcio a 5)", "text": "Il terzo South American Futsal Championship, denominato anche Copa Am\u00e9rica, e disputato nel 2000 a Foz do Igua\u00e7u dal 28 aprile al 7 maggio, viene considerata la settima edizione della Coppa America per formazioni nazionali di calcio a 5, nonch\u00e9 la diciottesima edizione del Campionato Sudamericano per formazioni nazionali di calcio a 5.\nLe nove nazionali presenti vennero divise in tre gironi da tre formazioni ciascuna, con la qualificazione della prima classificata e della miglior seconda, con semifinali e finale ad eliminazione diretta per la designazione del campione sudamericano e delle tre qualificate al FIFA Futsal World Championship 2000 in programma in Guatemala.\nIl trofeo trova il suo padrone nuovamente nel Brasile campione del mondo in carica e vero mattatore della manifestazione con quattro vittorie in quattro incontri, 28 gol fatti e solo 5 subiti. Ai mondiali sono andate anche Argentina finalista e Uruguay vincitore della sfida per il terzo posto con la Bolivia"}
{"id": "1423504", "revid": "124123", "url": "https://it.wikipedia.org/wiki?curid=1423504", "title": "Nati nell'805", "text": ""}
{"id": "1423505", "revid": "124123", "url": "https://it.wikipedia.org/wiki?curid=1423505", "title": "Morti nell'809", "text": ""}
{"id": "1423507", "revid": "124123", "url": "https://it.wikipedia.org/wiki?curid=1423507", "title": "Morti nell'81", "text": ""}
{"id": "1423508", "revid": "93556", "url": "https://it.wikipedia.org/wiki?curid=1423508", "title": "Giulio Gaist", "text": "Consegu\u00ec a Bologna la laurea in medicina nel 1950. Nel 1958 divenne aiuto neurochirurgo; poi, dal 1959, inizi\u00f2 a tenere lezioni presso la clinica oculistica dell'Universit\u00e0 di Bologna. Nel 1969 raggiunse la carica di primario di neurochirurgia all'ospedale Bellaria: la mantenne per 25 anni, fino al 1993.\nGaist fu autore di oltre 17.000 interventi e 300 pubblicazioni.\nIl primo riconoscimento pubblico al suo lavoro arriv\u00f2 nel 1988, quando viene insignito dell'onorificenza di Cavaliere di Gran Croce per meriti scientifici. Inoltre il 16 novembre 1996, il Comune di Bologna gli assegn\u00f2 l'Archiginnasio d'oro, massimo riconoscimento cittadino. Fu una persona di altissime doti, umane e professionali, con un bellissimo rapporto coi pazienti, compresi i bambini.\nIn quell'occasione pronunci\u00f2 la frase: \"Non dobbiamo curare una malattia ma un uomo malato\".\nIl 9 novembre 2012 gli venne intitolata una strada all'interno dell'Ospedale Bellaria di Bologna"}
{"id": "1423510", "revid": "124123", "url": "https://it.wikipedia.org/wiki?curid=1423510", "title": "Morti nell'811", "text": ""}
{"id": "1423512", "revid": "124123", "url": "https://it.wikipedia.org/wiki?curid=1423512", "title": "Morti nell'814", "text": ""}
{"id": "1423514", "revid": "124123", "url": "https://it.wikipedia.org/wiki?curid=1423514", "title": "Morti nell'82", "text": ""}
{"id": "1423515", "revid": "124123", "url": "https://it.wikipedia.org/wiki?curid=1423515", "title": "Nati nell'820", "text": ""}
{"id": "1423517", "revid": "124123", "url": "https://it.wikipedia.org/wiki?curid=1423517", "title": "Morti nell'820", "text": ""}
{"id": "1423518", "revid": "73125", "url": "https://it.wikipedia.org/wiki?curid=1423518", "title": "S. W. Burnham", "text": ""}
{"id": "1423521", "revid": "124123", "url": "https://it.wikipedia.org/wiki?curid=1423521", "title": "Morti nell'822", "text": ""}
{"id": "1423524", "revid": "73125", "url": "https://it.wikipedia.org/wiki?curid=1423524", "title": "George Howard Herbig", "text": ""}
{"id": "1423527", "revid": "73125", "url": "https://it.wikipedia.org/wiki?curid=1423527", "title": "George H. Herbig", "text": ""}
{"id": "1423528", "revid": "124123", "url": "https://it.wikipedia.org/wiki?curid=1423528", "title": "Nati nell'823", "text": ""}
{"id": "1423531", "revid": "124123", "url": "https://it.wikipedia.org/wiki?curid=1423531", "title": "Morti nell'823", "text": ""}
