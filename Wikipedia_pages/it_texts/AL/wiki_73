{"id": "1544905", "revid": "247222", "url": "https://it.wikipedia.org/wiki?curid=1544905", "title": "Unhalfbricking", "text": "Unhalfbricking \u00e8 il terzo album discografico dei Fairport Convention, pubblicato dall'etichetta discografica Island Records nel luglio del 1969.\n\"Genesis Hall\", il primo dei due pezzi del chitarrista Richard Thompson, \u00e8 un commovente omaggio ai senzatetto e sbandati londinesi.\n\"Si tu dois partir\", cantata in francese dalla Denny, \u00e8 la rielaborazione in stile cajun fatta dal gruppo del celebre brano di Bob Dylan, \"If You Gotta Go, Go Now\", questa cover fu anche l'unico brano dell'album che entr\u00f2, anche se per breve tempo, in classifica.\n\"Autopsy\" \u00e8 un brano suonato e cantato dalla sola Sandy Denny.\n\"A Sailor's Life\", un pezzo tradizionale in cui spicca il notevole apporto vocale della cantante (con il violino di Swarbrick come principale supporto).\n\"Cajun Woman\" \u00e8 un blues di Richard Thompson, cantato da Sandy Denny in cui spicca in sottofondo la slide guitar di Richard.\n\"Who Knows Where the Time Goes\" rappresenta uno dei cavalli di battaglia della Denny (che aveva registrato gi\u00e0 in precedenza una versione di questo brano nel gruppo degli \"Strawbs\").\n\"Percy's Song\" di Bob Dylan, \u00e8 l'ultimo (ed unico nel disco) contributo di Ian Matthews prima del suo definitivo abbandono dal gruppo.\n\"Million Dollar Bash\" \u00e8 un'altra cover di Bob Dylan.\nFormazione.\nMusicisti aggiunti:\nNote aggiuntive:\nClassifica.\nAlbum\nSingoli"}
{"id": "1544906", "revid": "247222", "url": "https://it.wikipedia.org/wiki?curid=1544906", "title": "Liege &amp; Lief", "text": "Liege &amp; Lief \u00e8 il quarto album discografico del gruppo di folk inglese dei Fairport Convention, pubblicato dall'etichetta discografica Island Records nel dicembre del 1969.\nIl disco.\nConsiderato dalla stragrande maggioranza della critica musicale non solo il miglior album del gruppo ma anche come uno dei migliori album di folk-rock tradizionale britannico, un autentico disco-spartiacque, dal genere musicale di folk tradizionale al folk rock elettrificato.\nRispetto ad Unhalfbricking, anch'esso pubblicato nel 1969, la band ha subito alcuni cambiamenti: il batterista Dave Mattacks ha preso il posto di Martin Lamble, perito in un incidente automobilistico nel maggio 1969, mentre il violinista Dave Swarbrick entra stabilmente nell'ensemble della band.\nNel 2006 \"Liege &amp; Lief\" \u00e8 stato eletto \"Disco folk pi\u00f9 importante della storia\" dal pubblico dei BBC Radio 2 Folk Awards 2006. Nel 2002 la Island Records ha ripubblicato l'opera in edizione rimasterizzata con l'aggiunta di due inediti rinvenuti nei \"master tapes\" originali.\nTracce.\nCD 1 (The Original Album)\nCD 2 (Studio Out-takes &amp; BBC Sessions)"}
{"id": "1544907", "revid": "729019", "url": "https://it.wikipedia.org/wiki?curid=1544907", "title": "Stazione di Berlino Anhalt", "text": "La stazione di Berlino Anhalt (in tedesco \"Berlin Anhalter Bahnhof\") era una stazione ferroviaria terminale di Berlino.\nSi trovava nel quartiere di Kreuzberg.\nStoria.\nInaugurazione e primi anni.\nLa stazione fu l'originario capolinea di una tratta aperta il 15 aprile 1839, e fu inaugurata il 1\u00ba luglio 1841, collegandosi con la cittadina di J\u00fcterbog. La stazione, progettata dagli architetti Rosenbaum e Holtzmann, nei primi decenni aveva collegamenti verso Lipsia, Francoforte e Monaco.\nLa \"\"Porta del Sud\".\nNel 1866 l'edificio fu ampliato, e nel 1872 Franz Heinrich Schwechten ne ridisegn\u00f2 la struttura.\nIl nuovo fabbricato viaggiatori venne attivato il 15 giugno 1880. Esso era caratterizzato dalla grande tettoria in ferro, con luce di , lunghezza di e alta fino a . All'epoca venne considerato il pi\u00f9 grande terminal ferroviario d'Europa. La stazione fu dotata di una grande struttura e di un estesissimo parco binari, culminante nello scalo merci, l'Anhalter G\u00fcterbahnhof. Un anno prima un'altra stazione terminale, il Dresdner Bahnhof, era stata inaugurata. Visto l'ampliamento dell'Anhalter Bahnhof, le dimensioni ridotte di questo nuovo scalo, posto fra questi ed il Potsdamer Bahnhof, ebbe breve vita come stazione passeggeri, chiudendo nel 1882, dopo soli 7 anni. Nello stesso anno l'Anhalter Bahnhof, che gi\u00e0 aveva incrementato corse dirette verso Dresda e Praga, diventava la \"Porta del Sud\"\", inaugurando corse dirette verso Vienna, ma soprattutto verso Roma, Napoli ed Atene.\nNel 1930 il traffico ferroviario era notevolmente aumentato, con corse di media ogni 3-5 minuti ed una media giornaliera di passeggeri pari a 44.000.\nLa stazione sotterranea della S-Bahn, sul tracciato del tunnel nord-sud, fu costruita dal 1935 al 1939 su progetto architettonico di Richard Brademann.\nDalla seconda guerra mondiale al muro.\nLa seconda guerra mondiale segn\u00f2 le sorti della stazione, all'epoca al massimo della funzionalit\u00e0, verso la definitiva chiusura. Nei grandi piani di Adolf Hitler di ridisegnare Berlino, rinominandola nella \"Capitale del Mondo\" \"Germania\", dovevano venir costruite 2 enormi stazioni centrali, sulla \"Ringbahn\": il Nordbahnhof a Wedding e il S\u00fcdbahnhof a Tempelhof; mentre l'Anhalter Bahnhof, conservando la tettoia, sarebbe stata trasformata in una grande piscina coperta.\nTali progetti non furono mai avviati, ma l'Anhalter Bahnhof sub\u00ec i primi massicci bombardamenti nella notte del 23 novembre 1943, causando vasti danni infrastrutturali e riducendo il volume dei trasporti alle sole corse locali. Altri pesanti bombardamenti, avvenuti il 3 ed il 26 febbraio 1945, causarono la chiusura totale del traffico ferroviario ed ulteriori gravi danni alla stazione stessa.\nNella battaglia finale di Berlino (aprile-maggio 1945), il tunnel della \"S-Bahn\", inaugurato solo 6 anni prima, fu fatto esplodere nei pressi del Landwehrkanal, e venne allagato. Solo dopo la fine delle ostilit\u00e0, il 2 giugno 1946, riapr\u00ec un tratto frammentario del percorso ed il 16 novembre 1947 la stazione riprese l'intero servizio \"S-Bahn\", con il completamento delle riparazioni avvenuto nel 1948.\nDopo questo breve periodo di esercizio, in cui funzionavano alcune corse regionali verso il Brandeburgo e la Sassonia-Anhalt, la stazione ferroviaria chiuse definitivamente il 17 maggio 1952. La causa della chiusura fu dovuta alla decisione dell'amministrazione ferroviaria, la Deutsche Reichsbahn (appartenente alla Repubblica Democratica Tedesca) di deviare il traffico ferroviario sulle stazioni site nel settore orientale della citt\u00e0 (Ostbahnhof e Lichtenberg).\nRimase in esercizio la sola \"S-Bahn\". Il traffico di questa fu anch'esso interrotto nel 1953, tra il 9 giugno ed il 17 luglio, durante i Moti operai, per poi riprendere. Il 29 agosto 1960 inizi\u00f2 la demolizione del fabbricato viaggiatori, di cui venne mantenuto solo un frammento del portico. L'area dei binari, di propriet\u00e0 della Deutsche Reichsbahn, rimase in stato di abbandono (\u00e8 immortalata nel 1987 nel film Il cielo sopra Berlino di Wim Wenders) fino alla Riunificazione.\nLa stazione oggi.\nCi\u00f2 che rimaneva dell'edificio dell'Anhalter Bahnhof, la porzione centrale, venne definitivamente restaurato nel periodo 2003-2004, assurgendo a monumento, ed alcune copie delle statue \"Tag und Nacht\" (Il giorno e la notte, opera di Ludwig Brunow) riposizionate. Gli originali si trovano nel Deutsches Technikmuseum, grande struttura che occupa buona parte dell'esteso parco binari, ora in disuso. Altra struttura presente in loco \u00e8 il moderno Tempodrom, una delle maggiori strutture concertistiche cittadine.\nIl grosso dell'area della stazione \u00e8 divenuto un'area verde, e solo a sud del Landwehrkanal si trova la gran parte dell'esteso parco binari. A sud del \"Deutsches Technikmuseum\" sopravvive il fabbricato dello scalo merci, l'Anhalter G\u00fcterbahnhof, ed una torre dell'acqua. A sud del G\u00fcterbahnhof le rotaie si perdono inglobate nella boscaglia di un panoramico parco collinare, per poi sbucare in 3 ponti a Yorckstra\u00dfe (vicino alla fermata omonima di S- ed U-Bahn), ricongiungendosi alla ferrovia nazionale nel nuovo tunnel nord-sud, che porta all'Hauptbahnhof.\nCaratteristiche.\nStruttura.\nLa grande struttura della vecchia stazione, che si affacciava sull'Askanischer Platz che ospitava l'attigua fermata del tram, comprendeva una facciata con 18 ingressi, ed un grande portone centrale. Su di esso erano poste varie statue e bassorilievi marmorei. Dopo gli ampliamenti la struttura fu sormontata da una grande arcata, con due torrette laterali ed una statua sulla sommit\u00e0. I binari al servizio passeggeri erano 6, molto trafficati, e successivamente aumentavano nell'area merci.\nL'attigua struttura dell'Anhalter Bahnhof (sulla \"S-Bahn\") \u00e8 una semplice fermata sotterranea con 2 binari di servizio passeggeri ed un ampio marciapiedi centrale, con 2 scale d'ingresso laterali ed una serie di colonne squadrate al centro della piattaforma.\nMovimento.\nLa stazione \u00e8 servita dalle linee S1, S2 e S25 della S-Bahn.\nInterscambi.\nLa stazione \u00e8 raggiungibile tramite alcune linee urbane di autobus."}
{"id": "1544908", "revid": "339392", "url": "https://it.wikipedia.org/wiki?curid=1544908", "title": "Anhalter Bahnhof", "text": ""}
{"id": "1544909", "revid": "110157", "url": "https://it.wikipedia.org/wiki?curid=1544909", "title": "Fotheringay (album)", "text": "Fotheringay \u00e8 l'album d'esordio dei Fotheringay, pubblicato nel 1970.\nNel 2004 la Fledg'ling Records ha dato alle stampe un'edizione rimasterizzata ed espansa dell'album, contenente quattro tracce \"live\" registrate al Rotterdam Pop Festival del 1970."}
{"id": "1544911", "revid": "767487", "url": "https://it.wikipedia.org/wiki?curid=1544911", "title": "Fotheringay", "text": "I Fotheringay sono stati un gruppo folk rock britannico sorto dall'iniziativa della cantante Sandy Denny a seguito della sua rottura con i Fairport Convention, avvenuta a met\u00e0 del 1969. La formazione si sciolse dopo la pubblicazione del solo album d'esordio per volont\u00e0 dalla stessa fondatrice, intenzionata a dedicarsi alla carriera solista.\nStoria.\nIl nome del gruppo \u00e8 un chiaro richiamo alla precedente esperienza della sua fondatrice: \"Fotheringay\" \u00e8 il titolo di un brano scritto dalla stessa Sandy Denny per \"What We Did on Our Holidays\", secondo disco dei Fairport Convention e primo a cui prese parte, riferito al castello inglese dove Maria Stuarda venne imprigionata nel 1586 e decapitata l'anno successivo.\nLa formazione che prese parte alla stesura ed alle registrazioni dell'unico album comprendeva membri provenienti da altri gruppi: Gerry Conway e Trevor Lucas, compagno di Sandy Denny, avevano militato nel gruppo folk rock \"Eclection\" mentre Jerry Donahue e Pat Donaldson provenivano dai \"Poet And The One Man Band\".\nIl gruppo ebbe comunque vita molto breve. Dopo la pubblicazione dell'album di esordio ed alcune date dal vivo la cantante e fondatrice Sandy Denny decise di non proseguire ulteriormente con il progetto e sciolse la formazione durante le \"sessions\" di registrazione del secondo album per dedicarsi alla carriera solista: l'ultima esibizione del gruppo si tenne il 31 gennaio 1971, alla Queen's Hall di Londra.\nI membri uscenti dei Fotheringay si impegnarono in diversi progetti. Oltre a proseguire la collaborazione nella carriera solista di Sandy Denny in veste di turnisti, a diverse riprese entrarono a far parte dei Fairport Convention, gruppo in quel periodo in preda a diversi travagli per gli abbandoni dei suoi membri pi\u00f9 rappresentativi. Gerry Conway e Pat Donaldson collaborarono nei progetti solisti di Richard Thompson, anch'essi in veste di turnisti.\nLe idee e gli spunti che si trovavano in corso di lavorazione quando il gruppo venne sciolto presero strade diverse; solamente in piccola parte confluirono nel primo album da solista di Sandy Denny del 1971, The North Star Grassman And The Ravens, e nel disco dei riformati Fairport Convention (Lucas, Conway e Donahue erano nella nuova formazione), \"Rosie\", del 1972, mentre il pi\u00f9 rimase negli archivi.\nIl materiale fino ad allora inciso, invece, rimase completamente inedito: in virt\u00f9 di questo, nel 2007, la Universal (gruppo cui fa capo la discografica Island Records) ha incaricato il chitarrista Jerry Donahue di ricercare i nastri originali di lavorazione del secondo album dei Fotheringay, in prospettiva di una pubblicazione dello stesso entro la fine del 2008.\nDopo una fase di ricerca dei \"master tapes\" e lavorazione piuttosto articolata, nonostante il rammarico di Donahue di aver dovuto lasciare fuori alcuni brani a causa del poco tempo concesso dalla Universal per il recupero dei nastri, il disco \u00e8 stato dato alle stampe il 30 settembre 2008, a quasi quarant'anni dalla sua registrazione.\nNel 2011 \u00e8 stata pubblicata una \"performance\" dei Fotheringay registrata dal vivo alla Gruga-Halle di Essen, Germania il 23 ottobre 1970."}
{"id": "1544913", "revid": "767487", "url": "https://it.wikipedia.org/wiki?curid=1544913", "title": "Fairport Live Convention", "text": "Fairport Live Convention \u00e8 un album dei Fairport Convention, pubblicato nel 1974.\nNegli Stati Uniti d'America ed in Canada il disco \u00e8 stato pubblicato con il titolo A Moveable Feast."}
{"id": "1544914", "revid": "287204", "url": "https://it.wikipedia.org/wiki?curid=1544914", "title": "Guglielmo Ventura", "text": "Biografia.\nNato ad Asti, in una famiglia di umile condizione, Guglielmo Ventura ancora giovinetto, fu spettatore nel 1261, degli scontri civili tra le due fazioni facenti capo ai guelfi Solaro e ghibellini Guttuari.\nNel 1273, partecip\u00f2 alla guerra contro l'esercito angioino. In quel frangente venne fatto prigioniero, presso Cossano e rimase per qualche tempo nelle carceri di Alba.\nLiberato, l'anno seguente combatt\u00e9 nuovamente contro gli angioini ed il Marchese del Monferrato negli scontri di Altavilla, Tonco e Vignale.\nPellegrino a Roma nel giubileo del 1300, era iscritto alla corporazione degli speziali.\nL'attivit\u00e0 del Ventura, era talmente ben avviata, che egli, dopo i patrizi astigiani, era considerato uno dei cittadini pi\u00f9 importanti della citt\u00e0. \nColto e curioso, aveva approfondito lo studio dei classici, in particolare di Catone, del quale cercava di seguire gli insegnamenti.\nNel suo testamento, dichiara di aver partecipato allo sfarzoso banchetto che il re Roberto d'Angi\u00f2 prepar\u00f2 in onore della nomenclatura astigiana, presso il convento dei frati minori nell'anno 1310.\nAlla sua morte, venne tumulato nel monastero di sant'Anna.\nLa \"Cronaca\".\nNel \"Memoriale de rebus gestis civium astensium et plurium aliorum\"(Imprese dei cittadini astesi e di molti altri), noto anche come \"Cronaca\" o \"Memoraiale\", egli tratta gli avvenimenti dall'anno 1260 al 1324, particolarmente della citt\u00e0 di Asti, ma anche con riferimento agli avvenimenti di altre parti d'Italia o d'Europa.\nL'ultima parte dell'opera, comprende il suo testamento con sermoni e raccomandazioni rivolti ai cittadini astesi ed ai suoi figli.\nL'opera consta di 114 capitoli scritti in un latino molto semplice con una tecnica sintattica molto scadente.\nLa lingua del Ventura \u00e8 gi\u00e0 infarcita da neologismi e termini che precedono il \"volgare\" o che derivano dal dialetto.\nMalgrado ci\u00f2, per la vivacit\u00e0 della prosa e l'importanza delle notizie riferite, il Ventura \u00e8 stato da molti studiosi paragonato a Dino Compagni, Giovanni Villani, Giacomo d'Oria, Andrea Dandolo.\nLa storia locale.\nIl Ventura cominci\u00f2 il Memoriale, con la descrizione delle compagnie dei disciplinati di Asti nel 1260, passando per le guerre tra gli astigiani e gli angioini.\nSi sofferm\u00f2 sulla corsa del Palio da parte degli astigiani, sotto le mura di Alba il 10 agosto 1275 (prima notizia certa della festa astigiana) e concluse trattando delle discordie tra famiglie guelfe e ghibelline della citt\u00e0, fino ad arrivare alla dominazione angioina.\nGli avvenimenti italiani ed europei.\nIl Ventura non si limit\u00f2 a descrivere gli avvenimenti di storia locale, ma tratt\u00f2 anche i principali accadimenti italiani ed europei.\nParl\u00f2 della crociata del 1270, delle discordie tra Genova, Ferrara e Piacenza, dei conflitti tra Inghilterra e Francia.\nRaccont\u00f2 della sua presenza a Roma al Giubileo del 1300.\nNel capitolo XXVII narr\u00f2 della distruzione dei Templari.\nDal 1309, la narrazione segu\u00ec un pi\u00f9 ampio respiro, trasformando la cronaca di Asti in una vera e propria storia d'Italia.\nAsti al tempo del Ventura.\nLo scrittore nacque nel periodo di maggior potenza e splendore del comune astigiano.\nIl Ventura che in giovinezza era stato testimone di una stagione comunale trionfale,si trov\u00f2 nella maturit\u00e0 ad assistere alla distruzione politica della citt\u00e0, dilaniata dalle lotte intestine tra guelfi e ghibellini.\nNel 1310, giunse ad Asti Enrico VII, per cercare di pacificare le due fazioni, impose alla citt\u00e0 un vicario e viet\u00f2 le assemblee con pi\u00f9 di tre persone, temendo la rivolta degli astigiani.\nMa alla morte prematura dell'imperatore, le faide familiari ripresero pi\u00f9 cruenti di prima.\nColto popolano, trovandosi coinvolto nei dissidi civili, che inevitabilmente portarono alla fine del governo autonomo della citt\u00e0, ne soffr\u00ec particolarmente, preferendo abbandonare attivit\u00e0 e cariche politiche, per ritirarsi a vita privata.\nI testi.\nMolte sono le copie pervenute della Cronaca del Ventura."}
{"id": "1544916", "revid": "110157", "url": "https://it.wikipedia.org/wiki?curid=1544916", "title": "Rising for the Moon", "text": "Rising for the Moon \u00e8 un album dei Fairport Convention pubblicato nel 1974."}
{"id": "1544917", "revid": "181699", "url": "https://it.wikipedia.org/wiki?curid=1544917", "title": "Michele Loporcaro", "text": "Ha contribuito agli studi linguistici italiani e romanzi approfondendo accuratamente questioni di dialettologia (lingue piemontese e sarda, dialetti altamurano, romanesco, ticinese, milanese, etc.) e di storia della lingua (particolarmente significativo lo studio di fonologia diacronica sul raddoppiamento fonosintattico).\nBiografia.\nAllievo del fonetista Pier Marco Bertinetto, dopo gli studi alle universit\u00e0 di Vienna (1984-85) e di Pisa (dove si \u00e8 laureato in Glottologia nel 1986), si \u00e8 perfezionato presso la Scuola Normale Superiore. Ha insegnato in diverse universit\u00e0, tra le quali quelle di Padova, Cosenza, e Zurigo, dove dirige il seminario di Linguistica generale. \u00c8 stato \"visiting Professor\" in varie universit\u00e0 europee e statunitensi. \u00c8 membro della Societ\u00e0 di Linguistica Italiana e del comitato scientifico della rivista \u00abRomanica Olomucensia\u00bb.\nNel 1989 \u00e8 stato insignito del Premio Borgia dell'Accademia dei Lincei per la filologia e la linguistica.\nHa seguito e descritto gli sviluppi linguistici dovuti alla globalizzazione e dei mass media (vedi sezione sugli altri progetti), con particolare attenzione ai comportamenti dei giornali e dei telegiornali italiani e all'uso politico da essi fatto del discorso indiretto libero al fine di drammatizzare le notizie (\"infotainment\") e di assumere il punto di vista dell'oggetto della narrazione rinunciando cos\u00ec a una presa di posizione estranea al fatto da riportare.\nNel 2008, in concomitanza con il centocinquantesimo anniversario della nascita, ha curato, insieme a Lorenza Pescia, Romano Broggini e Paola Vecchio, la riedizione degli scritti linguistici del dialettologo Carlo Salvioni.\nNel 2012, l'Accademia Nazionale dei Lincei gli ha conferito il Premio Feltrinelli per la Linguistica italiana."}
{"id": "1544918", "revid": "110157", "url": "https://it.wikipedia.org/wiki?curid=1544918", "title": "Sandy (Sandy Denny)", "text": "Sandy \u00e8 un album di Sandy Denny pubblicato nel 1972 dalla Island Records."}
{"id": "1544919", "revid": "124719226", "url": "https://it.wikipedia.org/wiki?curid=1544919", "title": "Olgiate Molgora", "text": "Olgiate M\u00f2lgora (\"Ulgi\u00e0a\" in dialetto brianzolo, pronuncia fonetica IPA: , e semplicemente Olgiate fino al 1863) \u00e8 un comune italiano di abitanti della provincia di Lecco in Lombardia, entro il distretto del Meratese situato a 287 metri s.l.m. La superficie del territorio corrisponde a circa 7,2 chilometri quadrati.\nGeografia fisica.\nClima.\nOlgiate Molgora, secondo la classificazione dei climi di K\u00f6ppen, gode di un tipico clima temperato delle medie latitudini, piovoso o generalmente umido in tutte le stagioni e con estati molto calde.\nLe precipitazioni si concentrano nei periodi compresi tra marzo e maggio, con un leggero calo nei mesi estivi, e un riacutizzarsi nel periodo compreso tra ottobre e novembre inoltrato.\nOrigini del nome.\nIl toponimo \"Olgiate\" deriverebbe del celtico \"olca\" e indicherebbe una zona pianeggiante oggetto di aratura. \nL'aggiunta di \"Molgora\", in riferimento all'omonimo torrente che attraversa il territorio, avvenne nel 1863, per distinguersi da Olgiate Comasco e Olgiate Olona.\nStoria.\nIl territorio olgiatese fu abitato fin dai tempi pi\u00f9 remoti. Ancora oggi sono conservate diverse testimonianze romane ed altomedievali, la maggior parte delle quali si trovano a Beolco. Questa frazione custodisce una bella ara romana di epoca ignota e, nella chiesa di S. Pietro risalente all'XI-XII secolo, la celebre lapide funeraria di Aldo e Grauso, nobili longobardi qui sepolti verso il 700 e ricordati da Paolo Diacono nella sua \"Historia Langobardorum\". Beolco fu uno dei principali centri altomedievali della Brianza, tanto da dare i natali a Ferlinda, moglie dell'ultimo conte di Lecco, morto nel 975, e divenne sede di un canonicato privato, fondato forse dalla stessa Ferlinda, morta senza eredi diretti. Altri centri antichi sono Pianezzo e Porchera (Vicus Porcarius in un documento del 960) entrambi di origini romane, Olgiate vecchio (attuale villa Sommi Picenardi) e Borlengo (presso S. Zeno), nuclei di probabile origine longobarda o franca. Uno sviluppo agricolo della zona fu promosso dalla regina longobarda Teodolinda, la quale avvi\u00f2 una bonifica di una zona paludosa che, a causa dello straripamento dell'Adda, si veniva a formare tra Beolco e Casternago. A tal fine, le sponde dell'Adda alla convergenza dei colli di Monte e Buonmartino vennero sbancate, provocando un allargamento dell'alveo che permise di evitare l'allagamento delle terre.. \nLa ricchezza della storia di Olgiate Molgora si riflette nell'alto numero di frazioni e cascine sparse nell'intero territorio comunale. Molti di questi nuclei hanno avuto una storia ed uno sviluppo urbanistico peculiari. Per esempio, nel basso medioevo si svilupparono centri abitati come Mondonico o Olcellera, con funzione di colonizzazione agraria dei territori acquitrinosi. Alcuni insediamenti furono fondati o sviluppati da monasteri importanti; Porchera, infeudata all'abbazia di San Pietro al Monte di Civate, e ancora Olcellera, soggetta al monastero di San Dionigi di Milano per via di una donazione da parte dell'arcivescovo Ariberto da Intimiano (cessione suggellata da Corrado II in un documento datato 23 marzo 1026). Altri nuclei abitati piuttosto consistenti, come Canova e Pilata, furono edificati da contadini emigrati dai vicini nuclei di Beolco e Olgiate, allora residenze di nobili o ecclesiastici quali i Vimercati, i Calchi o i Cittadini, mentre il nucleo di Monticello sembra essere stato fondato da famiglie provenienti dal Monte di Brianza e dalla Valletta di Ho\u00e8.\nUna rivolta capeggiata da Giovanni da Cicognola contro i feudatari del luogo fu repressa nel sangue: chi non mor\u00ec durante gli scontri fu messo al rogo davanti al monastero di Santa Maria Hoe o lasciato morire di stenti nelle prigioni del castello di Vigan\u00f2.\nDagli Statuti delle strade milanesi del 1345 emerge che i nuclei autonomi pi\u00f9 importanti erano Beolco, Porchera, Olgiate e Mondonico, accanto ai centri minori di Pianezzo e Monticello. Nel corso dei secoli Olgiate, Pianezzo, Porchera, Mondonico, Olcellera e Borlengo divennero comuni autonomi, ai quali nel XVII secolo si aggiunse Valicelli, piccola cascina nei pressi di S. Zeno. Sembra, inoltre, che le frazioni di Monticello, Brugo, Buonmartino, Pilata, Stalli e Beolco abbiamo vissuto una breve stagione di autonomia amministrativa tra il Quattrocento e il Cinquecento. Gli austriaci fusero tutte queste entit\u00e0 autonome in due comuni (Olgiate e Mondonico).\nAl tempo di Francesco Sforza, la zona dell'olgiatese costitu\u00ec un feudo dei Del Corno. Con l'unione, da parte di Gian Galeazzo Maria Sforza, delle pievi di Brivio, Missaglia, Oggiono e Garlate nel cosiddetto \"Feudo delle Quattro Pievi\", nel 1491 il territorio fu infeudato da Bartolomeo Calco.\nNel 1646 Olgiate ottenne il riscatto dall'infeudazione.\nNel 1854 nel \"Dizionario corografico della Lombardia\", di Olgiate Molgora viene scritto:\nNel 1863, dopo l'Unit\u00e0 d'Italia, il comune di Olgiate assunse la denominazione di \"Olgiate Molgora\", per distinguersi da altre localit\u00e0 omonime.\nNel 1927 furono aggregati a Olgiate Molgora i comuni di Calco e Mondonico; in conseguenza di ci\u00f2, l'anno successivo il comune di Olgiate Molgora mut\u00f2 la propria denominazione in \"Olgiate Calco\".\nDopo la seconda guerra mondiale, nel 1953, venne ricostituito il comune di Calco, e Olgiate Calco recuper\u00f2 la denominazione di \"Olgiate Molgora\".\nAttualmente Olgiate Molgora conta pi\u00f9 di abitanti.\nSociet\u00e0.\nReligione.\nIl paese \u00e8 costituito di due parrocchie: Maria Madre della Chiesa e San Zeno.\nLa parrocchia di Maria Madre della Chiesa \u00e8 molto recente, \u00e8 stata fondata il 24 settembre 1970; il primo parroco \u00e8 stato don Natale Beretta che ha guidato la parrocchia fino al 2005. La chiesa parrocchiale \u00e8 stata costruita nel 1978-1979. Fanno parte del territorio parrocchiale la chiesa di San Rocco in Canova, la chiesa di San Pietro di Beolco e la chiesa privata della Madonna della Neve al Buttero. La chiesa di Pianezzo, dedicata a San Michele, fu eretta verso la fine del Cinquecento ed \u00e8 soggetta alla parrocchia di Pagnano.\nLa parrocchia di San Zeno fu eretta il 31 ottobre 1585: si trattava di una piccola chiesa vicina all'abitato di Borlengo, esistente almeno dal XIII secolo. Il primo parroco fu don Francesco Laino, fino al 1586. Alla parrocchia di San Zeno sono soggette le chiese dei Santi Rocco e Sebastiano di Monticello, San Biagio di Mondonico, Santa Maria Addolorata di Porchera, San Carlo al Foppone e la chiesa privata di Villa Sommi Picenardi dedicata ai Santi Ambrogio e Galdino; erano inoltre parte della parrocchia le chiese, oggi sconsacrate, di San Giuseppe al Monastirolo, Santa Croce al Casino e San Luigi Gonzaga in Villa Maria a Mondonico. La costruzione dell'attuale chiesa parrocchiale inizi\u00f2 nel 1750 e termin\u00f2 nel 1816.\nEtnie e minoranze straniere.\nGli stranieri residenti nel comune sono 713, ovvero l'11,3% della popolazione. Di seguito sono riportati i gruppi pi\u00f9 consistenti:\nLingue e dialetti.\nOltre alla lingua italiana, a Olgiate Molgora \u00e8 utilizzato il locale dialetto brianzolo, una variante della lingua lombarda. \nCome tutti i dialetti lombardi occidentali, anche il brianzolo \u00e8 sostanzialmente una lingua romanza derivata dal latino.\nCultura.\nMolte sono le iniziative culturali rilevanti che hanno luogo a Olgiate Molgora.\nInfrastrutture e trasporti.\nFerrovie.\nIl paese \u00e8 dotato di una propria stazione ferroviaria, sulla linea Lecco-Milano."}
{"id": "1544921", "revid": "765341", "url": "https://it.wikipedia.org/wiki?curid=1544921", "title": "Like an Old Fashioned Waltz", "text": "Like an Old Fashioned Waltz \u00e8 un album di Sandy Denny pubblicato nel 1974 dalla Island Records (cod. 1LP59258).\nIl disco.\nA differenza dei precedenti lavori solisti dell'autrice e degli album dei Fairport Convention con cui era diventata famosa, improntati esclusivamente sul folk rock, questo disco risente delle influenze jazz mentre le atmosfere del folk rock sono appena accennate. L'album ha diviso i suoi ammiratori che prediligono i lavori precedenti da quelli che seguivano con interesse il suo percorso professionale di compositrice. Tra le ragioni di tale radicale cambiamento di genere, vi fu l'insuccesso commerciale del precedente album \"Sandy\", malgrado avesse riscosso i favori della critica.\nDominato da una vena di intimismo e di malinconia, \"Like an Old Fashioned Waltz\" soffre dell'eccessiva pomposit\u00e0 degli arrangiamenti di archi, definiti sarcasticamente dalla cantante stessa \"cappotti di pelliccia\". Tali arrangiamenti sono profondamente diversi da quelli dei due lavori precedenti, che conferiscono invece un aspetto arcano e nebuloso alle composizioni e creano una generale rarefazione delle atmosfere.\nLa prestazione della cantante, fortemente condizionata da quel delicatissimo equilibrio strumentale che sorreggeva le sue opere precedenti, ne risult\u00f2 compromessa cos\u00ec come lo stesso disco che, per il livello di buona parte delle composizioni, avrebbe invece potuto competere con i precedenti. Nei brani dell'album reincisi dalla cantante per la BBC Radio, nello stesso periodo ma in versione per sola voce e pianoforte, emerge quella dimensione delicata e intimistica soffocata e distorta, nelle tracce originali, dallo zelo eccessivo degli arrangiatori.\nTracce.\nTracce bonus.\nA partire dall'edizione remasterizzata in CD del 2005, sono stati aggiunte le seguenti \"bonus tracks\":"}
{"id": "1544922", "revid": "110157", "url": "https://it.wikipedia.org/wiki?curid=1544922", "title": "Rendezvous (Sandy Denny)", "text": "Rendezvous \u00e8 un album di Sandy Denny pubblicato nel 1977."}
{"id": "1544923", "revid": "1711941", "url": "https://it.wikipedia.org/wiki?curid=1544923", "title": "Giornate cinematografiche di Cartagine", "text": "Le Giornate cinematografiche di Cartagine (in francese: \"Journ\u00e9es cin\u00e9matographiques de Carthage\"; ) sono un Festival cinematografico che si tiene ogni due anni (alternando con le Giornate teatrali di Cartagine) a Tunisi (capitale della Tunisia).\nLanciata nel 1966 dal ministro della cultura tunisino, Chedli Klibi, questa manifestazione, la prima del genere nel mondo arabo, ha l'obiettivo di mettere in evidenza il cinema africano e del mondo arabo, creare ponti di dialogo tra il Nord e il Sud e proporre un incontro tra cineasti e appassionati del cinema di ogni genere.\nCos\u00ec si espresse allora Klibi:\nIl programma ufficiale comprende diverse sezioni: la \"competizione ufficiale\" e la \"sezione panoramica\" che sono aperte ai film arabi e africani, la \"sezione internazionale\" aperta ai film recenti e di grande qualit\u00e0 artistica, una \"sezione omaggio\" destinata al cinema nazionale o ad un cineasta di fama, oltre ad un \"atelier dei progetti\" destinato a favorire lo sviluppo dei progetti di film africani e arabi mediante la concessione di \"borse alle sceneggiature\" e una sezione video competitiva.\nI premi vengono denominati Tanit (d'oro, di argento e di bronzo) in ricordo della antica divinit\u00e0 femminile cartaginese.\nPremi assegnati.\nPrima edizione (4-11 dicembre 1966)\nSeconda edizione (13-20 ottobre 1968)\nTerza edizione (11-18 ottobre 1970)\nQuarta edizione (30 settembre-8 ottobre 1972)\nQuinta edizione (26 ottobre-2 novembre 1974)\nSesta edizione (14-23 ottobre 1976)\nSettima edizione (16-26 ottobre 1978)\nOttava edizione (15-23 novembre 1980)\nNona edizione (22-30 ottobre 1982)\nDecima edizione (12-21 ottobre 1984)\nUndicesima edizione (14-25 ottobre 1986)\nDodicesima edizione (21-29 ottobre 1988)\nTredicesima edizione (26 ottobre-3 novembre 1990)\nQuattordicesima edizione (2-10 ottobre 1992)\nQuindicesima edizione (12-19 novembre 1994)\nSedicesima edizione (11-20 ottobre 1996)\nDiciassettesima edizione (23-31 ottobre 1998)\nDiciottesima edizione (20-28 ottobre 2000)\nDiciannovesima edizione (18-26 ottobre 2002)\nVentesima edizione (2-9 ottobre 2004)\nVentunesima edizione (11-18 novembre 2006)\nVentiduesima edizione 25 ottobre-1\u00ba novembre 2008\nVentitreesima edizione 23 ottobre-31 ottobre 2010\nVentiquattresima edizione 16-24 novembre 2012"}
{"id": "1544925", "revid": "767487", "url": "https://it.wikipedia.org/wiki?curid=1544925", "title": "L'et\u00e0 barbarica", "text": "L'et\u00e0 barbarica (in francese \"L'\u00c2ge des t\u00e9n\u00e8bres\", in inglese \"Days of Darkness\" o \"The Age of Ignorance\") \u00e8 un film del 2007 diretto da Denys Arcand.\nTrama.\nJean-Marc Leblanc \u00e8 un burocrate, un tempo appassionato sostenitore del movimento per la sovranit\u00e0 del Qu\u00e9bec. Sua moglie, Sylvie, e le sue figlie non sono pi\u00f9 interessate a lui. Sul lavoro \u00e8 ripetutamente infastidito dalla sua superiore, Carole, che lo rimprovera per questioni superficiali, come il fatto di fare pause pi\u00f9 lunghe del consentito o per aver chiamato \"negro\" il collega di colore William, anche se Jean-Marc insiste nel dire che la frase \u00e8 stata decontestualizzata e William non ne \u00e8 stato personalmente disturbato. Di fronte alla totale mancanza di una vita sessuale, dice ai suoi colleghi di aver smesso di masturbarsi.\nJean-Marc inizia a fantasticare sulle donne e a vendicarsi dei suoi colleghi, condividendo la sensazione che la sua vita si sia rivelata meno di quanto si aspettasse. Una delle sue fantasie ruota intorno a un personaggio di nome Veronica Star, una bella donna con cui si fa la doccia. Attraverso lo speed dating, incontra anche una donna appassionata de \"Il Signore degli Anelli\", che lo porta a una fiera a tema medievale.\nTrilogia.\n\u00c8 considerato l'ultimo capitolo della trilogia riguardante temi esistenziali del regista canadese, aperta nel 1986 con \"Il declino dell'impero americano\" e proseguita nel 2003 con \"Le invasioni barbariche\", premiato con l'Oscar.\nDistribuzione e riconoscimenti.\nPresentato fuori concorso al 60\u00ba Festival di Cannes, il film ha rappresentato il Canada nella selezione dei candidati all'Oscar al miglior film straniero."}
{"id": "1544926", "revid": "729019", "url": "https://it.wikipedia.org/wiki?curid=1544926", "title": "Edizioni EL", "text": "Edizioni EL \u00e8 una casa editrice italiana specializzata in libri per bambini e ragazzi.\nStoria.\nNel 1974 la \"Editoriale Libraria\", tipografia fondata nel 1849, riprende la pubblicazione di libri per bambini e ristampa l'album \"La Storia di Pik Badaluk\", gi\u00e0 pubblicato negli anni 30.\nNel 1981 nasce \u201cUn libro in tasca\u201d, prima collana tascabile italiana per bambini. Nello stesso anno esce una seconda collana tascabile, \u201cLe Letture\u201d: la prima di autori italiani e costruita secondo un percorso graduato in base alla competenza del singolo lettore. Scrivono per la collana: Bianca Pitzorno, Roberto Piumini, Angela Nanetti, Donatella Ziliotto.\nNel 1984 l'attivit\u00e0 della casa editrice ha ormai assunto un peso tanto significativo all'interno dell'Editoriale Libraria da renderne opportuno lo scorporo. Nascono le \"Edizioni EL\", che continueranno a essere guidate da Orietta Fatucci.\nNel 1985 pubblica il primo Librogame.\nNel 1991 la Giulio Einaudi Editore di Torino entra come socio nella casa editrice, portandole in conferimento le proprie linee editoriali per ragazzi: \"Einaudi Ragazzi\" e \"Emme Edizioni\". Per Einaudi Ragazzi nasceranno le collane \"Storie e Rime\u201d, oggi giunta a pi\u00f9 di 600 titoli, e \"La Biblioteca di Gianni Rodari\", che raccoglie tutta la produzione per ragazzi del grande scrittore. Per Emme Edizioni decolla un articolato progetto editoriale che mette al centro la \u201cletteratura a colori\u201d.\nDal 2003 Gaia Stock affianca Orietta Fatucci nella direzione editoriale.\nBibliografia.\nLivio Sossi, \"EL: metafore d'infanzia: evoluzione della letteratura per ragazzi in Italia attraverso la storia di una casa editrice\", Trieste, Einaudi Ragazzi, 1998."}
{"id": "1544930", "revid": "76963", "url": "https://it.wikipedia.org/wiki?curid=1544930", "title": "Denys Arcand", "text": "Ha vinto numerosi premi soprattutto grazie al suo film pi\u00f9 apprezzato, \"Le invasioni barbariche\", che si \u00e8 aggiudicato un Premio C\u00e9sar per il miglior film, un David di Donatello per il miglior film straniero e un Oscar al miglior film straniero.\nBiografia.\nViene educato in una scuola di gesuiti scelta dalla madre cattolica praticante per nove anni. Studia storia all'universit\u00e0 di Montr\u00e9al, dove realizza nel 1962 il primo cortometraggio, \"Seul avec d'autres\". Lavora al National Film Board canadese dedicandosi ai documentari, debutta nell'ambito del lungometraggio nel 1970 con \"Siamo al cotone\", in cui denuncia lo sfruttamento degli operai tessili in Qu\u00e9bec e l'odio tra le comunit\u00e0 anglofone e francofone. I toni aspri del documentario fanno s\u00ec che il Film Board ne vieti la distribuzione per molti anni: l'accaduto, pi\u00f9 che danneggiarlo, non fece altro che dare una scossa alla sua carriera, attraverso la notoriet\u00e0 ottenuta tramite la censura.\nNegli anni settanta si dedica alla produzione cinematografica, avendo successo soprattutto a livello di critica. Come molti intellettuali della sua epoca, Arcand guarda con molto interesse agli ambienti intellettuali europei. \u00c8 per questa ragione che soffrir\u00e0 molto della cattiva ricezione europea del suo \"R\u00e9jeanne Padovani\" a Cannes, nel 1973, film mai uscito nelle sale italiane, che per molto tempo gli apparir\u00e0 come un'ingiustizia. Nel 1985 dirige il film per la televisione \"Murder in the Family\" e l'anno dopo con \"Il declino dell'impero americano\" conquista i favori della critica e del pubblico, con un film satirico e pungente che ritrae un gruppo di amici, intellettuali canadesi. Nominato all'Oscar come migliore film straniero, vince il premio della critica a Cannes e il premio come migliore film canadese al Toronto Film Festival.\nArcand conquista Cannes per la seconda volta l'anno successivo con \"J\u00e9sus de Montr\u00e9al\", ottenendo il premio della giuria. Inoltre ottiene di nuovo la nomination all'Oscar come miglior film straniero. In \"J\u00e9sus de Montr\u00e9al\" il regista prende spunto dal vangelo di Marco per fare della satira sociale, polemizzando contro il mondo moderno e i suoi disvalori. Nel 1993, realizza \"La natura ambigua dell'amore\", adattamento dell'opera teatrale di Brad Fraser, che ha anche sceneggiato il film, \"Unidentified Human Remains and the True Nature of Love\", che tratta di amore, omosessualit\u00e0 e AIDS: si tratta del suo primo film in lingua inglese. In \"Stardom\", nel 2000, fa di nuovo leva sul sarcasmo per prendere in giro il mondo dello spettacolo.\nIl sequel de \"Il declino dell'impero americano\" arriva nel 2003, quando il regista canadese gira \"Le invasioni barbariche\", che a Cannes fa vincere a Marie-Jos\u00e9e Croze il premio come migliore attrice e ad Arcand il premio per la migliore sceneggiatura, mentre nel 2004 si aggiudica l'Oscar come miglior film straniero. Il film riesce ad essere amaro e allo stesso tempo divertente, raccontando l'epoca contemporanea e le sue contraddizioni tra neoliberismo, fine delle ideologie e morte di Dio. Nel 2007 esce \"L'et\u00e0 barbarica\", scelto per chiudere il Festival di Cannes di quell'anno."}
{"id": "1544933", "revid": "287204", "url": "https://it.wikipedia.org/wiki?curid=1544933", "title": "Riccardo del Wessex", "text": "Agiografia.\nLa tradizione che lo voleva re d'Inghilterra \u00e8 probabilmente errata, mentre \u00e8 probabile che fosse un nobile inglese della regione del Wessex che, come pellegrino, si era diretto a Roma insieme ai figli Villibaldo e Vunibaldo, anche loro poi venerati come santi (Villibaldo divenne vescovo di Eichst\u00e4tt e Vunibaldo abate del monastero di Heidenheim). \nDurante il viaggio, attraversata la Manica, seguirono il corso della Senna per giungere fino a Rouen e dirigersi poi in Italia. Il pellegrinaggio tuttavia non si concluse come sperato perch\u00e9 Riccardo mor\u00ec nell'anno 722, mentre si trovava nella citt\u00e0 di Lucca, dove ancora oggi ne \u00e8 conservato il corpo, oggetto di venerazione nella basilica di San Frediano.\nRiccardo fu anche padre di una terza figlia, Valpurga, divenuta anch'essa santa.\nLa memoria liturgica di San Riccardo ricorre il 7 febbraio. "}
{"id": "1544937", "revid": "33689", "url": "https://it.wikipedia.org/wiki?curid=1544937", "title": "Illusionismo", "text": "Lillusionismo (o prestigiazione) \u00e8 un'arte performativa eseguita generalmente a scopo di divertimento o intrattenimento di un pubblico, che ha come scopo quello di far apparire come reali fenomeni comunemente ritenuti impossibili. Per ottenere l'effetto desiderato l'artista (comunemente chiamato \"illusionista\", \"mago\", \"prestigiatore\" o, utilizzando un francesismo, \"prestidigitatore\") utilizza metodi pi\u00f9 o meno complessi che combinano principi fisici (meccanici, chimici, idraulici ed ottici), tecniche psicologiche (gestione della percezione, della memoria e del ragionamento) e abilit\u00e0 manipolative. Ci\u00f2 significa, ovviamente, che l'illusionismo non ha niente a che vedere con il paranormale, ma che ogni effetto magico che viene presentato ha una chiara spiegazione razionale, sebbene essa venga nascosta al pubblico.\nStoria.\nPrima dell'impiego come forma di spettacolo, le tecniche dell'illusionismo venivano talvolta impiegate in contesti religiosi per incutere terrore o mostrare fenomeni soprannaturali, o per altri scopi disonesti come le truffe o il borseggio. La percezione comune della pratica cambi\u00f2 quando, nel XIX secolo, il prestigiatore francese Robert Houdin apr\u00ec a Parigi un teatro dedicato alle esibizioni magiche, presentando per la prima volta numeri di illusionismo davanti a un pubblico benestante e influenzando cos\u00ec colleghi di tutto il mondo.\nPrincipi base.\nIn generale, il compito dell'illusionista \u00e8 quello di creare l'illusione di un accadimento magico nella mente dello spettatore. Lo scopo \u00e8 di intrattenere lo spettatore generando un sentimento di meraviglia. Possono associarsi alla meraviglia anche altri sentimenti, a seconda dello stile, come l'ilarit\u00e0 (mago brillante o comico) o perfino un vago timore (mago bizzarro o alcuni tipi di mentalisti).\nIl fattore psicologico \u00e8 dominante. Esistono illusioni realizzate esclusivamente con l'uso della psicologia (senza \"trucco\") ma non esistono trucchi che siano magici di per s\u00e9. \u00c8 comunque necessario che la mente dello spettatore sia preparata ad accettare come magico il fenomeno a cui sta per assistere.\nEsistono due tipi di \"effetti magici\":\nIn pratica, non \u00e8 realmente importante ci\u00f2 che l'illusionista fa, ma come lo spettatore vive l'effetto. Per esempio \u00e8 realmente possibile memorizzare in modo fulmineo grandi quantit\u00e0 di informazioni ma ci\u00f2 non \u00e8 ritenuto possibile dal senso comune. Un effetto che presupponga questa abilit\u00e0 verr\u00e0 ritenuto magico anche se non lo \u00e8 affatto.\nL'illusionista studia la psicologia umana per trovare quelle falle attraverso cui pu\u00f2 \"introdursi\". La principale falla, ad esempio, \u00e8 quella del completamento logico. La mente, in pratica, date due azioni non direttamente consequenziali inferisce che debba esistere almeno una terza azione che porti dalla prima alla seconda. Come terza azione sar\u00e0 scelta la pi\u00f9 semplice disponibile. Se ad esempio la mano destra ha una pallina in mano mentre si avvicina alla sinistra e successivamente \u00e8 la mano sinistra ad avere una pallina in mano, la mente inferisce che la pallina sia stata passata dalla destra alla sinistra. Il mago utilizza questa falla, per esempio, per trattenere una pallina nella destra (nascondendola) mentre la sinistra mostra un'identica palla che gi\u00e0 aveva in mano.\nTutto ci\u00f2 porta ad un altro principio base: la naturalezza. Perch\u00e9 un'azione \"truccata\" sia accettata come normale da uno spettatore essa deve essere eseguita in modo naturale, ossia deve mimare esattamente il movimento naturale cui essa si ispira. Nell'esempio della pallina, il primo allenamento del prestigiatore sar\u00e0 di studiare il modo in cui egli \u00e8 abituato a passare realmente una pallina da una mano all'altra. Dopodich\u00e9 escogiter\u00e0 un modo per fingere l'azione del passaggio in modo che la finta azione sembri, per quanto possibile, identica all'originale. Una grande parte di tutto ci\u00f2 \u00e8 demandata al \"timing\", ossia alla tempistica e alla coordinazione con cui vengono eseguite le varie azioni. Solitamente si utilizzano movimenti fluidi e connaturati al ritmo naturale delle azioni del prestigiatore.\nUn illusionista potrebbe (in caso limite) cercare di ottenere cose diverse dall'intrattenimento, come condiscendenza, gratitudine, soggezione, denaro e pi\u00f9 in generale potere sulle persone. Gli illusionisti possono spacciarsi per \"maghi\": astrologi, cartomanti, chiromanti, ecc., utilizzando tecniche proprie dell'illusionismo per esercitare la propria professione. Molti lo fanno per fornire comunque un tipo di intrattenimento che si basa sulla fede pi\u00f9 o meno marcata del soggetto. Altri lo fanno in modo fraudolento.\nGeneri.\nUna prima grande distinzione tra i generi dell'illusionismo \u00e8 che lo spettacolo dell'illusionista pu\u00f2 essere parlato o muto, per esempio le grandi illusioni sono spesso \"mute\" mentre sono \"parlate\" la cartomagia, il mentalismo...\nIn generale la prestigiazione si divide in numerosi sottogeneri di seguito descritti.\nMicromagia.\nLa \"micromagia\" (\"close-up\") si riferisce ad un tipo di prestidigitazione adatto ad essere osservato da una distanza ravvicinata al tavolo. Comprende tutti quei giochi di carte, monete, palline di spugna ecc. che possono essere eseguiti a stretto contatto con il pubblico, anche se molti abili prestigiatori riescono a fare grandiosi spettacoli di micromagia in un palcoscenico con il pubblico anche a discreta distanza.\nCartomagia.\nLa cartomagia utilizza le carte da gioco come strumento principale per produrre effetti magici. Pu\u00f2 essere presentata in scena, in sala, in \"close-up\", ecc. Pu\u00f2 servirsi delle sole carte o anche di altri attrezzi, ad esempio monete, dadi e quant'altro. Il soggetto principale dell'illusione per\u00f2 deve essere comunque la carta da gioco.\nSolitamente viene utilizzato un mazzo completo di carte francesi. Tuttavia la cartomagia spazia anche ad altri tipi di mazzi: regionali, come le carte napoletane (mazzo da 40), storiche (come i tarocchi), speciali (carte bianche, carte ESP, carte numeriche, carte alfabetiche, carte illustrate, ecc.). Le magie possono essere realizzate con l'intero mazzo o anche solo con un piccolo gruppo di carte (\"packet trick\").\nI giochi di carte possono essere automatici (ossia non richiedere alcuna abilit\u00e0 manuale), semiautomatici, di destrezza (in cui la componente tecnica svolge un ruolo decisivo) e di manipolazione. Vengono esibiti solitamente in scena o in sala e classicamente consistono nell'apparizione, sparizione o trasposizione di carte (una, un ventaglio di carte o talvolta l'intero mazzo) fra le mani del mago. Lo stesso genere di effetti pu\u00f2 essere per\u00f2 ottenuto anche con molti altri tipi di oggetti.\nMentalismo.\nIl mentalismo riproduce, con il suo stile e il genere di effetti scelti, i presunti poteri paranormali di medium, cartomanti e occultisti.\nLa differenza tra il mentalismo e gli altri generi risiede pi\u00f9 nella presentazione che nei trucchi effettivamente proposti.\nBisogna fare attenzione a non confondere il mentalismo con la \"magia mentale\". Questa seconda \u00e8 simile al mentalismo. Tuttavia mentre un mentalista crea numeri di solo mentalismo, un prestigiatore pu\u00f2 inserire numeri di magia mentale all'interno di uno spettacolo pi\u00f9 vasto. Quel che cambia tra \"Mentalismo\" e \"Magia mentale\" \u00e8 il metodo utilizzato, come anche gli strumenti usati. I numeri di mentalismo sono il pi\u00f9 delle volte eseguiti senza l'ausilio di oggetti, al contrario della magia mentale. Nel Mentalismo l'oggetto dell'evento magico, ci\u00f2 che fa accadere la magia, l'oggetto su cui si vedono gli effetti della magia \u00e8 il mentalista stesso, infatti, quando si fa uso di uno strumento per un numero di mentalismo, esso passa subito in secondo piano. Nella magia mentale invece lo strumento mantiene spesso un certo ruolo all'interno dell'effetto. Un esempio di magia mentale \u00e8 infatti quando un mago, dopo avere fatto scegliere una carta, finge di leggere la mente dello spettatore per rivelarla e farla riapparire dal nulla.\nAlcune volte i trucchi usati sono gli stessi che in altri generi si accompagnano a presentazioni pi\u00f9 tradizionali, ad esempio il mago mentalista pu\u00f2 \"forzare\" una carta in modo da potere conoscere in anticipo la carta in mano allo spettatore. Un normale prestigiatore si avvantaggerebbe di questa informazione per rivelare la carta in qualche maniera magica, ad esempio facendola arrivare in una posizione decisa dallo spettatore. Oppure potrebbe adottare una presentazione di magia mentale fingendo di concentrarsi per leggere la mente dello spettatore e infine rivelare la carta nominandola, per poi magari farla apparire in punta alle dita.\nIl mentalista invece non farebbe mai riapparire la carta. La carta \u00e8 solo un mezzo per creare un effetto mentale: la telepatia. La telepatia, ossia la trasmissione del pensiero, non ha bisogno di qualcosa di materiale, come una carta, per realizzarsi. Il mentalista quindi cercher\u00e0 di fare dimenticare allo spettatore perfino l'esistenza di quella carta. Dapprima chieder\u00e0 allo spettatore di prendere una carta (azione materiale su un mezzo materiale) e di pensarla intensamente. Successivamente ricorder\u00e0 come lo spettatore abbia pensato una carta e di concentrarsi sul suo valore. Qui c'\u00e8 gi\u00e0 una magia: la sparizione del mezzo materiale. Si invita lo spettatore a dimenticare di avere preso una carta e si trasferisce l'esperienza sul piano puramente mentale. Nel prosieguo dell'effetto il mentalista chieder\u00e0 allo spettatore di concentrarsi sul numero che ha liberamente pensato. E qui \u00e8 stato compiuto l'ultimo passaggio: il mentalista ha trasformato nel ricordo dello spettatore la scelta forzata di una carta in una libera scelta mentale di un numero. Quando il mentalista (dopo opportuna recitazione di concentrazione, ecc) riveler\u00e0 questo numero, lo spettatore sar\u00e0 fortemente colpito dall'accaduto e successivamente ricorder\u00e0 ai conoscenti come un mago sia stato capace di leggere il suo pensiero. Differentemente, il ricordo che un mago mentale lascia nello spettatore \u00e8 pi\u00f9 simile alla convinzione che il mago sia riuscito a indovinare la carta scelta.\nCome si pu\u00f2 vedere, il mentalista \u00e8 il mago che, rispetto ad altri, pone maggiore enfasi sulla componente psicologica dei suoi effetti legandosi il meno possibile all'abilit\u00e0 manuale. \u00c8 per questo che spesso gli operatori dell'occulto si avvalgono di tecniche proprie del mentalismo per simulare fenomeni paranormali. La sola differenza \u00e8 lo scopo.\nIpnosi.\nL'ipnosi in illusionismo \u00e8 strettamente legata alla branca del mentalismo.\nMolta gente \u00e8 ancorata alla figura dell'ipnotista in grado di piegare al suo volere le persone dopo averle messe in uno stato di trance.\nLo stato ipnotico (o di trance), in realt\u00e0, \u00e8 uno stato molto comune. Quando ci si \"incanta\" persi nei propri pensieri, ad esempio, ci si pone volontariamente in uno stato di trance. Durante la trance ipnotica un soggetto \u00e8 molto suggestionabile. Si possono cio\u00e8 suggerire al soggetto determinate immagini, concetti, sensazioni ed egli sar\u00e0 portato a ricrearle nella sua mente. Tuttavia un soggetto in trance si rifiuter\u00e0 categoricamente di eseguire qualunque compito o azione contraria alla sua morale.\nL'ipnotista da scena vuole realizzare uno spettacolo in cui dimostra non tanto le reali possibilit\u00e0 dell'ipnosi quanto piuttosto quelle pi\u00f9 spettacolari, magari con un occhio proprio a quegli stereotipi che la gente crede veri. Si trova a dovere affrontare quindi vari problemi, come i seguenti:\nTutto ci\u00f2 ha poco se non nulla a che spartire con l'ipnosi terapeutica: \u00e8 quasi impossibile ipnotizzare istantaneamente un soggetto mai incontrato prima; \u00e8 difficile che un soggetto ipnotizzato accetti di fare cose degradanti mentre raramente le reazioni emotive, sebbene molto potenti, sono visibili a distanza.\nL'ipnotista da scena, dunque, non esiter\u00e0 a ricorrere a trucchi ed accorgimenti vari che spaziano dalla oculata scelta del miglior soggetto possibile e del pi\u00f9 semplice ed efficace effetto da realizzare fino ad arrivare all'utilizzo di compari che fingano di cadere in trance.\nSpesso l'ipnotista utilizza gli stessi spettatori come compari, chiedendo loro (magari sottovoce) di assecondarlo in modo da divertire il pubblico. Se la scelta del soggetto \u00e8 giusta ci\u00f2 pu\u00f2 portare a intrattenimenti di grande qualit\u00e0.\nOvviamente un ipnotista non si limita solo alla scelta di compari. Un professionista del settore dispone di tutta una serie di effetti che sono realizzabili grazie a trucchi, illusioni ottiche, manipolazione verbale, ecc.\nManipolazione.\nLa manipolazione consiste in numeri di pura abilit\u00e0 manuale che posti alla visuale sparizione, apparizione, trasformazione o teletrasporto di oggetti (carte, matite, palle da biliardo o di spugna...) Questo genere si differenzia dagli altri proprio nello stile presentativo (spesso muto) e negli effetti proposti.\nGrandi illusioni.\nLe \"grandi illusioni\" sono note anche come \"magia da palcoscenico\", sebbene non sempre le grandi illusioni vengano presentate su un palcoscenico e non tutte le magie presentate su un palcoscenico rientrino nella categoria delle grandi illusioni, molto spesso infatti sul palcoscenico vengono presentati numeri di mentalismo o close-up.\nUn esempio classico di grande illusione, \u00e8 quello della donna segata in due: l'assistente del mago, o molto pi\u00f9 raramente il mago stesso, viene rinchiusa in una scatola orizzontale, abbastanza ampia da contenere il corpo della persona che vi entra ma corta al punto da lasciare fuori la testa e i piedi; a questo punto l'illusionista taglia a met\u00e0 il corpo rinchiuso nella scatola per mezzo di una grande sega, due grosse lame metalliche vengono inserite al centro della scatola all'altezza della vita di chi vi si trova all'interno. I due pezzi della scatola appena ottenuti, solitamente appoggiati su due tavolini con rotelle, vengono quindi allontanati tra loro e girate in modo da permettere alla persona appena tagliata di vedere i propri piedi che ancora si muovono.\nLe due parti vengono quindi riunite, le lame tolte, la scatola aperta e chi vi era rinchiuso ne esce nuovamente tutto d'un pezzo. Da notare che di questa particolare illusione esistono numerose varianti, quali quella a \"Zig zag\" ovvero la donna tagliata in tre, la donna tagliata in 9 o \"sliser illusion\" (ideata da Franz Harary), la donna tagliata verticalmente a partire dalla testa, il mago tagliato in 2 \"a vista\" da una gigantesca sega elettrica circolare (illusione chiamata \"Death Saw\" ed eseguita da David Copperfield), e innumerevoli altre variazioni sul tema.\nAlcune grandi illusioni non vengono presentate su un palcoscenico propriamente detto ma in spazi aperti adattati per l'occasione.\nAlcuni esempi (tutte illusioni eseguite da David Copperfield) sono:\nAltri numeri del genere sono le esibizioni di escapologia, come faceva Houdini.\nCaratteristica fondamentale delle grandi illusioni \u00e8 l'abilit\u00e0 del mago nel presentare l'effetto utilizzando strumenti di scena particolari.\nIl prestigiatore deve rendere speciale il proprio numero con questo genere di effetti con la recitazione, la musica e altre tecniche teatrali. Una levitazione, presentata con abilit\u00e0, si trasforma in un magico \"volo\" dell'illusionista sul palcoscenico; lo stesso effetto, gestito male, pu\u00f2 trasformarsi nel meno affascinante spettacolo di una valletta sollevata.\nFachirismo.\nConsiste nel presentare al pubblico le pratiche comunemente attribuite ai fachiri, come camminare sui carboni ardenti (\"pirobazia\"), sdraiarsi su un letto di chiodi, fermare il battito cardiaco, levitare. Alcuni di questi numeri si basano su principi fisici controintuitivi: per esempio i carboni ardenti, i quali nonostante l'alta temperatura hanno bassa capacit\u00e0 termica e quindi possono essere toccati per alcuni secondi senza causare scottature, oppure il letto di chiodi, in cui il gran numero di punte su cui \u00e8 distribuito il peso fa s\u00ec che la pressione su ognuna di esse non sia sufficiente a bucare la pelle.\nEscapologia.\nIl termine deriva dall'inglese \"To escape\": evadere, fuggire, liberarsi. Arte che consiste nel sapersi liberare da: catene e lucchetti, manette, camicie di forza, prigioni. Un'elevata preparazione fisica legata ad una conoscenza del proprio corpo e degli strumenti di costrizione usati permettono all'escapologo di riuscire nelle sue imprese: sott'acqua o in equilibrio a decine di metri di altezza appeso a testa in gi\u00f9 oppure contro un timer che far\u00e0 saltare in aria la cassa nella quale vi \u00e8 rinchiuso. L'artista dell'evasione pi\u00f9 famoso di tutti i tempi \u00e8 indiscutibilmente Harry Houdini.\nStili.\nMusicale.\nIn questo caso il prestigiatore si esibisce esclusivamente con il sottofondo di una base musicale. Tali numeri vengono anche chiamati \"muti\", e in genere la musica \u00e8 scelta attentamente in base alle proprie necessit\u00e0 sceniche. Infatti ogni elemento dello spettacolo, ogni momento, deve combaciare perfettamente con precisi passaggi musicali. Ad es. il climax (punto pi\u00f9 alto dello spettacolo) necessiter\u00e0 di una musica forte e coinvolgente, che sottolinei i passaggi eseguiti dall'artista.\nDa palcoscenico.\nStile in cui si utilizza un misto di danza, musica, e una buona presentazione per rappresentare il proprio numero. Uno dei giochi pi\u00f9 famosi appartenenti a questo genere \u00e8 quello della donna tagliata a met\u00e0, grande classico dell'illusionismo.\nDa ristorante.\nLa magia da ristorante (parlour) consiste nell'eseguire giochi di prestigio girando per i tavoli del locale, intrattenendo cos\u00ec le persone sedute attorno al tavolo. La micromagia si adatta bene a questo scopo, avendo come caratteristica essenziale quella di richiedere la vicinanza del pubblico. Il mago da ristorante quindi si ferma ai tavoli esibendosi di volta in volta davanti a poche persone.\nTelevisivo.\nIl genere televisivo viene citato a parte per la peculiarit\u00e0 stessa dell'esibizione in televisione. Infatti, mentre in teatro o in piazza o al ristorante il pubblico osserva in ogni momento il prestigiatore scegliendo quando distogliere lo sguardo e dove guardare, in TV \u00e8 il cameraman che decide cosa inquadrare, quindi il prestigiatore dovr\u00e0 adattarsi a ci\u00f2. Nel caso delle esibizioni televisive la misdirection dovr\u00e0 tenere particolarmente conto delle inquadrature, e sfruttarle abilmente per distrarre lo spettatore o attirare la sua attenzione.\nPer bambini.\nI numeri per bambini, molto richiesti soprattutto nelle feste di compleanno, sono spesso semplici e divertenti, pieni di oggetti colorati. Il pubblico infantile, infatti, non essendo \"smaliziato\" come quello adulto, non necessita tanto di effetti complessi ed elaborati quanto di giochi semplici e di immediato impatto, che facciano divertire gli astanti. Al contrario di quanto possa sembrare, lavorare con i bambini \u00e8 difficoltoso, a causa della vivacit\u00e0 del pubblico infantile.\nDa strada (Street magic).\nIl mago da strada esegue numeri che spesso coinvolgono il pubblico in prima persona, si fa aiutare da volontari e cerca di essere allegro e divertente. Non raramente \u00e8 attorniato dal pubblico, cosa anomala per un prestigiatore che in genere non deve avere spettatori alle spalle o di fianco. Per questa ragione dovr\u00e0 eseguire effetti appositi che possano essere seguiti da varie angolazioni senza che ne venga svelato il trucco.\nPickpocket.\nIl borseggiatore \u00e8 un artista che pratica l'arte del \"pick-pocketing\", ovvero la sottrazione di portafogli, orologi, cravatte ecc. sotto il naso del volontario, senza che quest'ultimo si accorga di nulla (ovviamente gli oggetti vengono restituiti alla fine del gioco). \u00c8 un'arte che deriva dalle tecniche dei veri e propri borseggiatori, ma che viene utilizzata dai prestigiatori per divertire il pubblico. Necessita, oltre che di una grande padronanza delle tecniche manuali, anche di ottime capacit\u00e0 di misdirection e comunicazione, indispensabili per sviare l'attenzione del pubblico. Uno dei maggiori esponenti a livello italiano e internazionale in questo campo \u00e8 Elio Degrandi alias Mago Alexander, che dopo i grandi successi televisivi ora addestra addirittura le forze dell'ordine per difendere i cittadini dai borseggiatori.\nTeorie di base.\nNaturalezza.\nOgni azione eseguita, che sia \"truccata\" o meno, deve risultare naturale. Ogni persona ha un proprio modo di comportarsi e di eseguire determinate azioni. Il prestigiatore studia s\u00e9 stesso ed il proprio modo di comportarsi e di eseguire determinate azioni. In base a questo studio crea le sue tecniche personali o (pi\u00f9 spesso) adatta alla sua gestualit\u00e0 le tecniche esistenti.\nPrendiamo il caso di un \"falso deposito\". Bisogna fingere di depositare, per esempio, una moneta con la mano destra nella mano sinistra. Questa azione deve essere eseguita nell'esatto (o quasi) modo in cui si esegue un vero deposito. Se questo non dovesse verificarsi lo spettatore noterebbe subito la discrepanza con le ovvie conseguenze del caso.\nMisdirection.\nLa \"misdirection\" (direzione dell'attenzione) \u00e8 una sorta di sottofondo costante di ogni buon gioco di prestigio. Essa consiste nella capacit\u00e0 del prestigiatore di attirare l'attenzione del pubblico solo sulle parti del gioco o della scena che egli ritiene opportune, permettendo cos\u00ec di sviare l'attenzione da movimenti e mosse che non devono essere viste e ricordate. In questo modo il pubblico avr\u00e0 l'impressione di azioni pienamente legittime laddove in realt\u00e0 sono stati realizzati dei \"trucchi\".\nLa misdirection si produce con lo sguardo, con il tono della voce, con i movimenti e soprattutto con tecniche psicologiche che permettano di fare focalizzare l'attenzione del pubblico su ci\u00f2 che il prestigiatore ritiene opportuno.\nMovimenti grandi e piccoli.\nUna regola base nella teoria illusionistica \u00e8 che un movimento grande ne copre uno pi\u00f9 piccolo. Se ad esempio saluto ondeggiando la mano, tutti vedranno il saluto ma nessuno noter\u00e0 se durante il saluto io muovo il pollice. Se invece fermo l'ondeggiare della mano, il movimento grande sparisce e subito tutti sono in grado di notare il pollice che si muove.\nTiming.\nIl \"timing\" \u00e8 traducibile sia come ritmo che come tempismo, tempestivit\u00e0, ecc. Tutte le tecniche magiche devono essere eseguite con il corretto timing.\nImmaginiamo ad esempio un baro che al tavolo di poker debba distribuire le carte. Ne distribuisce tre normalmente, poi deve darsi la quarta prendendola per\u00f2 da sotto il mazzo dove ha preparato il suo punto. Si allener\u00e0 allora ad eseguire la tecnica in modo che simuli esattamente l'azione reale. Ma ci\u00f2 non basta. Per non essere scoperto dovr\u00e0 essere in grado anche di dare il giusto timing. Ossia fra la distribuzione delle prime tre carte e quella della quarta non si dovr\u00e0 notare alcun cambio di ritmo."}
{"id": "1544950", "revid": "767487", "url": "https://it.wikipedia.org/wiki?curid=1544950", "title": "Via Montenapoleone (film)", "text": "Via Montenapoleone \u00e8 un film del 1987 diretto dal regista Carlo Vanzina.\nTrama.\nNella rinomata via Montenapoleone si intrecciano le storie di vari personaggi dell'alta borghesia milanese.\nElena \u00e8 una fotografa di successo che vive varie avventure amorose ma deve pagare i debiti di un padre fannullone: quando questi muore dopo l'ennesimo eccesso si scopre incinta e decide di tenere il figlio che deve nascerle, sposando un amico.\nMargherita \u00e8 una bella donna borghese, ricca e annoiata, che decide di lavorare in un'agenzia di pubbliche relazioni: innamoratasi di un architetto play-boy viene poi lasciata e scopre che lei era solo una delle sue conquiste, cos\u00ec rientra delusa nei ranghi familiari.\nFrancesca ha un'agenzia di organizzazione di eventi ed \u00e8 molto possessiva nei confronti del figlio adolescente, timido con le ragazze: questi \u00e8 avviato alla scoperta del sesso da Chiara, la socia in affari della madre, che rimane sconvolta dalla scoperta. Solo dopo qualche mese riusciranno a chiarirsi.\nGuido \u00e8 un giornalista omosessuale, riservato e sensibile, che vive con disagio la sua condizione ma che poi riuscir\u00e0 a farsi accettare per quello che \u00e8 dai colleghi e soprattutto dalla madre, che inizialmente non capisce la situazione ma che diverr\u00e0 comprensiva dopo un tentativo di suicidio del figlio.\nLuca e Raffaella preparano il loro matrimonio esagerato, lei estremamente snob, lui yuppie rampante; dopo pochi mesi il matrimonio naufraga e si incontrano in via Montenapoleone con i rispettivi nuovi compagni.\nCuriosit\u00e0.\nNel film c'\u00e8 una scena di un concorso di bellezza, in cui il conduttore \u00e8 Beppe Cuva, presentatore di selezioni regionali a Miss Italia. Tra le concorrenti di questa scena ci sono alcune ragazze che hanno realmente partecipato al concorso.\nNel film, durante la riunione di redazione del giornale per cui lavora Luca Barbareschi, il redattore che pronuncia la battuta omofoba \u00e8 il futuro scrittore Andrea G. Pinketts, presentato nei crediti con il suo vero nome di Andrea Pinchetti."}
{"id": "1544951", "revid": "1632387", "url": "https://it.wikipedia.org/wiki?curid=1544951", "title": "Labyrinth (Labyrinth)", "text": "Labyrinth \u00e8 il quarto album della Power/Progressive metal band Labyrinth, pubblicato nel 2003."}
{"id": "1544952", "revid": "1632387", "url": "https://it.wikipedia.org/wiki?curid=1544952", "title": "Freeman (Labyrinth)", "text": "Freeman \u00e8 il quinto album della Power/Progressive metal band Labyrinth, pubblicato nel 2005."}
{"id": "1544954", "revid": "1649409", "url": "https://it.wikipedia.org/wiki?curid=1544954", "title": "Alison Moyet", "text": "Ha iniziato utilizzando la sua voce contraddistinta da potenti toni bassi, a cavallo tra blues e soul, in un contesto elettronico synthpop ed electropop. Ha raggiunto il successo internazionale con il duo Yazoo insieme al tastierista Vince Clarke, gi\u00e0 membro fondatore dei Depeche Mode.\nHa intrapreso poi la carriera solista, maggiormente orientata verso il pop, all'inizio, e il rock, in s\u00e9guito, dando ampio spazio al sottogenere romantico della ballad e a numerose cover di brani di altri artisti, tra cui la numero 2 inglese \"That Ole Devil Called Love\", a tutt'oggi il suo miglior piazzamento in classifica con un singolo. L'album di debutto, \"Alf\", e la sua prima raccolta di successi, \"Singles\", hanno raggiunto entrambi il numero 1 nella classifica degli album nel Regno Unito. Altri successi sono arrivati dal suo secondo album, \"Raindancing\", piazzatosi al numero 2 come il pi\u00f9 recente \"The Minutes\", e la raccolta di cover, \"Voice\", al numero 7.\nLa cantante, che, nel 2002, ha ottenuto due nomination, una ai Brit Awards (link) come \u00abMiglior Voce Femminile\u00bb per l'album \"Hometime\", e una al premio Mercury Music Prize, ha avuto un'esperienza di successo anche come attrice di teatro, recitando il ruolo della matrona Mama Morton, nel musical intitolato \"Chicago\" nel 2001.\nBiografia.\nNasce a Billericay, nella contea inglese dell'Essex, da padre francese e madre britannica. Cresce a Basildon. Lasciata la scuola all'et\u00e0 di 16 anni, lavora come commessa e diventa accordatrice di pianoforti. Tra la fine degli anni settanta e l'inizio degli anni ottanta, con il soprannome \"Alf\", prende parte di una serie di gruppi punk rock, pub rock e blues, attivi nell'area sud-orientale dell'Essex, tra cui The Vandals, The Screamin' Ab Dabs, The Vicars e The Little Roosters.\n1981 - 1983: Yazoo.\nNel 1981, ha inizio la sua carriera pop \"mainstream\", quando forma il duo electropop Yazoo, insieme all'ex membro fondatore dei Depeche Mode, il tastierista Vince Clarke. A causa dell'omonimia con un'etichetta discografica locale, la Yazoo Records, negli USA il duo cambia il nome in Yaz. Gli Yazoo ottengono diversi successi in formato singolo, tra cui \"Only You\", \"Don't Go\", \"Situation\" e \"Nobody's Diary\", contenuti nei due album \"Upstairs at Eric's\", del 1982 e \"You and Me Both\" del 1983. Il gruppo diventa famoso proprio grazie alla riuscita unione dei suoni elettronici, tipici di Clarke, con la calda voce soul della Moyet.\nMa quello che all'inizio costituisce un punto di forza, diventa presto un ostacolo insormontabile e, nel 1983, la Moyet e Clarke decidono di sciogliere gli Yazoo per insanabili divergenze musicali. Cos\u00ec, mentre Clarke prosegue il suo cammino prima con The Assembly, quindi con gli Erasure, la Moyet firma con la Columbia Records/CBS dando inizio a una carriera solista.\n1984: il debutto da solista.\nNel 1984, la Moyet pubblica l'album del debutto solista, \"Alf\", dal soprannome che aveva nel periodo punk, prodotto dal duo di produttori britannici Jolley &amp; Swain. Il disco viene composto dai due produttori, insieme alla stessa Moyet, ad eccezione del brano \"Invisible\", scritto esclusivamente per lei da Lamont Dozier. \"Alf\" ottiene successo nel Regno Unito, dove raggiunge la vetta della classifica degli album, producendo tre singoli internazionali di successo, \"Love Resurrection\", \"All Cried Out\" e \"Invisible\". Negli Stati Uniti, \"Invisible\", il singolo che dei tre riscuote meno successo nel Regno Unito, entra invece nella Top 40 di Billboard. In alcuni paesi europei, ma non nel Regno Unito, l'etichetta sfrutta il grande successo ottenuto dall'album, pubblicando un quarto singolo extra, intitolato \"For You Only\".\nNel 1985, la Moyet canta al Live Aid, assieme a Paul McCartney, Paul Young, David Bowie, Pete Townshend e Bob Geldof, i cori in \"Let It Be\" dei Beatles. Lo stesso anno, durante la promozione finale di \"Alf\", pubblica un ulteriore 45 giri, non incluso sul 33, costituito dalla cover del classico intitolato \"That Ole Devil Called Love\", che arriva fino al numero 2 nella classifica dei singoli nel Regno Unito, la numero 1 in Nuova Zelanda e la numero 5 nei Paesi Bassi.\n1987: \"Raindancing\".\nNel 1986, ottiene un altro grande successo in madrepatria con il singolo \"Is this Love?\" (scritto insieme a David A. Stewart degli Eurythmics), segu\u00ecto, nel 1987, dal secondo album solista, \"Raindancing\". Produce anche altri singoli di successo, tra cui una cover dei Floy Joy, \"Weak in the Presence of Beauty\", \"Ordinary Girl\", \"Sleep Like Breathing\", duetto con Jim Kerr dei Simple Minds, la cui partecipazione, a causa di problemi di casa discografica, non viene accreditata.\nLo stesso anno pubblica un'altra cover, \"Love Letters\", che raggiunge il numero 4 nel Regno Unito, partecipa, con altri artisti, anche all'album natalizio \"A Very Special Christmas\" con una cover del brano \"The Coventry Carol\".\n1991: \"Hoodoo\".\nDopo un periodo di riflessione personale e professionale, nel 1991, esce il terzo album, \"Hoodoo\", che, segna l'inizio della lunga collaborazione con Pete Glenister, allontanandosi dal pop leggero di \"Raindancing\", e connotandosi invece come un album pi\u00f9 introspettivo, orientato verso il sociale. Nonostante lo scarso supporto e promozione dall'etichetta, l'album ottiene un buon successo di vendite nel Regno Unito, sfiorando la Top 10, facendo candidare la Moyet alla nomination per un Grammy Award negli Stati Uniti. L'uscita dell'album segna l'inizio di quella che sarebbe diventata una lunga battaglia per garantirsi il controllo completo della direzione artistica da intraprendere. Come molti altri artisti, la Moyet \u00e8 riluttante a registrare brani leggeri di pop radiofonico e da classifica, che abbiano come unico scopo quello di diventare dei successi usa e getta.\n1994: \"Essex\".\nIl quarto album, \"Essex\", esce nel 1994. Il titolo, dal nome della sua contea di nascita, suggerisce che si tratta di un lavoro personale, improntato alle atmosfere cupe e introspettive caratterizzanti il disco precedente. Anche in questa occasione nasceranno controversie causate dall'insoddisfazione della Casa discografica, diventata nel frattempo il colosso Sony Music, che obbliga la Moyet a registrare di nuovo e riprodurre alcune delle tracce dell'album, insistendo soprattutto sulla presenza di bonus tracks, costituite da remix, allo scopo di creare un prodotto pi\u00f9 commerciale e vendibile. Il singolo \"Whispering Your Name\" \u00e8 l'unico dei quattro estratti a raggiungere la Top 20, arrivando fino al numero 18, mentre gli altri tre, \"Falling\", \"Getting into Something\" e \"Ode to Boy II\" (seconda parte di \"Ode to Boy\", scritto con gli Yazoo) vagano tra la Top 40 e la Top 60 inglese. Quanto all'album, rimarr\u00e0 il pi\u00f9 basso in classifica nella carriera della Moyet.\nDopo la pubblicazione di \"Essex\", la Sony Music fa uscire la prima di una serie di ravvicinate raccolte di successi di Alison Moyet. Con la compilation \"Singles\" del 1995, l'etichetta ottiene finalmente il successo commerciale. L'album entra infatti direttamente al numero 1 nella classifica degli album nel Regno Unito, anche se i due brani inediti, inseriti nella compilation \"The First Time Ever I Saw Your Face\" e \"Solid Wood\", pubblicati come singoli, avranno vita breve. Seguir\u00e0 un tour britannico di concerti dal vivo, al termine del quale verr\u00e0 ripubblicata in un doppio CD la raccolta \"Singles\", contenente anche un bonus disc live, intitolato \"Live (No Overdubs)\", che raggiunger\u00e0 il numero 20.\nLo stesso anno partecipa, insieme alla cantante irlandese Sin\u00e9ad O'Connor, al popolare programma televisivo \"Later With Jools Holland\" sulla BBC come corista durante una delle ultime apparizioni di Dusty Springfield nel brano \"Where Is a Woman to Go?\".\nA causa di continue liti e disaccordi con la Sony Music, la Moyet non registrer\u00e0 alcun album di inediti di studio per oltre otto anni, dopo la pubblicazione di \"Essex\". Durante questo periodo, comunque, metter\u00e0 la sua voce al servizio di altri artisti, collaborando a brani di Tricky, Sylk-130, Ocean Colour Scene, The Lightning Seeds e King Britt, e partecipando anche alla tranche britannica della tourn\u00e9e dei Lilith Fair.\nIl 2001 vede l'uscita di un'altra raccolta, \"The Essential Alison Moyet\", completata, nel 2002, da un DVD omonimo.\n2002: \"Hometime\".\nNell'agosto del 2002, dopo anni di forzato ritiro dalle scene e ripetuti rifiuti di scendere a compromessi, la Moyet, ora libera dal contratto con la Sony Music, firma un contratto con la Sanctuary Records, pubblicando il suo quinto album di inediti, \"Hometime\", prodotto dal team The Insects, gi\u00e0 produttori per i Massive Attack e per Madonna. La pubblicazione del nuovo album, che raggiunge il numero 18 in classifica nel Regno Unito, lancia la Moyet nella Top 5 delle artiste britanniche pi\u00f9 vendute del 2002.\nLo stesso anno, riceve una nomination per il Brit Award, come \u00abMiglior Voce Femminile\u00bb, venendo nominata anche per il premio Mercury Music Prize.\nIl 6 settembre del 2004 viene pubblicata \"Voice\", una compilation di cover che raggiunge il numero 7 della classifica del Regno Unito. Prodotto e realizzato da Anne Dudley, vincitrice di un Academy Award, l'album verr\u00e0 ristampato con le bonus track, \"Alfie\" e \"Almost Blue\". Nel 2006, a completamento della compilation, viene pubblicato il DVD \"One Blue Voice\", contenente una raccolta di cover.\n2007: \"The Turn\".\nNel dicembre del 2006, Alison Moyet firma un nuovo contratto discografico con la W14, la nuova etichetta della Universal Music Group. Il nuovo album, \"The Turn\", \u00e8 uscito il 15 ottobre 2007, preceduto di una settimana dal primo singolo, \"One More Time\", e segu\u00ecto, qualche tempo dopo, dal secondo estratto, \"A Guy Like You\". Entrambi i singoli, per\u00f2, sono rientrati a malapena tra i primi 150 in classifica. L'album, invece, \u00e8 entrato nella classifica degli album al numero 21 una settimana dopo la sua pubblicazione.\nAttivit\u00e0 teatrale.\nDebutta in teatro a Londra, nel 2001, nel musical \"Chicago\", ottenendo il plauso della critica. Recita il ruolo della matrona \"Mama\" Morton per un periodo di sei mesi.\nNel 2006 compare nella pi\u00e8ce teatrale \"Smaller\", imbarcandosi in una tourn\u00e9e regionale, prima di approdare al Lyric Theatre di Londra. Oltre a recitare il ruolo della co-protagonista, insieme all'attrice comica Dawn French, la Moyet compone inoltre tre nuove canzoni per la produzione, inserite anche nel suo album, \"The Turn\".\nVita privata.\nIl suo secondo marito, David, \u00e8 un assistente sociale. Ha tre figli, nati nel 1985, 1988 e 1996.\nTifa per il Southend United Football Club, la squadra nel cui stadio di casa \u00e8 stato girato parte del videoclip di \"Is this Love?\". A questa squadra, la cantante ha dedicato la canzone \"Blue\", in seguito utilizzata come sigla della serie televisiva britannica \"Playing the Field\", che seguiva le vicende di una squadra di calcio femminile al di fuori del campo da gioco."}
{"id": "1544956", "revid": "547992", "url": "https://it.wikipedia.org/wiki?curid=1544956", "title": "Francesca Ventura", "text": "Biografia.\nAttrice dalle molteplici esperienze artistiche, ha lavorato in teatro con Arnoldo Fo\u00e0, Vittorio Gassmann, Enrico D'Amato, Maurizio Scaparro, Franco Branciaroli. In seguito anche regista e autrice. \nDebutta al cinema con Alberto Sordi nel film \"In viaggio con pap\u00e0\", lavorando successivamente con Carlo Lizzani, Liliana Cavani, Nikita Michalkov, Peter Greenaway, Carlo Verdone, Marco Risi, Carlo Vanzina e molti altri.\nHa raggiunto una diffusa notoriet\u00e0 grazie alla televisione, interpretando il popolare personaggio di Tisini, antipatica \"secchiona\" della classe, nel telefilm \"I ragazzi della 3\u00aa C\".\nNel dicembre del 2007 ha pubblicato il romanzo \"Rosso d'annata\", un giallo, con ritmo da commedia, ambientato in un remoto paesino toscano.\nIl 3 luglio 2010 \u00e8 uscito in libreria \"Giallo Etrusco\", sempre con la stessa ambientazione.\n\u00c8 direttore artistico, ideatrice e curatrice della rassegna di musica, teatro, cinema e danza \"Sovana in Arte\", che si svolge a Sovana, Toscana."}
{"id": "1544960", "revid": "287204", "url": "https://it.wikipedia.org/wiki?curid=1544960", "title": "Locomotiva DB 103", "text": "La locomotiva serie 103 \u00e8 una serie di locomotive elettriche tedesche, operata originariamente dalla Deutsche Bundesbahn. Per lungo tempo \u00e8 stata considerata l'ammiraglia delle locomotive tedesche.\nStoria.\nDurante i primi decenni successivi alla seconda guerra mondiale, la Deutsche Bundesbahn si \u00e8 concentrata nell'acquisto di un grande numero di locomotive elettriche unificate. Gli obiettivi erano quelli di promuovere il programma di elettrificazione delle tratte e di rimpiazzare i vecchi modelli di locomotive. A quel tempo la velocit\u00e0 di sembrava sufficiente ma, con il miglioramento delle condizioni economiche, la competizione con altri metodi di trasporto, specialmente quello automobilistico, stava incrementando.\nDurante gli anni cinquanta l'idea generale era quella di migliorare le locomotive di serie 19, risalenti a prima della guerra, per portarle ad una velocit\u00e0 massima di 180\u00a0km/h ma la struttura di questi modelli era ormai obsoleta e l'impianto frenante era stato ritenuto insufficiente. I nuovi piani di rinnovamento avevano come obiettivo un modello dalla velocit\u00e0 massima di 200\u00a0km/h con rodiggio Co'Co' per limitare il peso per asse a . Alcuni elementi di questo nuovo progetto, come i carrelli per l'alta velocit\u00e0, sono stati testati su alcune unit\u00e0 della Serie E 10.\nPrototipi.\nNel 1965 vennero ultimati quattro prototipi, introdotti al pubblico durante la \"Internationale Verkehrsausstellung\" (Fiera Internazionale dei Trasporti) di Monaco nel giugno 1965, che presero la denominazione di Serie E 03 (o Serie 103.0 a seguito del rinnovamento del sistema di numerazione). Durante delle corse di prova ad Augsburg raggiunsero una velocit\u00e0 costante di 200\u00a0km/h ma questo dimostr\u00f2 che la potenza di (6\u00a0420\u00a0kW di potenza oraria) non era sufficiente. Prima della definitiva messa in produzione, oltre a un potenziamento dei motori, si rese anche necessario un rinforzo ai trasformatori.\nProduzione in serie.\nIl primo modello di produzione in serie della Serie 103.1 \u00e8 stato messo in servizio il 27 maggio 1970. La DB aveva progettato di introdurre un nuovo servizio InterCity con veloci collegamenti tra le maggiori citt\u00e0, con servizio di prima classe, entro l'autunno del 1971 per cui la nuova locomotiva doveva essere in grado di trainare treni da 400t a 200\u00a0km/h. Con un numero totale di 145 unit\u00e0 prodotte, la Serie 103.1 divenne la colonna portante dei servizi Trans-Europ Express e InterCity. A partire dal modello 103.216 la lunghezza totale della locomotiva venne aumentata di 700\u00a0mm per offrire pi\u00f9 spazio al personale in cabina.\nIn aggiunta ai sistemi Sifa e PZB, la Serie 103.1 era stata dotata del sistema LZB come sistema di sicurezza del treno per velocit\u00e0 superiori ai 160\u00a0km/h. La locomotiva, inoltre, era dotata del sistema AFB (\"Automatische Fahr- und Bremssteuerung\", Controllo automatico di velocit\u00e0 e frenata) che manteneva il treno alla velocit\u00e0 desiderata in modo costante.\nServizio.\nNonostante l'inaugurazione del nuovo servizio InterCity, solo poche linee erano omologate per la velocit\u00e0 di 200\u00a0km/h e mancavano anche i permessi da parte del governo federale tedesco per il raggiungimento di velocit\u00e0 superiori ai 160\u00a0km/h. Per questi motivi, nei suoi primi anni di servizio regolare, la Serie 103 non pot\u00e9 raggiungere la propria velocit\u00e0 massima. Un grave incidente, accaduto il 21 luglio 1971, ritard\u00f2 ulteriormente l'introduzione regolare dei servizi ad alta velocit\u00e0: il sistema AFB sul modello 103.106 fu sospettato di aver accelerato in modo incontrollabile il treno, risultando in un deragliamento con 23 morti e 121 feriti.\nAgli inizi del 1979 il servizio Intercity venne modificato per comprendere anche la seconda classe, poich\u00e9 stava diventando largamente popolare. In quel periodo la velocit\u00e0 massima di 200\u00a0km/h era permessa su diverse linee omologate e i problemi tecnici erano stati superati: la pi\u00f9 grande sfida per la serie 103 ora, era quella di trainare i pesanti treni da 600\u00a0t a quelle velocit\u00e0.\nFino al 1987 (con l'introduzione della serie 120) la serie 103 ebbe quasi il monopolio dell'alta velocit\u00e0 in Germania ma con la prima introduzione del servizio ICE, nel 1989, questa locomotiva perse il titolo di ammiraglia delle ferrovie tedesche.\nNei primi anni novanta, poi, l'uso intensivo port\u00f2 ad un numero sempre crescente di guasti e problemi. Questa tendenza venne intensificata anche dal fatto che le DB tagliarono pesantemente i fondi destinati alla manutenzione dei rotabili.\nA causa dell'usura costante, le DB decisero di rimpiazzare la serie 103 con la nuova serie 101, entrata in servizio nel 1996. Negli anni seguenti la serie 103 venne declassata a servizi minori ma i motori, a causa di un rapporto di trasmissione decisamente lungo, non erano adatti a frequenti fermate e partenze tipiche dei servizi locali e quindi le locomotive subirono un'usura ancora maggiore. Dopo un breve ritorno in servizio nel 1998, poich\u00e9 tutti i treni ICE vennero temporaneamente ritirati dal servizio a seguito del disastro ferroviario di Eschede, tutte le rimanenti unit\u00e0 della serie 103 vennero ritirate definitivamente dal servizio regolare nel 2003.\nLivree e differenze.\nLa colorazione scelta per questo modello di locomotive era originariamente la classica combinazione rosso-crema tipica delle linee TEE, con la parte inferiore della scocca colorata di rosso e quella superiore color crema. Le quattro locomotive prototipo serie E03 differiscono dai modelli di produzione in serie per via di una banda ornamentale bianca che divideva i due colori principali. Altra differenza chiaramente visibile \u00e8 la serie di grate per la ventilazione dei motori sulle fiancate: una sola fila per i prototipi, due file per il modello in serie. La parte inferiore della cassa era colorata di nero sia sulle E03 sia sulla Serie 103.1 anche se alcuni modelli l'hanno vista riverniciata di rosso uniformando la parte inferiore della scocca e il pancone frontale.\nIl modello 103.109 ha ricevuto una colorazione particolare con una banda grigio argento attorno alle grate di ventilazione sulle fiancate come elegante ornamento.\nDurante i primi anni novanta tutti i modelli sono stati riverniciati con la nuova colorazione \"orientrot\" (rosso orientale) che consisteva in una colorazione uniforme rossa e uno \"scudo\" bianco sul frontale.\nNel 1991 il modello 103.101 \u00e8 stato riverniciato nella livrea Lufthansa Airport Express bianca e gialla, insieme ad alcune carrozze passeggeri. La particolarit\u00e0 di questa livrea consiste nel fatto che il logo DB non era pi\u00f9 presente ed \u00e8 stato sostituito con quello del servizio Airport Express della Lufthansa.\nNel 1995 il modello 103.220 ha ottenuto una particolare livrea blu, gialla, verde e azzurra per il servizio su alcuni treni turistici. I colori scelti rappresentano i quattro elementi.\nUn solo modello, la 103.233, \u00e8 stato colorato nella pi\u00f9 recente livrea \"verkehrsrot\" (rosso traffico) nell'agosto 2000 su iniziativa del produttore di modellini Roco."}
{"id": "1544969", "revid": "1632387", "url": "https://it.wikipedia.org/wiki?curid=1544969", "title": "WarCry", "text": "I WarCry sono una band power metal spagnola fondata nel 2001 ad Oviedo dal cantante Victor Garc\u00eda, ex componente degli Avalanch.\nBiografia.\nNel 2001 Victor Garc\u00eda e il batterista Alberto Ardines, all'epoca agli Avalanch, decisero di registrare un album con i brani che avevano composto nel tempo libero. A essi si aggiunsero poco dopo i chitarristi Fernando Mon e Pablo Garc\u00eda. Venuti a conoscenza del progetto parallelo, gli Avalanch allontanarono Garc\u00eda e Ardines dalla band.\nIl primo album, \"WarCry\", usc\u00ec il 17 aprile 2002 con etichetta Avispa, ottenendo positivi riscontri. Poco dopo al gruppo si aggiunse il bassista Alvaro Jard\u00f3n, mentre nell'agosto 2002 arriv\u00f2 il tastierista Manuel Ramil.\nIl secondo album, \"Sello De Los Tiempos\", venne pubblicato nel dicembre 2002, sempre con l'Avispa. Nello stesso mese il gruppo incominci\u00f2 un tour per la Spagna che dur\u00f2 un anno e che li vide suonare a fianco di Saratoga, Bar\u00f3n Rojo, Sepultura, Avalanch, Moonspell e Rage. Al termine del tour Jard\u00f3n lasci\u00f2 la band citando \"motivi musicali e personali\"."}
{"id": "1544971", "revid": "339392", "url": "https://it.wikipedia.org/wiki?curid=1544971", "title": "Berlin Anhalter G\u00fcterbahnhof", "text": ""}
{"id": "1544972", "revid": "339392", "url": "https://it.wikipedia.org/wiki?curid=1544972", "title": "Anhalter G\u00fcterbahnhof", "text": ""}
{"id": "1544973", "revid": "339392", "url": "https://it.wikipedia.org/wiki?curid=1544973", "title": "Anhalter Gueterbahnhof", "text": ""}
{"id": "1544974", "revid": "339392", "url": "https://it.wikipedia.org/wiki?curid=1544974", "title": "Anhalter Guterbahnhof", "text": ""}
{"id": "1544975", "revid": "339392", "url": "https://it.wikipedia.org/wiki?curid=1544975", "title": "Berlin Anhalter Gueterbahnhof", "text": ""}
{"id": "1544976", "revid": "339392", "url": "https://it.wikipedia.org/wiki?curid=1544976", "title": "Berlin Anhalter Guterbahnhof", "text": ""}
{"id": "1544982", "revid": "125007154", "url": "https://it.wikipedia.org/wiki?curid=1544982", "title": "Skins (serie televisiva 2007)", "text": "Skins \u00e8 una serie televisiva britannica vincitrice del premio BAFTA, trasmessa per la prima volta tra il 2007 e il 2013, che segue tre gruppi di adolescenti di Bristol (citt\u00e0 situata a sud-ovest della Gran Bretagna) durante gli ultimi due anni di scuole superiori. La controversa trama affronta argomenti quali famiglie problematiche, disturbi della personalit\u00e0, disordini alimentari, abuso di droghe, autismo, sessualit\u00e0, gravidanza giovanile, malattie mentali e morte. La serie \u00e8 stata ideata dagli scrittori padre e figlio Bryan Elsley e Jamie Brittain per la \"Company Pictures\".\nLa serie \u00e8 stata trasmessa in Regno Unito e Irlanda dal 25 gennaio 2007 sul canale E4, mentre in Italia la serie viene trasmessa in anteprima dal 20 gennaio 2008 sul canale MTV Italia e su Jimmy, che ha trasmesso la prima stagione in contemporanea con MTV Italia dal 23 gennaio 2008 e mandato in anteprima la seconda. Tutte le sette stagioni di Skins sono inoltre disponibili su Netflix gi\u00e0 al debutto italiano del 22 ottobre 2015.\nLa serie \u00e8 famosa per l'utilizzo di giovani attori e sceneggiatori esordienti. Il cast \u00e8 stato completamente rinnovato ogni due anni, ovvero quando gli studenti terminano le scuole superiori.\nTrama.\nLa storia ruota attorno alla vita di un gruppo di amici, dai sedici ai diciotto anni, che vivono nella cittadina di Bristol, in Inghilterra. Ogni episodio tratta un personaggio in particolare tra i protagonisti, approfondendone le vicende; tuttavia sono molteplici le situazioni sviluppate lungo il corso della serie. Il titolo della serie fa riferimento al termine gergale inglese per indicare la carta leggera usata per preparare sigarette di qualsiasi tipo.\nPrima generazione (prima e seconda stagione).\nTony Stonem (Nicholas Hoult) \u00e8 un ragazzo molto popolare, attraente ed intelligente che piace molto alle ragazze e si diverte a manipolare le persone. La fidanzata di Tony, Michelle Richardson (April Pearson) non riesce a sopportare il suo comportamento malizioso e manipolatore e si sente tradita e trascurata dal ragazzo. Sebbene appaia a prima vista una ragazza superficiale e presuntuosa, in realt\u00e0 \u00e8 schiava di Tony fino ad accettarne passivamente tutte le azioni e a perdonarlo nonostante i suoi continui tradimenti e bugie. Lo stesso Tony dimostra di essere protettivo e molto affezionato a sua sorella Effy (Kaya Scodelario) che \u00e8 sempre pronto a difendere e ad appoggiare. Sid Jenkins (Mike Bailey) \u00e8 un ragazzo con poca fiducia in se stesso nonch\u00e9 il migliore amico di Tony, innamorato a sua volta di Michelle. Sid vede in Tony un modello da imitare sebbene quest'ultimo non si faccia scrupoli a sfruttare la sua insicurezza a suo vantaggio; il loro rapporto cambia quando Sid incontra Cassie Ainsworth (Hannah Murray), una ragazza che soffre di una grave forma di depressione e anoressia nervosa che si innamora di Sid aiutandolo a ritrovare la fiducia in se stesso. Allo stesso tempo, il rapporto di Cassie con Sid \u00e8 frenato dai sentimenti che quest'ultimo prova per Michelle. Chris Miles (Joseph Dempsie) \u00e8 un ragazzo amante dei party, abbandonato dai genitori, che alloggia in una camera del college e fa uso compulsivo di droghe (ha una storia d'amore con Angie, la sua insegnante di psicologia). Jal Fazer (Larissa Wilson) \u00e8 una musicista di talento che suona il clarinetto; nella seconda stagione ha una storia con Chris, di cui resta incinta, ma poi abortir\u00e0. Maxxie Oliver (Mitch Hewer) \u00e8 un ragazzo omosessuale che ama la danza e riesce a farsi amare da tutti per la sua innata simpatia e trasparenza; molte ragazze ne sono attratte, nonostante tutti sappiano delle sue preferenze sessuali. Il rapporto di Maxxie con il migliore amico Anwar Kharral (Dev Patel) \u00e8 teso a causa dei principi della religione praticata da quest'ultimo: non riesce ad accettare l'omosessualit\u00e0 di Maxxie, pur non rispettando appieno i principi dell'Islam, in quanto ha rapporti sessuali (anche se celibe), beve alcolici, fa uso di droghe e mangia carne di maiale. Completa il gruppo l'ossessiva Sketch (Aimee-Ffion Edwards) una ragazza innamorata di Maxxie, che vive insieme alla madre disabile. Sketch in seguito al rifiuto da parte di Maxxie (che aveva letteralmente tormentato e perseguitato), si \"consola\" con Anwar e cerca di \"trasformarlo\" in Maxxie.\nSeconda generazione (terza e quarta stagione).\nEffy Stonem (Kaya Scodelario), la sorella di Tony, diviene la protagonista dalla terza stagione. Effy \u00e8 una ragazza molto bella e molto desiderata, \u00e8 una leader naturale, come suo fratello, ma \u00e8 anche molto fredda nel comportamento e cerca di tenere nascosti i propri problemi. Pandora Moon (Lisa Backwell), ragazza con la testa tra le nuvole, ingenua e un po' infantile, \u00e8 la migliore amica di Effy. Quando Thomas Tomone (Merveille Lukeba) giunge in Inghilterra dal Congo, riesce a far breccia nel suo cuore grazie al suo animo buono, ma ci saranno problemi quando la madre di lui lo obbliga a tornare in Africa. Katie Fitch (Megan Prescott) ed Emily Fitch (Kathryn Prescott) sono gemelle, quasi identiche fisicamente, ma molto diverse caratterialmente. Sempre in cerca di popolarit\u00e0, Katie vuole usurpare il posto di Effy come ragazza pi\u00f9 contesa e dominare la vita della sorella.\nEmily cerca di guadagnare con difficolt\u00e0 l'affetto di Naomi Campbell (Lily Loveless), un'ardente e appassionata ragazza, idealista, femminista, e con un sacco di ambizioni, fermamente convinta di non essere omosessuale. Anche se Naomi aiuta Emily ad accettare il fatto di essere lesbica, non riesce a dichiararle i propri sentimenti e, soprattutto, non riesce a dirlo agli altri suoi amici.\nJames Cook (Jack O' Connell), Freddie McClair (Luke Pasqualino) e JJ Jones (Ollie Barbieri) sono amici fin dall'infanzia. Cook \u00e8 carismatico e socievole, ma \u00e8 chiassoso e non ha il minimo timore di infrangere le regole. Vive negli appartamenti della scuola, di basso ceto sociale e cacciato di casa dalla madre dopo un litigio. Freddie, al contrario, \u00e8 uno skater che ama fumare erba e che deve sempre badare al suo amico Cook, nonostante il rapporto di odio/amicizia che si instaurer\u00e0 tra i due per colpa di Effy, di cui entrambi sono innamorati. JJ \u00e8 un ragazzo affetto da una leggera forma di autismo e usa alcuni trucchi di magia per cercare di fare colpo sulle ragazze. Perde la sua verginit\u00e0 con Emily, per piet\u00e0 della ragazza.\nTerza generazione (quinta e sesta stagione).\nFranky Fitzgerald (Dakota Blue Richards) \u00e8 giunta al suo primo anno a Roundview, dopo un trasferimento da Oxford a Bristol. \u00c8 una ragazza intelligente e creativa, ma \u00e8 vista dagli altri come strana, in gran parte a causa del suo modo di vestire androgino. Alo Creevey (Will Merrick), ragazzo ottimista, che ama il suo cane e il suo furgone, il tipico campagnolo, \u00e8 il migliore amico di Rich Hardbeck (Alexander Arnold), un ragazzo che si immerge nella cultura metal e critica tutto ci\u00f2 che \u00e8 diverso.\nMini McGuinness (Freya Mavor), Liv Malone (Laya Lewis), Grace Violet (Jessica Sula) sono migliori amiche. Un giorno Franky incontra Mini, la ragazza attenta alla sua immagine, \"Queen Bee\" della sua scuola. Un po' maliziosamente, cerca di fare amicizia con Franky, ma solo per farle uno scherzo. Mentre Liv \u00e8 pi\u00f9 riservata e testarda delle sue due amiche, Grace \u00e8 dolce, gentile e positiva e comincia a dissociarsi da Mini dopo aver visto come tratta Franky, unendosi al gruppo formato da Franky, Alo e Rich. Si innamorer\u00e0, successivamente, di quest'ultimo, cercando di aiutarlo immergendosi nel mondo metal e facendo uscire a sua volta il ragazzo dalla sua chiusura mentale per quel genere, e anche Rich ricambier\u00e0 i suoi sentimenti. Liv e Mini litigheranno a causa delle scappatelle tra il ragazzo di quest'ultima, Nick Levan (Sean Teale) un giocatore di rugby, e la ragazza.\nMatty (Sebastian de Souza) \u00e8 il fratello maggiore di Nick, apparentemente innamorato di Franky, che per\u00f2 intrattiene una relazione di sesso con Liv e per questo avr\u00e0 delle discussioni con il fratello. Vuole scappare da Bristol per motivi ancora poco chiari. Franky lo incontra prima che Nick lo convinca a tornare a casa. Alex Henley (Sam Benjamin Jackson) \u00e8 un ragazzo omosessuale che entra nel gruppo in un secondo momento, apparentemente attratto da Liv. Inizialmente non \u00e8 ben accetto da tutti e Liv si distacca un po' dal gruppo per passare tempo con lui.\nAlo e Mini intraprendono pi\u00f9 avanti una relazione, solo di sesso inizialmente, ma successivamente pi\u00f9 seria dopo la gravidanza indesiderata della ragazza e l'amore che entrambi cominciano a provare.\nGenerazione mista (settima stagione).\nL'8 marzo 2012 venne annunciato che \"Skins\" avrebbe avuto una settima e conclusiva stagione, di cui le riprese sono iniziate il 22 ottobre 2012 e si sono concluse nel gennaio 2013. La stagione \u00e8 andata poi in onda su E4 nell'estate 2013.\nSi compone di sei episodi, suddivisi in tre filoni: \"Skins Fire\", \"Skins Pure\" e \"Skins Rise\" che si focalizzano rispettivamente su uno dei tre personaggi principali di questa stagione, come uso consueto dello show. Vede il ritorno di Kaya Scodelario nel ruolo di \"Effy\", Hannah Murray nel ruolo di \"Cassie\" e Jack O'Connell nel ruolo di \"Cook\", mentre Lily Loveless e Kathryn Prescott appaiono come personaggi secondari.\nI problemi adolescenziali lasciano il posto a tutto ci\u00f2 che riguarda l'inizio dell'et\u00e0 adulta.\nCo-protagonisti: Skins Fire\nCo-protagonisti: Skins Pure\nCo-protagonisti: Skins Rise\nProduzione.\nSceneggiatura.\nLe realistiche trame della storia sono spesso attribuite agli sceneggiatori, la cui et\u00e0 media si aggira sui 21 anni. Il co-produttore della serie Bryan Elsley ha dichiarato: \"\u00c8 tutto nella sceneggiatura. [...] Vogliamo fare in modo che il pubblico non si senta solo. [...] Abbiamo spesso membri dello staff creativo che saltano i meeting di sceneggiatura a causa di interrogazioni o esami al college\".\nCast.\nIl cast principale \u00e8 stato completamente cambiato ogni due stagioni; segue quindi una generazione dopo l'altra, tenendo costanti le tematiche affrontate nel corso della serie. L'unico personaggio presente costantemente nelle prime due generazioni \u00e8 stato Effy (oltre ai coniugi Stonem ed alcuni insegnanti della scuola).\nRiprese.\nLa serie viene girata prevalentemente a Bristol; solo tre episodi sono stati filmati altrove. Il sesto episodio della prima stagione \u00e8 stato infatti filmato in Lituania, il finale della seconda stagione a New York City, mentre il primo episodio della sesta \u00e8 stato filmato in Marocco. Per trovare i nuovi cast venivano effettuati provini aperti a cui potevano partecipare tutti i ragazzi tra i 16 ed i 18 anni, poich\u00e9 i produttori hanno sempre cercato di portare maggiore realismo nelle storie usando attori che avevano davvero l'et\u00e0 dei loro personaggi; i provini si sono svolti prevalentemente a Londra.\nRemake.\nUn remake statunitense \u00e8 andato in onda dal 17 gennaio al 21 marzo 2011 su MTV e segue la prima generazione. Le riprese dell'episodio pilota sono state effettuate a febbraio 2010 a Toronto, in Canada.\nLe analogie con la serie britannica sono tantissime ma il prodotto offre anche qualche nuovo spunto.\nLa serie ha ricevuto uno scarso successo negli Stati Uniti ed \u00e8 stata criticata da parte del Parent Television Council per le scene di sesso tra minorenni, cosa che ha portato all'abbandono da parte dei pubblicitari che avevano acquistato gli slot della serie. Per questo il 9 giugno 2011, MTV ha dichiarato di non aver rinnovato la serie per una seconda stagione."}
{"id": "1544985", "revid": "110157", "url": "https://it.wikipedia.org/wiki?curid=1544985", "title": "Division I 1965-1966", "text": "La Division I 1965-1966 \u00e8 stata la 63\u00aa edizione della massima serie del campionato belga di calcio disputata tra il settembre 1965 e il maggio 1966 e conclusa con la vittoria del R.S.C. Anderlecht, al suo dodicesimo titolo e terzo consecutivo.\nCapocannoniere del torneo fu Paul Van Himst (), con 26 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla Coppa dei Campioni 1966-1967, la vincitrice della coppa nazionale alla Coppa delle Coppe 1966-1967 e altri tre club vennero iscritti alla Coppa delle Fiere 1966-1967."}
{"id": "1544993", "revid": "79227", "url": "https://it.wikipedia.org/wiki?curid=1544993", "title": "Bagni", "text": ""}
{"id": "1544995", "revid": "767487", "url": "https://it.wikipedia.org/wiki?curid=1544995", "title": "La citt\u00e0 gioca d'azzardo", "text": "La citt\u00e0 gioca d'azzardo \u00e8 un film noir del 1975 diretto da Sergio Martino.\nTrama.\nMilano. Luca Altieri \u00e8 un giocatore d'azzardo professionista che approda dalle bische della periferia al \"Club 72\" gestito da un boss mafioso chiamato \"il Presidente\". Durante una delle serate esibendosi presso il locale in un bluff al tavolo di poker, riesce a farsi assumere dal proprietario dello stesso, il Presidente, tra l'altro boss indiscusso di un vasto giro di case da gioco italiane ed estere e boss della mafia.\nLuca poi conosce e si innamora di Maria Luisa, la donna di Corrado, figlio del capo della bisca clandestina. Quest'ultimo pretende che Luca si faccia da parte, ma Luca rifiuta e i padroni cominciano a rendergli la vita impossibile. Braccati da Corrado e dai suoi scagnozzi, Luca e Maria Luisa scappano a Nizza aiutati dal Presidente. Mentre attendono un figlio, vengono per\u00f2 scoperti da un emissario di Corrado.\nNonostante le raccomandazioni di Maria Luisa, Luca torna al gioco e, dopo aver perduto tutto il proprio, si lascia attirare in una trappola. Avvisato dall'unico amico rimasto a Milano, il giovane Altieri ingaggia una lotta con l'avversario: Corrado e i suoi uomini muoiono in un incidente automobilistico, ma la stessa sorte tocca anche a Maria Luisa e il bambino, partorito prematuramente, lasciando Luca solo con i suoi rimorsi.\nDistribuzione.\nDistribuito nei cinema italiani il 23 gennaio 1975, il film ha incassato complessivamente 777.334.540 lire dell'epoca."}
{"id": "1544997", "revid": "767487", "url": "https://it.wikipedia.org/wiki?curid=1544997", "title": "Shubra El-Khema", "text": "Shubra El-Khema (o Shubra al-Khaymah) \u00e8 la quarta citt\u00e0 dell'Egitto per popolazione. Si trova nel Governatorato di Qaliubia a nord del Cairo e fa parte del suo agglomerato urbano (Gran Cairo). La citt\u00e0 \u00e8 abitata principalmente da lavoratori e delle loro famiglie che lavorano nelle fabbriche circostanti, costituisce la grande espansione del Cairo verso nord."}
{"id": "1545001", "revid": "288031", "url": "https://it.wikipedia.org/wiki?curid=1545001", "title": "Lingua letteraria russa", "text": ""}
{"id": "1545003", "revid": "192106", "url": "https://it.wikipedia.org/wiki?curid=1545003", "title": "I corpi presentano tracce di violenza carnale", "text": "I corpi presentano tracce di violenza carnale \u00e8 un film del 1973 diretto da Sergio Martino.\n\u00c8 stato, assieme al film \"Reazione a catena\" di Mario Bava, il precursore del filone degli \"slasher movie\" statunitensi (di cui fanno parte titoli come \"Halloween - La notte delle streghe\" e la saga di \"Venerd\u00ec 13\").\n\u00c8 il thriller all'italiana pi\u00f9 amato dal regista Quentin Tarantino.\nTrama.\nUn misterioso individuo mascherato uccide un giovane e la sua ragazza, Flo' Nicholson, studenti dell'Universit\u00e0 per stranieri di Perugia, appartati una sera in macchina. Qualche tempo dopo, la stessa sorte tocca prima a Carol che viene privata degli occhi e poi a un venditore ambulante ricattatore che aveva capito l'identit\u00e0 dell'assassino. I sospetti sembrano ricadere su Stefano, spasimante non ricambiato di Daniela, un'amica delle ragazze assassinate. Il ragazzo per\u00f2 nel frattempo ha fatto perdere le sue tracce.\nIn cerca di tranquillit\u00e0 e seguendo il consiglio dello zio, Daniela si trasferisce per il weekend con due compagne, Katia e Ursula, in una villa in campagna edificata sull'alto di una rupe. Durante il viaggio in treno dividono lo scompartimento con Roberto, un giovane e affascinante medico anche lui diretto al piccolo paese di campagna. Anche Jane, un'altra amica, le raggiunge a sorpresa il giorno successivo.\nIl misterioso omicida per\u00f2 segue le ragazze fino alla villa isolata e dopo essersi sbarazzato di un guardone appostato nei pressi della villa, penetra nella casa e uccide tre delle quattro ospiti. Jane, sopravvissuta per puro caso alla mattanza solo perch\u00e9 il maniaco non sapeva che anche lei fosse in casa, assiste nascosta e impotente in un crescendo di tensione e di orrore ai macabri armeggi dell'omicida, che inizia a fare a pezzi i cadaveri delle sue amiche.\nDopo aver creduto di essersi salvata, l'omicida scopre che le ragazze alla villa non erano tre bens\u00ec quattro, e ritorna per completare la sua opera. Si scopre che l'autore della sanguinosa carneficina altri non \u00e8 che il professore universitario di arte delle ragazze, il quale intratteneva relazioni sessuali con le sue allieve, tra le quali Flo' e Carol.\nDani invece aveva visto un particolare rivelatore che poteva incolparlo (un foulard di propriet\u00e0 del professore, con una fantasia particolare, con il quale erano state strangolate le prime due vittime). Quando l'assassino sta per finire anche Jane, interviene provvidenzialmente Roberto che salva la ragazza, mentre il folle assassino, nella lotta che scaturisce, precipita dalla rupe.\nProduzione.\nGli interni del film furono realizzati presso gli studi della DEAR nel quartiere Nomentano a Roma (all'epoca stabilimento cinematografico, oggi divenuto invece un centro di produzione televisiva di propriet\u00e0 della Rai); le scene esterne invece sono state girate a Perugia, in particolare nel suo centro storico (dove \u00e8 ambientata la prima parte del film), e nel borgo abruzzese di Tagliacozzo, in provincia dell'Aquila (dove \u00e8 ambientata la seconda).\nAltre scene esterne sono state girate nel Lazio, alla cascata del monte Gelato e nella frazione romana di Corcolle.\nDistribuzione.\nIl film venne distribuito nel circuito cinematografico italiano il 4 gennaio del 1973.\n\u00c8 noto nei mercati anglofoni coi titoli \"Torso\" o \"The bodies bear traces of carnal violence\".\nNegli Stati Uniti il film venne distribuito nell'estate del 1974 nel circuito dei drive-in, in abbinamento al celebre analogo statunitense \"Non aprite quella porta\" di Tobe Hooper, primo episodio dell'omonima saga horror, campione d'incasso negli Stati Uniti in quell'annata."}
{"id": "1545008", "revid": "729019", "url": "https://it.wikipedia.org/wiki?curid=1545008", "title": "Hatutu", "text": "Hatutu \u00e8 una piccola isola dell'Oceano Pacifico situata nell'arcipelago delle Isole Marchesi. Fa parte del gruppo di isole pi\u00f9 settentrionali, separata da Eiao (la pi\u00f9 vicina) da un canale di 3\u00a0km di larghezza e soli 50 metri di profondit\u00e0. \u00c8 posta 19\u00a0km a ovest di Motu One, mentre la pi\u00f9 vicina isola abitata, Nuku Hiva, rimane 105\u00a0km a sud.\nScoperta nel 1791 da Joseph Ingraham, \u00e8 un'isola formatasi 4,9 milioni di anni fa, ed \u00e8 costituita prevalentemente da basalto. Costituisce, assieme alla vicina Eiao, parte di un'antica caldera collassata. Eiao emerge per la parte Nord-Ovest, mentre Hatutu per quella Sud-Est, innalzandosi sopra il livello del mare per un'altitudine massima di 428\u00a0m.\nL'isola \u00e8 disabitata, ed \u00e8 una riserva naturale."}
{"id": "1545009", "revid": "228587", "url": "https://it.wikipedia.org/wiki?curid=1545009", "title": "Boileau", "text": ""}
{"id": "1545010", "revid": "729019", "url": "https://it.wikipedia.org/wiki?curid=1545010", "title": "Fatu Hiva", "text": "Fatu Hiva \u00e8 un'isola dell'Oceano Pacifico, la pi\u00f9 meridionale dell'arcipelago delle Isole Marchesi, situata a 47\u00a0km da Moho Tani e 75 da Hiva Oa.\nDi origine vulcanica, come d'altronde buona parte delle Marchesi, presenta picchi che raggiungono facilmente i 1000 metri d'altezza e le cui pareti, quasi verticali, sono spesso a picco sul mare. \u00c8 presente una vegetazione molto variegata, conseguente alle piogge abbondanti che fanno dell'isola la pi\u00f9 umida di tutto l'arcipelago.\nStoria.\nFu la prima isola dell'arcipelago ad essere scoperta dall'uomo bianco, ad opera dello spagnolo Alvaro de Mendana che vi arriv\u00f2 il 21 luglio del 1595, credendo per\u00f2 di aver raggiunto le coste delle Isole Salomone. Solo pi\u00f9 tardi cap\u00ec d'aver scoperto una nuova terra, a cui diede il nome di \"Marquesas de Mendoza\", in onore del vice-re del Per\u00f9 che aveva finanziato la sua impresa esplorativa.\nPopolazione.\nL'isola possiede meno di 600 abitanti, quasi tutti distribuiti nei due villaggi principali: \"Omoa\" e \"Hanavave\". Il declino demografico ha caratterizzato buona parte degli ultimi decenni del '900. Gi\u00e0 scarsamente popolata, Fatu Hiva ha visto col tempo andarsene sempre pi\u00f9 persone: negli anni '60, per contribuire alla costruzione del centro per esperimenti nucleari a Mururoa; pi\u00f9 recentemente sotto forma di emigrazione scolastica; e sempre pi\u00f9 frequentemente \"economica\", per la ricerca di nuove prospettive di vita altrove, vista la scarsa prospettiva di sviluppo dell'isola, fortemente caratterizzata dalle attivit\u00e0 di tipo primario (soprattutto la pesca).\nNella letteratura.\nL'antropologo, esploratore e biologo norvegese Thor Heyerdahl, vi trascorse tra il 1937 e il 1938 un lungo periodo insieme alla moglie Liv vivendo in modo assolutamente primitivo. L'esperienza venne narrata in un libro (\"Paa Jakt efter Paradiset\") pubblicato solo in Norvegia e mai tradotto e successivamente nel libro intitolato appunto, \"Fatu-Hiva\" pubblicato negli anni '70 all'apice della fama dell'autore."}
{"id": "1545012", "revid": "729019", "url": "https://it.wikipedia.org/wiki?curid=1545012", "title": "Fatu Huku", "text": "Fatu Huku \u00e8 un isolotto dell'Oceano Pacifico, appartenente all'arcipelago delle Isole Marchesi. Fa parte del gruppo pi\u00f9 meridionale. Situato fra le isole di Hiva Oa (a meno di 20\u00a0km) e Nuku Hiva, ha una superficie di 1\u00a0km\u00b2. Possiede un pianoro centrale che si spinge ad un'altezza di 361 metri sul livello del mare.\nL'isolotto fu scoperto solamente nel 1774 da James Cook, che lo ribattezz\u00f2 Hood, come il nome del marinaio che per primo lo intravide: Alexander Hood.\n\u00c8 disabitato e si pensa lo sia sempre stato, anche se le leggende lo descrivono come se un tempo fosse stato fertile e verde."}
{"id": "1545013", "revid": "729019", "url": "https://it.wikipedia.org/wiki?curid=1545013", "title": "Hiva Oa", "text": "Hiva Oa \u00e8 un'isola dell'Oceano Pacifico, situata nel settore pi\u00f9 meridionale delle Isole Marchesi. Con i suoi 316\u00a0km\u00b2 \u00e8 la seconda per estensione dell'arcipelago. Possiede una lunga catena montuosa centrale, che si spinge fino a 1.213\u00a0m sul livello del mare."}
{"id": "1545014", "revid": "466539", "url": "https://it.wikipedia.org/wiki?curid=1545014", "title": "Calciatore dell'anno (Austria)", "text": "Quello di calciatore austriaco dell'anno (ted. \"APA-Fu\u00dfballerwahl\") \u00e8 un premio calcistico assegnato dagli allenatori della Bundesliga austriaca al miglior giocatore militante nella massima serie del campionato di calcio austriaco, o in genere, al miglior calciatore austriaco."}
{"id": "1545017", "revid": "14691", "url": "https://it.wikipedia.org/wiki?curid=1545017", "title": "Cabo Delgado", "text": ""}
{"id": "1545020", "revid": "121628681", "url": "https://it.wikipedia.org/wiki?curid=1545020", "title": "Lusignano", "text": "Il Casato dei Lusignano \u00e8 una delle famiglie nobili pi\u00f9 importanti di Francia e d'Europa, avendo avuto, nel corso dei secoli, i troni di Gerusalemme, di Cipro e di Armenia. Le sue origini pi\u00f9 antiche sono rintracciabili fino al IX secolo.\nCon la sua linea diretta la dinastia regn\u00f2 a pi\u00f9 riprese su Gerusalemme dal 1186 al 1192, dal 1198 al 1205 e dal 1268 al 1291, anno della caduta di Acri, che pose definitivamente fine al Regno di Gerusalemme, su Cipro dal 1092 al 1474 e sull'Armenia dal 1341 al 1375. \nAltri rami della famiglia furono di volta in volta \"Duchi de La Rochefoucauld, Conti di Pembroke, Conti d'Eu, Conti di La Marche\" e \"Signori di Sidone\".\nStoria.\nOrigini.\nLa Casata dei Lusignano ebbe origine nella regione del Poitou, vicino Lusignano nella Francia occidentale. Dagli inizi del X secolo ebbero la signoria del Castello di Lusignano, che era uno dei castelli medievali pi\u00f9 importanti della Francia, secondo la leggenda fondato dalla fata Melusina.\nXII e XIII secolo.\nNel XII e XIII secolo i Lusignano crebbero in potenza, ottenendo, grazie a successioni matrimoniali, le Contee di La Marche e di Angoul\u00eame, come vassalli dei Duchi di Aquitania, finch\u00e9 le loro ambizioni non vennero stroncate nei conflitti che opposero i Re di Francia ai sovrani Plantageneti. \nAscesa.\nUn ramo cadetto dei Lusignano ebbe molta pi\u00f9 fortuna negli Stati cristiani sorti nel Mediterraneo orientale al seguito delle crociate. Ottennero infatti alla fine del XII secolo il Regno di Gerusalemme e il Regno di Cipro e, nel corso del secolo XIV secolo, anche il Regno di Armenia in Cilicia. Tennero Gerusalemme prima dal 1186 al 1190, poi dal 1198 al 1205 ed infine dal 1269 al 1291. Dopo la caduta di Gerusalemme nell'assedio di San Giovanni d'Acri del 1291 e la conquista del Regno armeno alla fine del XIV secolo da parte dei Mamelucchi, i titoli di \"Re di Gerusalemme\" e di \"Re di Armenia\" passarono quindi ai Lusignano sovrani di Cipro, che avevano ottenuto l'isola di Cipro nel 1192 con Guido di Lusignano.\nDurante il lungo regno sull'isola di Cipro, la casata dei Lusignano si imparent\u00f2 mediante matrimonio con nobili famiglie italiane di Genova e di Venezia oltre che con le dinastie dei Visconti, dei Borbone e dei Savoia. Dopo l'estinzione in linea maschile dei Lusignano nel 1458, il potere e il titolo di sovrano di Gerusalemme, di Cipro e di Armenia, pass\u00f2 a l'ultima erede legittima, Carlotta. La regina Carlotta venne per\u00f2 spodestata nel 1464 dal fratellastro Giacomo, nato da una relazione extraconiugale del padre Giovanni II. \nEstinzione.\nIl ramo illegittimo dei Lusignano regn\u00f2 su Cipro fino al 1474, anno della morte dell'ultimo della dinastia, Giacomo III. Il potere e i titoli passarono quindi alla madre e vedova Caterina Cornaro, che fu regina fino al 1489, anno in cui abdic\u00f2 a favore della Repubblica di Venezia, che cos\u00ec annett\u00e9 ai suoi domini anche Cipro. Nel frattempo Carlotta e il marito Luigi I di Savoia rinunciarono ai titoli nel 1482 abdicando a favore del nipote del marito, Carlo I di Savoia, che da quel momento pot\u00e9 fregiarsi del titolo regale per s\u00e9 e per i propri discendenti."}
{"id": "1545026", "revid": "339392", "url": "https://it.wikipedia.org/wiki?curid=1545026", "title": "Conte di Buffon", "text": ""}
{"id": "1545031", "revid": "767487", "url": "https://it.wikipedia.org/wiki?curid=1545031", "title": "Capo Delgado", "text": "Capo Delgado (in portoghese Cabo Delgado, letteralmente \"capo sottile\") \u00e8 un promontorio situato all'estremit\u00e0 settentrionale del Mozambico, al confine con la Tanzania. \u00c8 costituito dal delta del fiume Ruvuma, e si \u00e8 formato attraverso l'accumulo dei sedimenti portati dal fiume. Il capo d\u00e0 il nome alla Provincia di Capo Delgado."}
{"id": "1545040", "revid": "14691", "url": "https://it.wikipedia.org/wiki?curid=1545040", "title": "Provincia di Capo Delgado", "text": ""}
{"id": "1545041", "revid": "767487", "url": "https://it.wikipedia.org/wiki?curid=1545041", "title": "L'isola degli uomini pesce", "text": "L'isola degli uomini pesce \u00e8 un film del 1979, diretto da Sergio Martino.\nFu pi\u00f9 volte pesantemente modificato per la distribuzione nel mercato statunitense, con l'aggiunta di nuove scene girate appositamente negli Stati Uniti e l'eliminazione di circa mezz'ora del film originale.\nNel 1995 il regista gir\u00f2 un seguito con il film per la televisione \"La regina degli uomini pesce\".\nTrama.\nDopo il naufragio di una nave diretta alle prigioni della Caienna con un carico di deportati, il tenente Claude De Ross approda fortunosamente con alcuni di essi su di un'isola misteriosa. Nel cercare cibo, Claude e due compagni finiscono prigionieri di Edmond Rackham. Questo vive in una villa di stile coloniale servito e protetto da indigeni e dalla haitiana Shakira, la quale, stregona Vud\u00f9, deve controllare l'affascinante Amanda. Eliminati anche i suoi due ultimi compagni, Claude scopre che deve la sua salvezza al fatto che essendo medico gli viene affidato il compito di tenere in vita il professor Marvin, malato e padre di Amanda, un biologo scienziato costretto a lavorare per conto del \"cattivo\" del film.\nLegatosi ad Amanda, Claude viene condotto nei laboratori dove Marvin \u00e8 riuscito a creare degli uomini-pesce, una sorta di fantascientifico incrocio genetico tra uomini e pesci, per utilizzarli nel recupero del tesoro del tempio del dio Sole di Atlantide sepolto negli abissi sotterranei dell'isola, e dove pu\u00f2 osservare attraverso una campana subacquea all'opera gli \"uomini-pesce\", che portano in superficie oggetti e arredi in oro. Ma, come aveva profetizzato la medium Shakira, un'eruzione vulcanica sconvolge i piani di Rackham distruggendo tutto. Claude miracolosamente riesce a sopravvivere e a condurre con s\u00e9 Amanda, salvati proprio dagli \"uomini-pesce\".\nProduzione.\nUna parte del film \u00e8 stata girata in una delle Isole Caraibiche, dove sono state ambientate molte scene di interni ed esterni con ambientazioni tipiche di stile coloniale; la parte delle scene subacquee ed il set principale con ambientazioni stile racconti di Jules Verne sono state girate a Capo Caccia, nella Grotta di Nettuno e nella spiaggia delle \"Bombarde\" presso Alghero; le ricostruzioni di Atlantide tipo effetti speciali anni settanta sono state girate nella piscina olimpica di Roma.\nVersioni alternative.\nDopo essere stata acquisita dai distributori americani New World Pictures e United Pictures Organization, Miller Drake venne assunto per scrivere e dirigere un nuovo inizio per il film. In questo prologo Cameron Mitchell interpreta un capitano di mare che trasporta un gentiluomo (Mel Ferrer), che aveva sperperato il patrimonio di famiglia alla ricerca del tesoro di Atlantide sull'isola.\nQueste scene contengono macabri effetti speciali cosmetici delle ferite inflitte dagli uomini pesce, creati da Chris Walas. Tra le altre modifiche al film vi \u00e8 l'aggiunta di spunti musicali di Sandy Berman non presenti nel montaggio italiano, un doppiaggio in inglese e un nuovo titolo, \"Something Waits in the Dark\".\nDopo che questa versione del 1980 non ebbe riscosso successo, Jim Wynorski assunse il controllo dell'anteprima del film della New World Pictures. Wynorski ribattezz\u00f2 (nuovamente) il film e per questa nuova versione, dal titolo \"Screamers\", fu girata appositamente una scena di un uomo rivoltato da dentro a fuori per essere inserita in un trailer in modo da attirare un pubblico che non si era accorto del film.\nAl momento della sua distribuzione, nel giugno del 1981, \"Screamers\" ottenne buoni risultati per la sua azienda, ma quando gli spettatori si lamentarono che la scena raccapricciante dell'\"uomo rivoltato da dentro a fuori\" non era stata inclusa, la pellicola fu rispedita nel Nuovo Mondo per incollarci la scena richiesta. Questa sequenza non \u00e8 mai stata vista nell'home video in quanto non faceva parte del negativo originale.\nSia \"Something Waits in the Dark\" sia \"Screamers\" duravano approssimativamente 85 minuti. Circa una mezz'ora di filmato venne tolto dal film originale \"L'isola degli Uomini pesce\", al fine di fare spazio per le aggiunte statunitensi sopra descritte.\nCritica.\nSecondo Carlo Pagetti nella \"Encyclopedia of Science Fiction\" il film sembra avere preso ispirazione al film flop del 1977 \"L'isola del dottor Moreau\" (\"The Island of Dr. Moreau\") di Don Taylor, trito remake del film del 1932. Secondo \"Fantafilm\" la pellicola sarebbe un prodotto sopravvalutato all'estero:"}
{"id": "1545044", "revid": "14691", "url": "https://it.wikipedia.org/wiki?curid=1545044", "title": "Gaza (provincia)", "text": ""}
{"id": "1545048", "revid": "1543377", "url": "https://it.wikipedia.org/wiki?curid=1545048", "title": "Giapponesi", "text": "I giapponesi ( o ) sono il gruppo etnico numericamente pi\u00f9 consistente del Giappone. Il principale gruppo etnico del Giappone (che costituisce la quasi totalit\u00e0 degli abitanti dell'isola) \u00e8 anche detto Yamato, cui si aggiungono gli Ainu che non sono Yamato e i Ryukyuani la cui classificazione all'interno degli Yamato \u00e8 incerta.\nNel mondo circa 129 milioni di persone sono di origine giapponese, di cui circa 125 milioni viventi in Giappone. Grosse comunit\u00e0 sono presenti anche in Brasile e negli Stati Uniti.\nOrigini.\nIl popolamento dell'arcipelago nipponico viene fatto risalire attorno al 30.000 a.C., periodo in cui si verificarono movimenti migratori di popolazioni originarie del sud-est asiatico.\nUna nuova ondata migratoria si verific\u00f2 probabilmente attorno al 10.000 a.C. da parte degli Ainu, una popolazione paleuropoide di incerta origine, i cui membri avevano tratti somatici caucasici. Molti tendono a definire gli Ainu come la vera popolazione autoctona del Giappone, tuttavia pare che negli anni successivi gli Ainu si siano fusi con nuove popolazioni di stirpe mongolica che si stabilirono nel territorio, provenienti dalla Corea e da altre zone del continente asiatico. Queste mistioni di etnie diverse causarono la riduzione numerica degli Ainu e diedero inizio a una nuova etnia, gli J\u014dmon, e anche a una nuova cultura e a una nuova epoca detta J\u014dmon.\nUna nuova ondata migratoria nell'arcipelago giapponese si verific\u00f2 attorno al 250 a.C., costituita da popolazioni mongole provenienti dalla Corea e dal sud della Cina, che fuggirono a causa delle continue guerre che si combattevano in quelle zone. Questi gruppi si relazionarono e si meticciarono con gli abitanti locali attraverso varie fasi stabilendo nell'arcipelago giapponese una nuova cultura, che port\u00f2 ad una nuova era denominata Yayoi. A partire dal 250 d.C., con l'inizio dell'era Kofun, il Giappone fu diviso in comunit\u00e0 tribali dette , ma i primi segni di unit\u00e0 nazionale cominciarono ad aversi attorno al 500 d.C., quando ebbe inizio il periodo Yamato.\nMolti comunque fanno risalire la formazione etnica del popolo giapponese a circa il V secolo d.C., quando l'intensificarsi di scambi economici e culturali con la Corea e la Cina portarono all'adozione della scrittura cinese, oltre che il verificarsi di flussi migratori da quell'area. Ci\u00f2 nonostante, l'influsso culturale dai quei paesi o la \u00absinizzazione\u00bb del Giappone non portarono a una colonizzazione oppure a una imitazione linguistica, ma al contrario a sviluppare un'identit\u00e0 etnica, linguistica e nazionale proprie.\nGenetica.\nL'attuale popolo giapponese, secondo il moderno studio della genetica (e dello studio del cromosoma Y in particolare), discende da un crogiolo di vari gruppi etnici che si sono diffusi sull'isola, amalgamandosi e/o scontrandosi, nel corso del secoli. Vi sono due aplogruppi dominanti (D e O), che riportano rispettivamente alle etnie Jomon e Yayoi e due aplogruppi minori (C e N), tutti ramificati in aplogruppi minori.\nGli studi dimostrano due grandi ondate di immigrazioni (circa 20/12.000 e 4/2.300) anni fa e due direttrici nord-sud e sud-nord.\nAlbero filogenetico dei giapponesi (cromosoma Y).\nY, il cosiddetto \"Adamo ancestrale\"\nAplogruppi principali.\nQuesti dunque gli aplogruppi diffusi in Giappone:\nComunit\u00e0 giapponesi e di origine giapponese nel mondo.\nNei secoli scorsi il Giappone \u00e8 stato interessato da movimenti migratori verso altri paesi.\nL'inizio dell'emigrazione giapponese viene fatto risalire al XII secolo ed era diretta unicamente verso le Filippine, ma non era un vero e proprio fenomeno di massa, che diversamente si verific\u00f2 a partire dal periodo Meiji, quando questi emigrati, detti , si diressero verso Stati Uniti, Brasile, Canada, Per\u00f9 e Argentina. Una parte significativa di questi emigr\u00f2 anche verso i territori conquistati dall'Impero giapponese nel periodo della sua espansione coloniale nei territori dell'Estremo Oriente: Taiwan, Corea, Sachalin, Cina e isole del Pacifico.\nAttualmente la comunit\u00e0 di origine giapponese nel mondo conta circa 3,8 milioni di individui. Gran parte di essi risiede in Brasile (nippo-brasiliani), pi\u00f9 precisamente negli Stati di San Paolo e Paran\u00e1, mentre negli Stati Uniti essi sono maggiormente concentrati nella Hawaii (giapponesi delle Hawaii), in California e nello Stato di Washington. Un piccolo gruppo di cittadini di origine nipponica vive anche in Canada, in Europa e in Oceania. A queste comunit\u00e0 di pi\u00f9 remoto insediamento si aggiungono circa un milione di cittadini giapponesi residenti all'estero, in numerosi paesi."}
{"id": "1545049", "revid": "767487", "url": "https://it.wikipedia.org/wiki?curid=1545049", "title": "Biosintesi", "text": "Con il termine biosintesi ci si riferisce ad una sintesi chimica (cio\u00e8 alla costituzione di molecole complesse a partire da composti pi\u00f9 semplici) che avviene all'interno di un organismo vivente, generalmente grazie alla catalisi di un enzima. Le biosintesi sono parte fondamentale del metabolismo.\nI prerequisiti necessari alla biosintesi sono:\nSpesso sono richiesti anche:\nProdotti di biosintesi particolarmente importanti sono le proteine, le vitamine e gli antibiotici. In ogni caso, tutti i costituenti di una cellula e, nei metazoi, delle regioni intercellulari, sono risultato di processi biosintetici."}
{"id": "1545052", "revid": "709565", "url": "https://it.wikipedia.org/wiki?curid=1545052", "title": "La regina degli uomini pesce", "text": "La regina degli uomini pesce \u00e8 un film per la televisione di genere fantascientifico del 1995, diretto da Sergio Martino, seguito del suo precedente lavoro \"L'isola degli uomini pesce\" del 1979.\nTrama.\nPer fuggire da una citt\u00e0 in rovina in preda ad una banda di barbari, due adolescenti incontrano per caso Socrates, un uomo che li guida su una piccola isola tropicale apparentemente immacolata e rimasta indenne dall'olocausto nucleare. L'isola \u00e8 per\u00f2 dominata da una regina bella quanto malvagia, la regina si serve di una razza ibrida di uomini-pesce per terrorizzare la popolazione ed assoggettarla al proprio volere. I due ragazzi decidono di collaborare con una eroica principessa, che guida un'alleanza rivoluzionaria per poter destituire la perfida regina e liberare sua sorella tenuta in prigionia.\nDistribuzione.\nIl film rimase inedito al grande pubblico fino al 2008. Infatti, solo dopo 13 anni dalla realizzazione, il film per la televisione venne trasmesso per la prima volta su Iris, poi su Italia 1."}
{"id": "1545053", "revid": "78273", "url": "https://it.wikipedia.org/wiki?curid=1545053", "title": "Storia irlandese", "text": ""}
{"id": "1545054", "revid": "110157", "url": "https://it.wikipedia.org/wiki?curid=1545054", "title": "Centro-Sul Mato-Grossense", "text": "Centro-Sul Mato-Grossense \u00e8 una mesoregione dello Stato del Mato Grosso in Brasile.\nMicroregioni.\n\u00c8 suddivisa in 4 microregioni:"}
{"id": "1545056", "revid": "121604097", "url": "https://it.wikipedia.org/wiki?curid=1545056", "title": "Numero di Wall-Sun-Sun", "text": "In matematica, un primo di Wall-Sun-Sun \u00e8 un particolare tipo di numero primo. Un primo \"p\" &gt; 5 \u00e8 definito primo di Wall-Sun-Sun se \"p\"\u00b2 divide\ndove \"F\"(\"n\") \u00e8 l\"'n\"-esimo numero di Fibonacci e formula_2 \u00e8 il simbolo di Legendre di \"a\" e \"b\".\nI numeri primi di Wall-Sun-Sun sono cos\u00ec chiamati in onore di D. D. Wall, Zhi Hong Sun e Zhi Wei Sun. Z. H. Sun e Z. W. Sun dimostrarono nel 1992 che, se il primo caso dell'ultimo teorema di Fermat fosse stato falso per un certo primo \"p\", allora \"p\" avrebbe dovuto essere un primo di Wall-Sun-Sun. Come conseguenza, prima della dimostrazione dell'ultimo teorema da parte di Andrew Wiles, la ricerca dei primi di Wall-Sun-Sun divenne anche la ricerca di un controesempio all'antica congettura di Fermat.\nAd oggi non si conosce alcun esempio di primo di Wall-Sun-Sun: se tali numeri esistono, devono essere &gt; 1014. \u00c8 stato ipotizzato che ne esistano infiniti."}
{"id": "1545057", "revid": "18214", "url": "https://it.wikipedia.org/wiki?curid=1545057", "title": "Primo di Wall-Sun-Sun", "text": ""}
{"id": "1545058", "revid": "110157", "url": "https://it.wikipedia.org/wiki?curid=1545058", "title": "Nordeste Mato-Grossense", "text": "Nordeste Mato-Grossense \u00e8 una mesoregione dello Stato del Mato Grosso in Brasile.\nMicroregioni.\n\u00c8 suddivisa in 3 microregioni:"}
{"id": "1545060", "revid": "922800", "url": "https://it.wikipedia.org/wiki?curid=1545060", "title": "Borussia M\u00f6nchengladbach 1964-1965", "text": "Il Borussia M\u00f6nchengladbach nella stagione 1964/65 si classific\u00f2 al 1\u00ba posto in \"Regionalliga ovest\" con un totale di 23 vittorie, 6 pareggi e 5 sconfitte, conquistando il diritto di andare agli spareggi per la promozione in Bundesliga. Nel girone di spareggio, composto da SSV Reutlingen, Holstein Kiel e VfR Wormatia Worms, si classific\u00f2 nuovamente al primo posto con 3 vittorie, 2 pareggi e una sconfitta, conquistando quindi la promozione.\nIn Coppa di Germania fu eliminata nei preliminari.\nIl capocannoniere della squadra fu Bernd Rupp con 24 gol.\nRosa calciatori.\nLa rosa del Borussia M\u00f6nchengladbach nella stagione 1964/65. Per ogni giocatore sono elencate le presenze e i gol in \"Regionalliga Ovest\"."}
{"id": "1545062", "revid": "110157", "url": "https://it.wikipedia.org/wiki?curid=1545062", "title": "Norte Mato-Grossense", "text": "Norte Mato-Grossense \u00e8 una mesoregione dello Stato del Mato Grosso in Brasile.\nMicroregioni.\n\u00c8 suddivisa in 8 microregioni:"}
{"id": "1545063", "revid": "1592920", "url": "https://it.wikipedia.org/wiki?curid=1545063", "title": "Giancarlo Lehner", "text": "Biografia.\nLaureato in Lettere e Filosofia, gi\u00e0 assistente alla Sapienza di Storia della Critica letteraria e Storia della Letteratura italiana, docente presso vari licei romani, in ultimo il \u201cVirgilio\u201d (sino al 1991), scrittore, storico, giornalista, fondatore con altri del mensile \"Nuova Polizia e Riforma dello Stato\", gi\u00e0 direttore de \"L'Avanti!\" e de \"Il Giusto Processo\", \u00e8 stato deputato nella XVI legislatura con il Popolo della Libert\u00e0. .\nIl 1\u00ba settembre 2009 \u00e8 stato eletto Presidente del neonato Movimento Politico Culturale denominato \"Nuova ForzaItalia for President\" che ripercorre intellettualmente le idee liberali che costituirono \"Forza Italia\".\nIl 24 marzo 2010, il presidente del Consiglio Silvio Berlusconi ha effettuato una telefonata durante un comizio elettorale a Polla, per dare la sua approvazione e il suo totale sostegno a \"Nuova Forza Italia for President\".\nIl 18 febbraio 2011 annuncia il suo ingresso del gruppo parlamentare a sostegno della maggioranza di Iniziativa Responsabile: \"Dopo una vita politicamente spericolata, ho messo la testa a posto. Dalla settimana prossima, a Montecitorio, sar\u00f2 assiso sui banchi dei 'Responsabili' \", afferma in una nota con cui annuncia l'abbandono del gruppo parlamentare del Popolo della Libert\u00e0 della Camera dei deputati.\nProcedimenti giudiziari.\nA seguito di alcune accuse rivolte nei suoi scritti alla magistratura \u00e8 stato condannato per diffamazione aggravata: la prima volta dal Tribunale di Trento per il \"pamphlet\", edito da Mondadori, \"Attentato al governo Berlusconi: articolo 289 Codice Penale\", in cui effettuava riferimenti a iniziative della magistratura accostandole al reato di \"Attentato agli organi Costituzionali\"; la seconda volta, in seguito a un articolo pubblicato dal quotidiano \"Il Giornale\" il 29 gennaio 2004 dal titolo \"Un'indagine malata\" e avente per oggetto un'istruttoria del pm milanese Ilda Boccassini: quale sanzione accessoria alla condanna, il Tribunale di Brescia ha disposto la pubblicazione della sentenza emessa a carico di Lehner e dell'allora direttore responsabile Maurizio Belpietro sulla prima pagina de \"Il Giornale\" del 27 aprile 2007, in corpo doppio rispetto ai normali caratteri tipografici, nello spazio normalmente riservato al fondo..\nPubblicazioni.\n\u00c8 autore, oltre che di numerosissimi articoli su riviste e quotidiani italiani (\"Panorama\" diretto da Giorgio Mul\u00e9, \"L'ircocervo - La Rivista della libert\u00e0\", trimestrale di Politica, Economia, Storia, direttore Fabrizio Cicchitto, \"Libero\" quotidiano italiano fondato nel 2000 da Vittorio Feltri e dall'agosto 2009 diretto da Maurizio Belpietro, \"il Giornale\" quotidiano a tiratura nazionale dal 1979 di propriet\u00e0 della famiglia Berlusconi e dal 1992 di Paolo Berlusconi, \"Il Roma\" uscito dal 2004 al 2009 in Campania in abbinamento obbligatorio con \"Il Giornale\", \"Il Tempo\" diretto da Mario Sechi, etc. etc.) dei seguenti volumi, alcuni antologizzati in testi scolastici per i licei e le Universit\u00e0:\nPer i tipi della Mondadori:\nIn lingua russa:"}
{"id": "1545065", "revid": "110157", "url": "https://it.wikipedia.org/wiki?curid=1545065", "title": "Sudeste Mato-Grossense", "text": "Sudeste Mato-Grossense \u00e8 una mesoregione dello Stato del Mato Grosso in Brasile.\nMicroregioni.\n\u00c8 suddivisa in 4 microregioni:"}
{"id": "1545067", "revid": "110157", "url": "https://it.wikipedia.org/wiki?curid=1545067", "title": "Sudoeste Mato-Grossense", "text": "Sudoeste Mato-Grossense \u00e8 una mesoregione dello Stato del Mato Grosso in Brasile.\nMicroregioni.\n\u00c8 suddivisa in 3 microregioni:"}
{"id": "1545073", "revid": "110157", "url": "https://it.wikipedia.org/wiki?curid=1545073", "title": "Numero di Wagstaff", "text": "Un numero di Wagstaff \u00e8 un numero primo \"p\" espresso nella forma"}
{"id": "1545074", "revid": "18214", "url": "https://it.wikipedia.org/wiki?curid=1545074", "title": "Primo di Wagstaff", "text": ""}
{"id": "1545077", "revid": "287204", "url": "https://it.wikipedia.org/wiki?curid=1545077", "title": "Alfa Romeo Tipo 512 Gran Premio", "text": "LAlfa Romeo Tipo 512 Gran Premio \u00e8 un prototipo da competizione realizzato nel 1940 dall'Alfa Romeo.\nIl contesto.\nFino agli anni venti, l'Alfa Romeo aveva raccolto una serie di successi nazionali ed internazionali tali da annoverarla tra le case pi\u00f9 titolate al mondo. Tuttavia di l\u00ec a poco si present\u00f2 un problema spesso ricorrente nella sua storia, ossia la mancanza di fondi necessari alla sopravvivenza della societ\u00e0 milanese. Inoltre, negli anni trenta, nonostante continuasse ad aggiudicarsi molte gare, l'Alfa Romeo dovette fare i conti con la Mercedes e l'Auto Union, che erano finanziate direttamente dal governo tedesco. Queste marche monopolizzavano i Grand Prix grazie a vetture pi\u00f9 agili e molto pi\u00f9 potenti. La Tipo 512 Gran Premio non venne per\u00f2 mai impiegata nelle competizioni. Il suo utilizzo fu infatti impedito dallo scoppio della seconda guerra mondiale.\nCaratteristiche.\nIl compito di realizzare un mezzo al passo coi tempi, ma che fosse funzionale anche in un futuro non troppo lontano, venne affidato all'ingegnere Wifredo Ricart. Egli cambi\u00f2 totalmente la filosofia costruttiva della casa, sia per ci\u00f2 che riguardava la distribuzione dei pesi che per la conformazione del motore.\nLa vettura utilizza un nuovo motore che venne collocato in posizione posteriore centrale in senso longitudinale, cio\u00e8 alle spalle del pilota ma davanti all'asse delle ruote posteriori. Il motore fu completamente nuovo e segn\u00f2 una rivoluzione nel mondo automobilistico: fu infatti un motore boxer, ossia a cilindri contrapposti, in numero di 12 e disposti parallelamente all'asfalto. Era inoltre sovralimentato grazie a due compressori ed aveva una cilindrata di soli 1.500 cm\u00b3 a fronte dei 3000\u00a0cm\u00b3 della concorrenza. La Tipo 512 Gran Premio \u00e8 stata la prima automobile al mondo ad utilizzare un propulsore boxer a 12 cilindri, che in futuro avr\u00e0 sviluppi notevoli. Questo motore era praticamente piatto e garantiva di abbassare notevolmente il baricentro della macchina consentendo cos\u00ec una tenuta di strada superiore. Quest'ultima veniva incrementata utilizzando il ponte De Dion per le sospensioni posteriori.\nQuesta tecnica ha anche permesso di disegnare un corpo vettura pi\u00f9 basso e longilineo che permetteva all'auto di essere molto veloce anche in rettilineo. La Tipo 512 Gran Premio aveva una conformazione aerodinamica molto curata, con un muso pi\u00f9 tondeggiante e ogivale oltre che una coda molto affilata. Ci\u00f2 port\u00f2 ad un'ottima penetrazione aerodinamica ed a una buona deportanza al retrotreno nonostante l'assenza di alettoni.\nDi questo prototipo da competizione furono costruiti due soli esemplari, tutt'oggi conservati al Museo storico Alfa Romeo e al Museo nazionale della scienza e della tecnologia Leonardo da Vinci."}
{"id": "1545083", "revid": "767487", "url": "https://it.wikipedia.org/wiki?curid=1545083", "title": "Dubbel", "text": "La Dubbel (o doppia) \u00e8 una convenzione terminologica per la birra belga.\nIl modello per la dubbel fu una birra prodotta nell'abbazia trappista di Westmalle a partire dal 1856. Sin dal 10 dicembre 1836, infatti, l'abbazia aveva prodotto una birra di frumento che era piuttosto dolce e di gradazione alcolica bassa, in quanto era consumata normalmente dai monaci. La nuova birra era una versione pi\u00f9 forte ed era pi\u00f9 scura. Nel 1926 fu modificata la ricetta e divenne ancora pi\u00f9 forte. \nLa prima registrazione scritta di una sua vendita da parte dell'abbazia, risale al 1\u00ba giugno 1861.\nDopo la seconda guerra mondiale, questa birra divenne particolarmente famosa in Belgio e il nome \"dubbel\" fu usato da molti birrifici.\nAl giorno d'oggi, il nome dubbel \u00e8 usato in Belgio per indicare una ale, il cui colore normalmente tende al marrone, pi\u00f9 forte ad esempio di una pilsner, ma pi\u00f9 leggera di una tripel."}
{"id": "1545086", "revid": "125368574", "url": "https://it.wikipedia.org/wiki?curid=1545086", "title": "Amministrazione autonoma dei monopoli di Stato", "text": "L'Amministrazione autonoma dei monopoli di Stato (AAMS) era un organo del Ministero dell'Economia e delle Finanze italiano addetto alla gestione del gioco pubblico, e al controllo della produzione, commercializzazione e imposizione fiscale dei tabacchi lavorati. \u00c8 stato successivamente incorporato nella Agenzia delle dogane e dei monopoli.\nStoria.\nFu istituita con il regio decreto-legge dell'8 dicembre 1927, n. 2258, con il compito di svolgere \"servizi di monopolio di produzione, importazione e vendita dei sali e tabacchi e produzione e vendita del chinino di Stato\". \nNegli anni ottanta e novanta del XX secolo l'AAMS sub\u00ec diverse modificazioni, che portarono progressivamente l'Italia ad abbandonare il regime di monopolio sulla produzione e commercializzazione dei sali e dei tabacchi, e contestualmente ad acquisire il monopolio nel settore del gioco pubblico.\nAi sensi del d.lgs 9 luglio 1998, n. 283, diverse funzioni attribuite precedentemente all'AAMS vennero trasferite al neoistituito Ente tabacchi italiani (ETI) . L'ETI fu poi trasformato nel 2000 in societ\u00e0 per azioni ed infine ceduto nel 2004 alla societ\u00e0 privata British American Tobacco (BAT).\nL'accentramento delle competenze sul gioco pubblico inizi\u00f2 nel 1988, con l'acquisizione delle lotterie nazionali, e nel 1994 con l'acquisizione del gioco del Lotto e delle lotterie istantanee. Nel 2000 fu assunta la gestione del Bingo, ed infine, nel 2001-2002, tutte le altre competenze che configurano oggi l'attuale portafoglio dell'AAMS.\nInfine con il decreto legge 27 giugno 2012 n. 87 - convertito in legge 7 agosto 2012, n. 135 - l'Agenzia delle dogane ha assorbito le competenze dell'AAMS, trasformandosi nell'Agenzia delle dogane e dei monopoli.\nDescrizione.\nOrganizzazione.\nLa direzione generale aveva sede in Roma, piazza Mastai, 11 \u2013 00153.\nL'organigramma territoriale era diviso in uffici regionali con sede in: Piemonte e Val D'Aosta, Liguria, Lombardia, Veneto e Trentino-Alto Adige, Friuli-Venezia Giulia, Emilia-Romagna, Toscana e Umbria, Marche, Abruzzo e Molise, Lazio, Campania, Calabria e Basilicata, Puglia, Sicilia e Sardegna.\nCompetenze.\nConsiderando l'esistenza di strutture di gioco illegali, l'AAMS aveva anche il compito di agire contro esse. Di seguito le competenze dell'AAMS:\nComitato generale per i giochi.\nL'organismo operante presso l'AAMS \u00e8 il Comitato generale per i giochi che, in accordo con quanto previsto dal D.P.R. 15 dicembre 2003, n. 385 (\"Regolamento di organizzazione dell'Amministrazione autonoma dei monopoli di Stato\"), riportante il Regolamento di organizzazione dell'Amministrazione autonoma dei monopoli di Stato, opera in collaborazione con il ministro dell'Economia e delle Finanze in riferimento alla gestione ed all'organizzazione del settore dei giochi, delle scommesse e dei concorsi pronostici. Il ministro ha il compito di nominarne i componenti tramite l'apposito decreto ed anche di definire la retribuzione per quei componenti del Comitato che non ne facciano parte per ragione d'ufficio. La Presidenza del Comitato \u00e8 tenuta dal ministro ovvero da un suo delegato; membri previsti dalle disposizioni in vigore nonch\u00e9 persone di provata esperienza professionale andranno a comporre il Comitato stesso.\nAttuale composizione del Comitato:\nPresidente\nComponenti\nSegreteria\nTipologia di giochi.\nGiochi di abilit\u00e0.\nTra i giochi di abilit\u00e0 (\"skill games\") pi\u00f9 diffusi, sul territorio nazionale, troviamo il poker online nella variante Texas hold 'em. Nel caso specifico del poker, l'AAMS autorizza licenze in Italia alle poker room online dal 2 settembre 2008.\nSvolge attivit\u00e0 d'approvazione e monitoraggio anche sulle transazioni delle stesse poker room.\nStabilisce che i montepremi sono costituiti da almeno l'80% di quanto raccolto ai tavoli. \nIncassa il 3% l'anno sulla raccolta e decreta che alle aziende concessionarie spetta fino ad un massimo del 17%. Obbliga i giocatori ad essere titolari di un conto di gioco e stabilisce la spesa tra 0,01 e 250 euro a partita. Approva ogni singolo pagamento per vincita nei casin\u00f2 online sicuri, dando loro una certificazione. Ha decretato sinora il blocco di oltre 500 poker room non autorizzate. Tutela i giocatori in caso di contestazioni attraverso il collegamento in real time tra il server del concessionario e quello di AAMS, che utilizza anche per monitorare l'andamento di tutte le partite.\nScommesse sportive.\nLa normativa fondante per quanto riguarda il settore delle scommesse sportive \u00e8 stato il D.M. n.174/98, sostituito recentemente dal D.M. n.111/06. Fino al 1999, anno in cui venne introdotta la raccolta delle scommesse sportive, non si poteva scommettere su eventi che non fossero le corse di cavalli. Per cui in Italia c'era una forte presenza di bookmaker stranieri illegali. La svolta per quanto riguarda le scommesse sportive si verific\u00f2 con il decreto direttoriale n.128/02 il quale introdusse l'accettazione per via telematica o telefonica delle scommesse sportive da parte dei concessionari. Il D.M. n.156/01 in particolare stabilisce le norme che riguardano le scommesse sportive o altri eventi diversi dalle corse dei cavalli.\nLe scommesse a totalizzatore nazionale sono disciplinate dalla legge n. 248/05 che affida ad AAMS la facolt\u00e0 di emanare propri provvedimenti per regolamentare la raccolta a distanza da parte dei titolari di concessione che hanno i requisiti tecnici richiesti; i provvedimenti stabiliscono anche le regole per la raccolta a distanza di giochi quali il Totocalcio, il Totogol, Big Match, Big Race e Big Show (che non rientra nella categoria delle scommesse sportive). L'art. 38 del Decreto-legge n.233/06 invece stabilisce le norme che regolano le scommesse a quota fissa con modalit\u00e0 di interazione tra i singoli consumatori. La legge n.296/06 dispone l'introduzione da parte di AAMS delle scommesse a quota fissa o a totalizzatore su eventi simulati.\nVideolottery.\nLe \"videolottery\" o videolotterie (spesso abbreviate in VLT) sono apparecchi di intrattenimento meglio descritti dall'art. 110, comma 6, del TULPS. Il loro funzionamento \u00e8 possibile grazie al collegamento in tempo reale con un server centrale, che fornisce i giochi.\nIntrodotte dalla legge 2008, n. 184, sono state lanciate sul mercato grazie con il decreto legge 39/2009.\nLe videolotterie differiscono dalle slot machine tradizionali presenti nei pubblici esercizi e nelle sale giochi in quanto:\nLinee Guida per la Certificazione delle Piattaforme di Gioco.\nCon la versione 1.1 del Prot. N. 2012/779/Giochi/GAD datata 7 giugno 2012, l'agenzia Dogane e Monopoli ha determinato le linee guida per la certificazione delle piattaforme di gioco. All'interno della normativa aggiornata, vengono delineati i criteri e le modalit\u00e0 per richiedere e ottenere la certificazione AAMS. L'iter da seguire, da parte dei richiedenti, \u00e8 il seguente:\nOltre a quanto esposto sopra, ciascun richiedente deve rispettare determinati requisiti di natura fiscale e amministrativa, fra cui;\nNote.\n5. ^ Top online casinos - Come trovare i migliori casin\u00f2 online"}
{"id": "1545087", "revid": "256896", "url": "https://it.wikipedia.org/wiki?curid=1545087", "title": "AAMS", "text": ""}
{"id": "1545091", "revid": "827882", "url": "https://it.wikipedia.org/wiki?curid=1545091", "title": "Transglutaminasi", "text": "La transglutaminasi \u00e8 un enzima che viene attivato dalla trombina. Questo forma legami covalenti tra le molecole di fibrina.\nNell'organismo umano si riscontrano otto diverse transglutaminasi, le cui funzioni vanno dalla coagulazione del sangue alla costruzione di capelli e pelle.\nNell'industria alimentare.\nNella trasformazione alimentare commerciale, la transglutaminasi \u00e8 usata per legare insieme le proteine. Esempi di alimenti realizzati con transglutaminasi includono l'imitazione della polpa di granchio (surimi) e le crocchette di pesce (bastoncini).\nLa transglutaminasi commerciale viene prodotta con la fermentazione dello \"Streptoverticillium mobaraense\" o estratta dal sangue animale, e viene utilizzata in una variet\u00e0 di processi alimentari, compresa la produzione di prodotti trasformati a base di carne o pesce.\nTransglutaminasi pu\u00f2 essere utilizzato come legante per migliorare la consistenza degli alimenti ricchi di proteine come il surimi o il prosciutto. Viene altres\u00ec utilizzata per migliorare l'aspetto di prodotti emulsionati a base di carne, come salsicce, hot dog e \"\"bistecche ristrutturate\".\nNella gastronomia molecolare.\nLa transglutaminasi \u00e8 utilizzata anche nella gastronomia molecolare per creare nuovi piatti con gusti insoliti.\nSi ritiene che lo chef inglese Heston Blumenthal abbia introdotto l'uso della transglutaminasi nella cucina moderna.\nLo chef newyorkese Wylie Dufresne ha inventato una \"pasta\" composta dal 95% da gamberi grazie alla transglutaminasi, mentre il cuoco italiano Massimo Bottura ha creato la famosa ricetta del \"bollito misto non bollito\"\", nella quale i pezzi di carne vengono cotti a bassa temperatura per 16/24/36 ore.\nNote.\nClassificazione EC: 2.3.2.13. Numero CAS: 80146-85-6."}
{"id": "1545092", "revid": "767487", "url": "https://it.wikipedia.org/wiki?curid=1545092", "title": "La ragazza che saltava nel tempo", "text": " \u00e8 un film d'animazione del 2006 diretto da Mamoru Hosoda.\nPellicola giapponese prodotta dalla Madhouse, basata sul romanzo omonimo di Yasutaka Tsutsui, di cui l'anime rappresenta una continuazione. In Italia \u00e8 stato pubblicato in DVD dalla casa editrice francese Kaz\u00e9. Ha vinto il premio come miglior film d'animazione ai Japan Academy Awards.\nTrama.\nMakoto Konno \u00e8 una studentessa delle superiori; un giorno inciampa nel laboratorio di scienze e per sbaglio urta un congegno che, come sar\u00e0 rivelato pi\u00f9 tardi, consente di viaggiare nel tempo. Quando la fanciulla cade dalla propria bicicletta sta per essere travolta da un treno, ma inaspettatamente si salva, cosi scopre che, se compie un salto abbastanza lungo, pu\u00f2 tornare indietro nel tempo ad un momento a scelta della sua vita.\nMakoto inizia quindi ad utilizzare questo potere per risolvere le piccole problematiche della sua vita o semplicemente per divertirsi. D'altra parte, come le fa notare la sua confidente, la zia restauratrice, scopre che ogni sua azione va ad influire sugli eventi quasi sempre in modo catastrofico e di conseguenza viene costretta ad usare ripetutamente il suo potere per porre rimedio ai problemi che lei stessa, pur non volendolo, ha causato.\nCos\u00ec, quando il suo amico Chiaki Mamiya le confida di essere innamorato di lei, Makoto torna indietro nel tempo per evitare di sentirselo dire e quindi continuare ad avere un rapporto d'amicizia con il ragazzo, finendo per costringerlo a cedere alle avance di un'altra fanciulla, che si fidanza con lui.\nAnche l'altro suo amico, K\u014dsuke Tsuda, finisce per innamorarsi di lei e glielo rivela: anche in questo caso, Makoto sfrutta il suo potere per fare in modo che il ragazzo si fidanzi con Kaho, la fanciulla della cui nonna K\u014dsuke s'\u00e8 preso cura, quando era un volontario in una casa di ricovero per anziani. Nel frattempo, Makoto ha scoperto un numero tatuato sul suo braccio: esso indica quanti salti nel tempo le sono ancora possibili. Gliene resta ancora uno, quando impulsivamente decide di evitare una telefonata di Chiaki, che le rivela di sapere che lei salta nel tempo. Ci\u00f2, per\u00f2, le impedisce di salvare K\u014dsuke e Kaho, i quali vengono investiti dallo stesso treno che all'inizio della storia doveva travolgere lei.\nProprio nel momento in cui la fanciulla, che ha tentato fino all'ultimo di fermarli, assiste con orrore all'incidente, il tempo improvvisamente si ferma. \u00c8 stato Chiaki che confessa di provenire dal futuro: le mostra il congegno che ha consentito a Makoto di saltare nel tempo e le rivela di essere tornato nel passato per vedere un dipinto (che ha restaurato la zia di Makoto). Infine, Chiaki le dice che ha usato il suo ultimo salto per salvare K\u014dsuke e che quindi ora non pu\u00f2 pi\u00f9 tornare al futuro, ma neppure continuare a frequentarla, poich\u00e9 nel futuro non \u00e8 permesso parlare alla gente del passato dei salti nel tempo e chiunque violi questa regola \u00e8 destinato a sparire. Makoto, in lacrime, cerca di fermarlo: \u00e8 solo allora che capisce di amarlo veramente.\nLa vita ricomincia normalmente, ma Makoto non riesce a dimenticare i propri sentimenti. D'altra parte, scopre che in seguito all'intervento di Chiaki sulla linea temporale il suo ultimo salto nel tempo non \u00e8 mai avvenuto, restituendole la possibilit\u00e0 di saltare nel tempo un'altra volta. Decide allora di tornare al momento in cui, nel laboratorio, ha trovato il congegno, cio\u00e8 all'inizio della storia.\nQuando finalmente trova il ragazzo, gli racconta ogni cosa (Chiaki, infatti, ancora non sa che il se stesso futuro le ha rivelato la verit\u00e0). Poco prima di tornare al proprio mondo, Chiaki la abbraccia, dicendole che la aspetter\u00e0 nel futuro. Makoto, felice, gli risponde che gli correr\u00e0 incontro.\nColonna sonora.\nTra le musiche non originali utilizzate nel film vi sono alcuni brani dalle \"Variazioni Goldberg\" di Johann Sebastian Bach, a rappresentare gli eventi che si susseguono sempre simili, ma mai uguali ed una parte di Deborah's Theme, di Ennio Morricone.\nManga.\nIl film ha ricevuto un adattamento manga disegnato da Ranmaru Kotone e pubblicato in volume unico da Kadokawa Shoten il 26 luglio 2006. In Italia fu pubblicato il 28 agosto 2008 dalla Panini Comics.\nRomanzo.\nIl romanzo originale, scritto per un pubblico di ragazzi e ragazze da Yasutaka Tsutsui, \u00e8 stato pubblicato in Giappone nel 1967, mentre la prima edizione italiana \u00e8 pubblicata da Kappalab nel 2017 col titolo \"La ragazza che saltava nel tempo\"."}
{"id": "1545096", "revid": "123402317", "url": "https://it.wikipedia.org/wiki?curid=1545096", "title": "Bacardi Solera", "text": "Bacardi 1873 Solera \u00e8 un rum prodotto in Messico dalla Bacardi.\n\u00c8 un distillato invecchiato per 3 anni in botti di rovere; ha gradazione alcolica pari al 40% ed \u00e8 distribuito esclusivamente in Messico e Nord America.\nDal 2012 \u00e8 sempre stato premiato all\"'Ultimate Beverage Challenge\", classificandosi nel 2012 tra i finalisti con un punteggio di 92/100."}
{"id": "1545097", "revid": "767487", "url": "https://it.wikipedia.org/wiki?curid=1545097", "title": "Footprints (Holly Valance)", "text": "Footprints \u00e8 l'album di debutto della cantante australiana Holly Valance, pubblicato il 14 ottobre, 2002 dall'etichetta London Records."}
{"id": "1545100", "revid": "256896", "url": "https://it.wikipedia.org/wiki?curid=1545100", "title": "Scuola Imperiale di Balletto", "text": ""}
{"id": "1545103", "revid": "287204", "url": "https://it.wikipedia.org/wiki?curid=1545103", "title": "State of Mind (album Holly Valance)", "text": "State Of Mind \u00e8 il secondo album studio della cantante australiana Holly Valance, pubblicato nel 2003 dall'etichetta London Records. Ha ricevuto scarso successo commerciale soprattutto in Europa e la natia Australia, al contrario ha ricevuto parecchio successo in Giappone, dove l'album ha ricevuto lo status di disco d'oro. Proprio per lo scarso successo commerciale sar\u00e0 estratto un solo singolo promozionale.\nIl disco.\nSi tratta di un disco con suoni elettronici anni '80 in tipico stile New Wave. \u00c8 nettamente differente dall'album precedente \"Footprints\", dove la cantante spaziava tra ritmi orientali e pop da discoteca. Il disco \u00e8 stato voluto dalla cantante come lei stessa afferma:\n\"\u00ab\u00c8 completamente qualcosa di differente, perch\u00e9 in quel periodo ascoltavo ritmi Rock, Dance e Elettronici e mi piacevano tutti in egual modo. Ho pensato vediamo cosa succede se mettiamo questi generi tutti insieme. Il team con cui lavoravo piaceva l'idea, cos\u00ec tutti lavoravamo sulla stessa linea e nello stesso modo. Quello che volevamo era qualcosa di oscuro e un po' forte. \u00c8 un vero album Upbeat ed \u00e8 quello che volevamo fare.\u00bb\".\nLe critiche furono ottime, addirittura la celebre rivista \"All Music\" inglese dava quasi 5 stelle (il massimo) all'album indicandolo come \"\u00abun album consistente che da credibilit\u00e0 e visibilit\u00e0 alla Valance anche in altri ambiti\u00bb\". Al disco Holly ha collaborato sia con la stesura di alcuni testi sia per quanto riguarda la musica, cercando di restare sempre in tema con l'album stesso.\nIl singolo \"State of Mind\" \u00e8 una traccia elettro-dance che \"All Music\" indica come \"\u00abpulsante e esplosiva, qualcosa che Kylie non ha mai fatto\u00bb\".\n. Infatti molti furono i paragoni con le due cantanti entrambe australiane, entrambe cantanti disco-pop, ma la Valance si discosta da Kylie per lo stile proprio usato nel secondo album.\nSono uscite differenti versioni sia per il mercato europeo che asiatico. Le versioni asiatiche hanno due bonus track incluse ed \u00e8 disponibile in entrambi i paesi, una versione con Dvd di tutti i videoclip della cantante.\nNon ha forti riscontri commerciali, forse per il genere troppo poco commerciale e non adeguata promozione, vende nel mondo circa 300.000 copie.\nTuttavia i brani \"Curious\" e \"Roll Over\" non sono andai persi: Holly Valance si \u00e8 esibita un paio di volte con \"Curious\" e ha fatto vari passaggi in radio e ottenendo un discreto successo fra i nuovi fan in rete mentre \"Roll Over\" \u00e8 stato riproposto anche per il digital download e ha anche fatto vari passaggi in radio. Infatti si pensa che grazie a questi brani la cantante volle ritornare in studio."}
{"id": "1545106", "revid": "5456", "url": "https://it.wikipedia.org/wiki?curid=1545106", "title": "Campionati mondiali di atletica leggera 1997", "text": ""}
{"id": "1545107", "revid": "123402271", "url": "https://it.wikipedia.org/wiki?curid=1545107", "title": "Bacardi 151", "text": "Bacardi 151 \u00e8 un rum prodotto nelle distillerie portoricane della Bacardi e fa parte dei rum overproof a causa del suo elevato grado alcolico (75,5%).\n\u00c8 di colore ambrato e viene impiegato principalmente per cocktail e bevande a base di rum, inoltre per via della sua alta infiammabilit\u00e0 \u00e8 utilizzato in cucina per la preparazione di piatti flamb\u00e9."}
{"id": "1545112", "revid": "5456", "url": "https://it.wikipedia.org/wiki?curid=1545112", "title": "Campionati mondiali di atletica leggera 2001", "text": ""}
{"id": "1545115", "revid": "1543377", "url": "https://it.wikipedia.org/wiki?curid=1545115", "title": "Vitigno autoctono", "text": "Il vitigno autoctono \u00e8 una particolare variet\u00e0 di vite utilizzata per la produzione di vino, coltivato e diffuso nella stessa zona storica di origine del vitigno stesso, trattasi quindi di un vitigno non trapiantato da altre aree.\nOgni vitigno autoctono presenta una sua caratteristica e distintiva forma e colore del grappolo, del chicco e delle foglie e conferisce al vino, da esso ottenuto, alcune caratteristiche organolettiche ben precise e tipiche.\nLa coltivazione e la difesa dei vitigni autoctoni, ed anche la riscoperta di vitigni quasi scomparsi dal panorama agricolo viene intrapresa nell'ambito dello sviluppo dell'industria enologia verso la creazione di prodotti di qualit\u00e0, a denominazione locale, in grado di combattere l'importazione di vini provenienti dal altre regioni o aree del mondo ed anche a contrastare, se possibile, la commercializzazione dei vini commerciali a basso costo e privi di specifiche propriet\u00e0 organolettiche.\nIn Italia sono circa 350 i vitigni autoctoni registrati ufficialmente, e tutte le principali regioni agricole italiane, con produzione vinicola hanno un elenco di vitigni autoctoni locali."}
{"id": "1545117", "revid": "585241", "url": "https://it.wikipedia.org/wiki?curid=1545117", "title": "Teorema di Kakutani", "text": "In matematica, il teorema di Kakutani, il cui nome si deve a Shizuo Kakutani, \u00e8 un teorema di punto fisso che estende il teorema di Brouwer alle funzioni a pi\u00f9 valori. Il teorema venne provato da Shizuo Kakutani nel 1941 e venne adoperato da John Nash nella sua prova di esistenza di un equilibrio di Nash; in seguito ha trovato una vasta applicazione nella teoria dei giochi e in economia. \nIntroduzione.\nUn'applicazione a pi\u00f9 valori formula_1 da un insieme formula_2 a un insieme formula_3 \u00e8 una legge che associa uno o pi\u00f9 elementi di formula_3 ad ogni punto di formula_2. Formalmente si pu\u00f2 rappresentare come una funzione da formula_2 all'insieme delle parti di formula_3, e scritta come formula_8.\nDati due spazi metrici formula_2 ed formula_3, un'applicazione a pi\u00f9 valori formula_8 si dice \"chiusa\" se per ogni successione formula_12 con formula_13, formula_14 e formula_15, si ha formula_16. \nAnalogamente al caso delle funzioni tradizionali, per formula_17 una funzione a pi\u00f9 valori il punto formula_18 \u00e8 un punto fisso di formula_1 se formula_20.\nEnunciato.\nSia dato uno spazio euclideo formula_2 di dimensione finita, e sia formula_22 un sottoinsieme di formula_2 compatto, convesso e non vuoto. Sia formula_24 un'applicazione multivoca con le seguenti propriet\u00e0: \nAllora formula_1 ammette almeno un punto fisso in formula_22.\nEsempi.\nSia formula_31 una funzione multivoca definita sull'intervallo chiuso formula_32 che fa corrispondere al punto formula_33 l'intervallo chiuso formula_34. Allora formula_35 soddisfa tutte le ipotesi del teorema e deve avere almeno un punto fisso. \nLa funzione multivoca formula_36 che ad ogni formula_37 fa corrispondere il singleton formula_38 e ad ogni formula_33 in formula_40 fa corrispondere il singleton formula_41, soddisfa tutte le ipotesi del teorema di Kakutani, tranne quella di avere immagini convesse. Tale formula_1 non ha punti fissi."}
{"id": "1545121", "revid": "28592", "url": "https://it.wikipedia.org/wiki?curid=1545121", "title": "Museo russo di San Pietroburgo", "text": ""}
{"id": "1545123", "revid": "486946", "url": "https://it.wikipedia.org/wiki?curid=1545123", "title": "Accademia delle belle arti di San Pietroburgo", "text": ""}
{"id": "1545132", "revid": "106908", "url": "https://it.wikipedia.org/wiki?curid=1545132", "title": "Velasquez", "text": ""}
{"id": "1545137", "revid": "28592", "url": "https://it.wikipedia.org/wiki?curid=1545137", "title": "Boris Berezovsky", "text": ""}
{"id": "1545140", "revid": "1013865", "url": "https://it.wikipedia.org/wiki?curid=1545140", "title": "Inhambane", "text": "Inhambane \u00e8 una citt\u00e0 del Mozambico meridionale, capoluogo della provincia omonima. Si affaccia sull'Oceano Indiano nella Baia di Inhambane.\nFondata da mercanti di lingua swahili e controllata principalmente da indiani, nel XVIII secolo la citt\u00e0 fu un nodo importante nel commercio di schiavi e avorio. Nel 1834 fu distrutta da Soshangane, ma fu presto riedificata; a quest'epoca risalgono alcune delle principali opere architettoniche della citt\u00e0, fra cui la cattedrale e la moschea. Per qualche tempo la citt\u00e0 fu collegata a Inharrime dalla ferrovia, oggi in disuso.\nNella citt\u00e0 si trovano un museo, un importante mercato (il Mercado Central) e diverse spiagge rinomate, fra cui Tofo e Barra. Dal molo locale partono traghetti per Maxixe."}
{"id": "1545143", "revid": "1748167", "url": "https://it.wikipedia.org/wiki?curid=1545143", "title": "Strada statale 81 Piceno Aprutina", "text": "La strada statale 81 Piceno Aprutina (SS 81) \u00e8 una strada statale italiana. Iniziando il suo percorso ad Ascoli Piceno, nel sud delle Marche, collega i principali centri collinari della fascia pedemontana abruzzese per terminare nei pressi di Casoli.\nStoria.\nLa strada venne istituita con la legge n. 1094 del 17 maggio 1928 con il seguente percorso: \"Innesto con la n. 4 presso Ascoli - Teramo - Penne - Chieti\".\nNel 1942 l'itinerario venne prolungato da Chieti sino a raggiungere la SS 84 presso Casoli.\nPercorso.\nLa SS 81 parte dal centro di Ascoli Piceno nei pressi del ponte di porta Cartara, e dopo l'intersezione con la SS 4 Via Salaria e il raccordo autostradale 11 lascia la Valle del Tronto all'altezza di Folignano, dove superando il crinale che separa la Valle del Tronto dalla Val Vibrata raggiunge l'Abruzzo ai piedi della Montagna dei Fiori. Nonostante numerose rettifiche di tracciato svolte nel corso degli anni, la strada mantiene un andamento tortuoso interrotto solo negli attraversamenti delle principali valli abruzzesi, come la Valle del Tordino, dove la strada incrocia la SS 80 al centro di Teramo, la Valle del Vomano, dove \u00e8 presente l'omonimo svincolo dell'autostrada A24, e la Valle del Tavo. Raggiunta la Val Pescara la strada si interseca con l'autostrada A25, il raccordo autostradale 12, la SS 5 Via Tiburtina Valeria e la SS 656 Val Pescara-Chieti, i principali assi viari dell'area metropolitana di Pescara, per poi attraversare il centro storico di Chieti, dove inizialmente terminava il suo itinerario.\nSuperato il capoluogo teatino la strada raggiunge la SS 649 di Fondo Valle Alento dove assume caratteristiche superstradali quali l'assenza di intersezioni a raso, sino a Guardiagrele, da dove si dirama la SS 81 dir. Riprendendo le caratteristiche di strada extraurbana secondaria, seguendo un tracciato rettilineo di fondovalle, costeggia l'area archeologica dell'antica citt\u00e0 sannita Cluviae e raggiunge il fiume Aventino nei pressi di Casoli, immettendosi quindi nella SS 84 Frentana.\nI primi 11,498 km sono in territorio marchigiano, i rimanenti in Abruzzo. A Villa Passo di Civitella del Tronto \u00e8 presente l'antica dogana borbonica."}
{"id": "1545144", "revid": "122964756", "url": "https://it.wikipedia.org/wiki?curid=1545144", "title": "Kiss Kiss (Holly Valance)", "text": "Kiss Kiss \u00e8 un brano pop scritto da Juliette Jaimes, Sezen Aksu e Steve Welton-Jaimes, cover di una canzone turca intitolata \"\u015e\u0131mar\u0131k\" del cantante Tarkan.\nStella Soleil per prima ha eseguito il pezzo in inglese nel 2001, ma il singolo \u00e8 arrivato al successo solo nell'anno successivo, grazie alla cover interpretata da Holly Valance, che divenne un tormentone estivo. La canzone, estratta dal primo album della cantante, \"Footprints\", \u00e8 uscita il 29 aprile 2002 ed ha raggiunto la posizione numero 1 (per due settimane) del programma televisivo Top of the Pops, allora trasmesso su Rai 2.\n\"Kiss Kiss\" fu nominata per 4 \"ARIA Awards\" alla sedicesima edizione dell'ARIA Awards nel 2002, e debutt\u00f2 alla numero 1 nel Regno Unito il 5 maggio 2002, vendendo 143,408 copie solo nella sua prima settimana.\nLa canzone debutt\u00f2 al primo posto anche nella classifica di vendita australiana, e in Irlanda, Italia, Taiwan e Finlandia la canzone ebbe un grande successo, entrando quasi subito in top ten. In Austria, Grecia, Svezia, Germania, Giappone, Nuova Zelanda, Svizzera e Danimarca il brano si ferm\u00f2 invece nella top 20. Vinse il disco di platino in Australia e il disco d'oro in Inghilterra.\nNella classifica finale dei singoli pi\u00f9 venduti in Italia nel 2002 \"Kiss Kiss\" occupa la posizione n\u00ba12, ed Holly Valance si esib\u00ec con il brano nella prima delle due finali del Festivalbar all'Arena di Verona.\nVideo.\nNel video musicale la cantante appare in alcune scene completamente nuda in un set di luci bianche e fasci laser, in altre appare inquadrata vestita di viola dove canta la canzone, ed in altre ancora in cui balla con dei ballerini sul ritornello della canzone eseguendo la coreografia.\nFormati del Singolo e Tracce.\nEurope CD 01\nEurope CD 02\nQuesto CD ha un'edizione limitata che include anche un poster.\nEurope 2-Tracks CD\nEurope/Australia/Asia Promo CD\nPromo Vinyl 12 01\nPromo Vinyl 12 02\nPromo Vinyl 12 03"}
{"id": "1545147", "revid": "287204", "url": "https://it.wikipedia.org/wiki?curid=1545147", "title": "New Polibasket San Bonifacio", "text": "La New Polibasket Associazione Sportiva Dilettantistica \u00e8 la principale societ\u00e0 di pallacanestro femminile di San Bonifacio (provincia di Verona).\n\u00c8 stata fondata nel 1967 e gioca alla palestra di via Sandri.\nStoria.\nDal 1967 al 1973 la Polibasket San Bonifacio si occup\u00f2 solo dell'attivit\u00e0 giovanile. Si iscrisse in seguito alla Promozione, che vinse immediatamente. Pot\u00e9 cos\u00ec esordire in Serie C nel 1974. Nel 1980 la Polibasket conquist\u00f2 la Serie B e dieci anni dopo la Serie A2.\nNel 1999 la societ\u00e0 pass\u00f2 un periodo di crisi, che culmin\u00f2 con la retrocessione in B. La stagione successiva, per\u00f2, acquist\u00f2 il titolo della scomparsa Ferrara e ritorn\u00f2 in A2. Nel 2000-01 la Pakelo San Bonifacio conquist\u00f2 il quinto posto. Nel 2001-02 si salv\u00f2 ai play-out. La stagione successiva la squadra retrocede ai play-out, ma viene successivamente ripescata per la rinuncia di Scandiano.\nNel 2003-04, nel 2004-05 e nel 2005-06 conquista sempre il quinto posto. Nel 2006-07 la squadra scende fino al nono posto, ma si salva alla fine della stagione regolare."}
{"id": "1545152", "revid": "44638", "url": "https://it.wikipedia.org/wiki?curid=1545152", "title": "New Polibasket", "text": ""}
{"id": "1545154", "revid": "44638", "url": "https://it.wikipedia.org/wiki?curid=1545154", "title": "Pakelo San Bonifacio", "text": ""}
{"id": "1545155", "revid": "107831", "url": "https://it.wikipedia.org/wiki?curid=1545155", "title": "Trash Notes", "text": ""}
{"id": "1545162", "revid": "599013", "url": "https://it.wikipedia.org/wiki?curid=1545162", "title": "Jo\u00ebl Gaspoz", "text": "Assieme al connazionale Pirmin Zurbriggen \u00e8 stato uno dei migliori interpreti dello slalom gigante a met\u00e0 degli anni ottanta; pur non riuscendo a ottenere medaglie n\u00e9 ai Mondiali n\u00e9 alle Olimpiadi, ha conquistato due Coppe del Mondo di specialit\u00e0 e sette successi individuali in Coppa del Mondo, di cui uno in slalom speciale.\nBiografia.\nStagioni 1979-1985.\nGaspoz, originario della stazione sciistica di Morgins, si mise in luce nella stagione 1978-1979, quando vinse due medaglie agli Europei juniores di Achenkirch (l'argento nello slalom speciale e il bronzo nello slalom gigante) e si classific\u00f2 al 3\u00ba nella classifica di slalom gigante della Coppa Europa. In Coppa del Mondo ottenne in slalom gigante sia il suo primo piazzamento di rilievo (13\u00ba a Val-d'Is\u00e8re l'8 dicembre 1979), sia il suo primo podio: il 21 gennaio 1980 arriv\u00f2 3\u00ba, dietro a Ingemar Stenmark e a Jacques L\u00fcthy, sulla Chuenisb\u00e4rgli di Adelboden.\nAi XIII Giochi olimpici invernali di , sua prima presenza olimpica, si classific\u00f2 7\u00ba nello slalom gigante e non concluse lo slalom speciale. L'8 dicembre 1981 ad Aprica vinse la sua prima gara in Coppa del Mondo, uno slalom gigante; ai successivi Mondiali di Schladming fu 4\u00ba nello slalom gigante e 5\u00ba nello slalom speciale. Ai XIV Giochi olimpici invernali di si piazz\u00f2 10\u00ba nello slalom gigante e non concluse nuovamente lo slalom speciale.\nStagioni 1986-1989.\nNella stagione 1985-1986 in Coppa del Mondo ottenne tre podi (tre vittorie, tra le quali due nel classico slalom gigante della Podkoren di Kranjska Gora: il 20 dicembre e il 3 gennaio) e si aggiudic\u00f2 la sua prima Coppa del Mondo di slalom gigante con appena un punto di vantaggio su Stenmark. L'anno dopo: a quattro podi con due vittorie (sulla Gran Risa dell'Alta Badia il 15 dicembre e sulla Podkoren di Kranjska Gora il 19 dicembre); ottenne anche due podi in slalom speciale (tra questi la sua unica vittoria nella specialit\u00e0, nonch\u00e9 ultima vittoria in carriera, il 18 gennaio sulla M\u00e4nnlichen/Jungfrau di Wengen). Con sei podi complessivi chiuse l'annata al 4\u00ba posto sia nella classifica generale, sia in quella di slalom speciale. Nella stessa stagione ai Mondiali di Crans-Montana fu 7\u00ba nello slalom speciale e cadde a poche porte dal traguardo della seconda manche nello slalom gigante dove, primo nella prima manche, si apprestava a vincere la medaglia d'oro; tale evento segn\u00f2 la carriera di Gaspoz e l'atleta non si riprese pi\u00f9 dall'accaduto.\nNella stagione 1987-1988 sal\u00ec per l'ultima volta sul podio in Coppa del Mondo con il 3\u00ba posto ottenuto nello slalom gigante dell'Alta Badia del 13 dicembre e prese parte alle sue ultime Olimpiadi: a si classific\u00f2 10\u00ba nello slalom gigante e non concluse lo slalom speciale. L'ultimo piazzamento della sua attivit\u00e0 agonistica fu l'11\u00ba posto ottenuto nello slalom gigante di Coppa del Mondo disputato a Furano il 3 marzo 1989.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:GS = slalom giganteSL = slalom speciale"}
{"id": "1545163", "revid": "13459400", "url": "https://it.wikipedia.org/wiki?curid=1545163", "title": "Bovide", "text": ""}
{"id": "1545166", "revid": "287204", "url": "https://it.wikipedia.org/wiki?curid=1545166", "title": "La fine della fede", "text": "La fine della fede (\"The End of Faith\") \u00e8 un'opera del 2004 dello scrittore statunitense Sam Harris, pubblicata in Italia dalla casa editrice Nuovi Mondi Media.\nSinossi.\nIl libro si occupa di chiesa e religione, illustrando l'abisso tra la fede religiosa ed il pensiero razionale. Solleva le questioni della tolleranza religiosa nei confronti del fondamentalismo. Il libro venne scritto nel periodo definito successivo all'11 settembre 2001, indicato dall'autore come un momento di \"dolore collettivo e stupefacimento\"."}
{"id": "1545170", "revid": "1318658", "url": "https://it.wikipedia.org/wiki?curid=1545170", "title": "Biblioteca Sainte-Genevi\u00e8ve", "text": "La biblioteca di Sainte-Genevi\u00e8ve \u00e8 una biblioteca pubblica ed universitaria situata a place du Panth\u00e9on nel V \"arrondissement\" di Parigi. L'edificio fu progettato dall'architetto Henri Labrouste. I lavori di costruzione iniziarono nel 1838 e terminarono nel 1850.\nRappresenta un'innovazione in riferimento al periodo: si tratta di una tipologia edilizia nuova i cui canoni estetici e strutturali non sono stati ancora definiti e perci\u00f2 di \"libera interpretazione\".\nProgetto.\nLa pianta dell'edificio \u00e8 un rettangolo lungo e stretto.\nAl piano terreno sono disposti il magazzino dei libri, una sala di libri rari e l'amministrazione.\nAl piano primo \u00e8 situata la sala lettura, separata in due navate da una fila di colonne in ghisa che sostengono le arcate della copertura.\nLa facciata, di aspetto neorinascimentale italiano, \u00e8 formata da una serie di finestre ad arco al piano terra e da una serie di arcate pi\u00f9 ampie che illuminano la sala di lettura; sotto di esse si trovano una serie di piccole aperture rettangolari che permettono l'aerazione alla seconda fila di scaffali all'interno di un piccolo corridoio, all'epoca buio, per un maggior ricircolo d'aria; al fine di mantenere costante l'umidit\u00e0 dei libri medesimi.\nLe pareti sono caratterizzate dall'incisione del nome degli autori pi\u00f9 importanti, i cui testi sono raccolti nella biblioteca; questo con lo scopo, sia di dare importanza all'edificio, sia per decorarne l'esterno.\nHenri Labrouste non si limita al progetto della struttura, ma anche a quello dell'arredamento in modo che quest'ultimo possa adattarsi all'edificio ed assolvere a pieno la sua funzione.\nLabrouste, succedendo a Visconti, terminer\u00e0 nel 1853 anche i lavori per la Biblioteca Nazionale di Parigi, dove riprende il tema delle colonne di ghisa per la sala lettura."}
{"id": "1545175", "revid": "767487", "url": "https://it.wikipedia.org/wiki?curid=1545175", "title": "Marg\u00ec", "text": " Marg\u00ec, burattino bergamasco, \u00e8 la moglie di Gioppino, altro burattino, entrambe maschere del teatro popolare bergamasco e figure particolarmente amate dal pubblico dei bambini.\nNelle tradizionali carte da gioco bergamasche \u00e8 rappresentata nel quattro di spade"}
{"id": "1545176", "revid": "1728", "url": "https://it.wikipedia.org/wiki?curid=1545176", "title": "Kachru", "text": ""}
{"id": "1545177", "revid": "599013", "url": "https://it.wikipedia.org/wiki?curid=1545177", "title": "Inhambane (disambigua)", "text": "Inhambane pu\u00f2 riferirsi a diverse cose:"}
{"id": "1545182", "revid": "14691", "url": "https://it.wikipedia.org/wiki?curid=1545182", "title": "Manica (provincia)", "text": ""}
{"id": "1545183", "revid": "36426", "url": "https://it.wikipedia.org/wiki?curid=1545183", "title": "Chiesa di San Giuseppe (Catenanuova)", "text": "La chiesa di San Giuseppe \u00e8 l'unica chiesa parrocchiale di Catenanuova (Enna).\nStoria.\nSi trova nel centro storico del paese, in piazza Aldo Moro, di fronte al Palazzo di Citt\u00e0.\nQuesta chiesa, anticamente intitolata alla sacra Famiglia, venne edificata ad opera del principe Antonino Giuseppe Riggio Saladino sposo della baronessa Anna Maria Statella Patern\u00f2, dopo il terremoto del 1693. Essa veniva utilizzata come chiesetta di famiglia nel loro feudo di Melinventre, dove si recavano spesso nei giorni di sole, pur dimorando nella citt\u00e0 di Aci Catena. Dunque era un modo per usufruire anche della spiritualit\u00e0 divina nell'ascoltarvi la messa in questo piccolo e grazioso luogo di culto.\nIn seguito alla fondazione di Catenanuova, completata nel 1736 proprio sul feudo di Melinventre, questa chiesetta doveva diventare la parrocchia del nascente paese, per volont\u00e0 testamentaria della baronessa Anna Maria Statella, la quale indicava suo erede universale ed esecutore testamentario il figlio primogenito, Andrea Giuseppe Riggio principe della Catena.\nIl principe dunque, nell'eseguire pienamente le volont\u00e0 della defunta madre, chiese alla curia vescovile di Catania, il decreto che consentiva l'erezione a parrocchia. Il vescovo per\u00f2, avrebbe accordato tale richiesta, solo dopo aver munito la chiesa di tutti quei suppellettili necessari per lo svolgimento delle funzioni religiose. Questo processo di adeguamento liturgico ad opera del principe, si concluse quando venne istituita come parrocchia il 18 marzo del 1738, durante la visita pastorale del sacerdote Ferdinando Sapuppo convisitatore del vescovo di Catania monsignor Pietro Galletti.\nVenne intitolata a san Giuseppe al quale i Riggio erano molto devoti; nello stesso giorno si istitu\u00ec la prima congregazione di san Giuseppe e dunque la festa in onore del santo, e si insedi\u00f2 il primo parroco don Pietro Caristo. \nInizialmente la chiesa era ad un'unica navata e si estendeva sino all'altare della Madonna delle Grazie. Intorno al 1757 venne ingrandita ad opera del principe Antonino Riggio figlio di Andrea, che vi \nfece edificare la navata secondaria con l'altare del Santissimo Sacramento, e nel 1767 il campanile, munito di orologio meccanico e di una campana del peso di 300\u00a0kg intitolata a San Gaetano, alla quale i Riggio erano devoti; nel 1862 fu donata dai fedeli una campana del peso di 600\u00a0kg intitolata a san Prospero martire. \nIntorno alla met\u00e0 dell'Ottocento essendo aumentata la popolazione, l'allora parroco Agatino Di Benedetto, decise di ampliare la chiesa, facendo costruire a ridosso della navata principale altre tre arcate, tanto da raddoppiarne l'estensione cos\u00ec come la vediamo oggi. Nel 1844 pass\u00f2 dalla diocesi di Catania alla diocesi di Nicosia.\nFino al 1866 a sinistra era affiancata da un giardinetto che fungeva da cimitero, al posto del quale venne edificato nel 1947 l'odierno salone parrocchiale. A destra, dunque ai piedi del campanile, negli anni cinquanta del novecento \u00e8 stata eretta la casa canonica posta accanto alla navata secondaria. Fino al 1960 vi era un altro piccolo giardino accanto ad essa, in cui vi \u00e8 stato edificato l'attuale ufficio parrocchiale, in modo da uniformare l'intero prospetto principale della chiesa con l'innalzamento di un altro muro uguale a quello di sinistra.\nNel 2003 la chiesa \u00e8 stata oggetto di interventi di restauro volti al rifacimento delle coperture esterne.\nDescrizione.\nAll'interno sono conservate diverse opere di arte religiosa, la \"Sacra Famiglia\" \u00e8 una delle pi\u00f9 celebri del patrimonio artistico-culturale, oltre ad essere un capolavoro dell'epoca tardo barocca.\nAltre opere sono: \"San Giuseppe\", \"Madonna del Rosario\", \"Madonna delle Grazie\", \"San Prospero martire\", \"il Pulpito ligneo del XVIII sec.,\" \"Ecce Homo\", \"Cristo morto\", \"il Crocifisso e l'Addolorata in cartapesta del 1932 autore Luigi Guacci,\" \"Sant'Antonio abate\"."}
{"id": "1545184", "revid": "106356", "url": "https://it.wikipedia.org/wiki?curid=1545184", "title": "Amori &amp; Segreti", "text": ""}
{"id": "1545187", "revid": "128383", "url": "https://it.wikipedia.org/wiki?curid=1545187", "title": "Shakuhachi", "text": " indica genericamente i flauti dritti giapponesi.\nLo strumento moderno presenta cinque fori digitali, quattro anteriori e uno posteriore. Dello \"shakuhachi\" si usano dieci taglie: la pi\u00f9 piccola di circa , la maggiore di . Il modello pi\u00f9 diffuso, di 54,5 cm, produce come nota di base Re4 e ha un'estensione di oltre due ottave e mezza.\nStoria.\nIl flauto di bamb\u00f9 arriv\u00f2 in Giappone dalla Cina durante il VI secolo d.C. Lo shakuhachi, tuttavia, \u00e8 leggermente differente dalla sua controparte cinese, da cui esso deriva, per via di secoli di evoluzione isolata in Giappone.\nInsieme al koto e allo shamisen, lo \"shakuhachi\" \u00e8 stato protagonista della musica del periodo Edo (1603-1867). Infatti, pur se apparso nel contesto buddhista, esso trova diffusione anche in \u00e0mbito secolare, sia come strumento solistico che in ensemble con i gi\u00e0 citati cetra e il liuto.\nTutt'oggi lo \"shakuhachi\" continua ad essere al centro della pratica tradizionale. La due scuole principali sono la Kinko, fondata nel XVIII secolo, e la Tozan, creata nel 1896. Il repertorio si divide tra \"honkyoku\", pezzi sviluppati come forma di meditazione da parte di monaci Zen, e \"gaikyoku\", brani inizialmente esterni al repertorio per \"shakuhachi\".\nGi\u00e0 alla fine degli anni Venti del XX secolo, lo \"shakuhachi\" raccoglie l'attenzione di musicisti che tentano di unire strumenti giapponesi con elementi occidentali. Ne \u00e8 primo esempio Haru no umi (1929), duo per shakuhachi e koto, composto da Miyagi Michio (1894-1956). Nel 1967 Takemitsu T\u014dru (1930-1996) scriver\u00e0 invece \"November Steps\", per \"shakuhachi\", biwa (liuto a manico corto) e orchestra occidentale."}
{"id": "1545199", "revid": "1714743", "url": "https://it.wikipedia.org/wiki?curid=1545199", "title": "Costanza d'Aragona (1318-1346)", "text": "Origine.\nFiglia secondogenita del re d'Aragona, di Valencia e di Sardegna, Conte di Barcellona, di Urgell, di Emp\u00faries e delle altre contee catalane, Alfonso il Benigno e della sua prima moglie, la contessa di Urgell, Teresa di Entenza (ca. 1300 - \u2020 Saragozza 1327), figlia di Gombaldo, barone di Enten\u00e7a e signore di Alcolea e di Costanza d'Antill\u00f3n, erede della contea di Urgell.\nBiografia.\nSecondo la Cronaca Piniatense, Costanza era la figlia del re Alfonso IV e della moglie, Teresa di Entenza e si sarebbe poi sposata col re Giacomo III di Maiorca (\"del rey Don Jayme de Mallorqua\").Per rafforzare i rapporti tra le due casate (Aragona e Aragona-Maiorca), il 24 settembre del 1325, Costanza, di sette anni, figlia dell'erede al trono d'Aragona, fu promessa in sposa al cugino (ambedue erano bisnipoti di Giacomo I d'Aragona), di dieci anni, il re di Maiorca, Giacomo III, figlio di Ferdinando d'Aragona e dell'erede del principato d'Acaia, Isabella di Sabran.\nNel 1335, Giacomo III, riconosciuto maggiorenne, anche per mantenere buono il rapporto con il regno d'Aragona si apprest\u00f2 a concludere il matrimonio con Costanza, che fu celebrato, il 24 settembre del 1336, a Perpignan.Nello stesso anno, alla morte del padre, Alfonso, sal\u00ec sul trono di Aragona, il fratello di Costanza, Pietro IV il Cerimonioso, che non aveva in simpatia il cugino e cognato e per prima cosa voleva ristabilire il giuramento di vassallaggio del re di Maiorca al re d'Aragona, come previsto dal trattato di Anagni, del 1295, siglato dal nonno di Costanza e Pietro IV il Cerimonioso, Giacomo II \"il Giusto\", ed accettato dal nonno di Giacomo III di Maiorca, Giacomo II di Maiorca.\nDopo alcuni anni di dispute e ripicche, Pietro il Cerimonioso apr\u00ec il processo per tradimento contro il cugino e cognato, il marito di Costanza, Giacomo III. il processo condotto dal re di Aragona stesso fin\u00ec per concludersi nel 1343, con la condanna del re di Maiorca Giacomo alla confisca di tutti i beni che erano rivendicati dalla corona d'Aragona.Al rifiuto di Giacomo di ottemperare alle disposizioni del tribunale, Pietro invase il regno di Maiorca e, dopo aver sconfitto Giacomo nella battaglia di \"Santa Pon\u00e7a\", lo occup\u00f2.\nGiacomo si ritir\u00f2 allora nelle contee pirenaiche, ma anche quelle, nel corso del 1344, furono attaccate ed occupate dalle truppe catalano-aragonesi.\nA Giacomo rimasero solo il principato d'Acaia e la signoria di Montpellier, dove si ritir\u00f2 a vivere con Costanza ed i due figli, e dove Costanza mor\u00ec nel 1346.\nFigli.\nCostanza a Giacomo diede due figli:"}
{"id": "1545205", "revid": "919135", "url": "https://it.wikipedia.org/wiki?curid=1545205", "title": "Numero primo di Newman-Shanks-Williams", "text": "In matematica, un numero primo di Newman-Shanks-Williams (spesso abbreviato in primo di NSW) \u00e8 un particolare tipo di numero primo. Un numero primo \u00e8 un numero primo di Newman-Shanks-Williams se pu\u00f2 essere scritto nella forma\nI primi di NSW furono descritti per la prima volta da Newman, Shanks e Williams nel 1981 durante lo studio di gruppi finiti.\nI primi di NSW pi\u00f9 piccoli sono corrispondenti agli indici \nLa successione formula_2 cui si fa riferimento nella formula pu\u00f2 essere descritta nella seguente relazione di ricorrenza:\nI primi termini della sequenza sono 1, 1, 3, 7, 17, 41, 99, ... Questi numeri appaiono anche nella frazione continua convergente a formula_6"}
{"id": "1545207", "revid": "339392", "url": "https://it.wikipedia.org/wiki?curid=1545207", "title": "Primo di Newman-Shanks-Williams", "text": ""}
{"id": "1545213", "revid": "2178", "url": "https://it.wikipedia.org/wiki?curid=1545213", "title": "Blacksod Bay", "text": ""}
{"id": "1545214", "revid": "13459923", "url": "https://it.wikipedia.org/wiki?curid=1545214", "title": "Sigieri di Brabante", "text": ""}
{"id": "1545223", "revid": "547034", "url": "https://it.wikipedia.org/wiki?curid=1545223", "title": "Deossinivalenolo", "text": "Il deossinivalenolo (o DON o vomitossina) \u00e8 una micotossina appartenente al gruppo dei tricoteceni prodotta da alcune specie di Fusarium (\"F. graminearum\", \"F. culmorum\", ecc..).\nEsso \u00e8 caratterizzato, come gli altri tricoteceni, da un nucleo sesquiterpenico, caratterizzato da un anello 12,13-epossi-tricotec-9-ene tetraciclico.\nIl \"DON\" \u00e8 una delle micotossine pi\u00f9 diffuse negli alimenti e nei mangimi insieme a zearalenone e tossina T-2, soprattutto nei cereali quali grano, orzo e mais.\nEffetti sull'uomo.\nBench\u00e9 siano stati fatti studi scientifici sul metabolismo del \"deossinivalenolo\" e degli altri tricoteceni, non sono ancora chiari molti aspetti del suo meccanismo d'azione.\nI principali effetti tossici sull'uomo e sugli altri mammiferi sono:\nLa dose tollerabile giornaliera (TDI) per l'uomo di \"deossinivalenolo\" \u00e8 stata fissata a 1\u00a0\u00b5g/kg\nEffetti cancerogeni.\nIn base alla classificazione internazionale della IARC (Agenzia Internazionale per la\nRicerca sul Cancro), il \"DON\", insieme agli altri tricoteceni, \u00e8 inserito in \"Classe 3\", cio\u00e8 non \u00e8 considerato cancerogeno per l'uomo..\nTuttavia, a seguito di uno studio triennale svolto in Cina, nelle regioni di Haimen e di Penlai, riguardo al ruolo della fumonisina B1 nell'incidenza del carcinoma epatico primario, alcuni studiosi hanno ipotizzato un'azione sinergica di altre micotossine nello sviluppo di tale tumore, tra le quali il \"deossinivalenolo\", che era presente nei campioni esaminati in maniera pi\u00f9 elevata del solito, tesi dimostrata da ricerche effettuate sui ratti.\nTali ricerche, anche se non hanno accertato in maniera diretta l'azione cancerogena del \"DON\", dimostrano in ogni caso la stretta correlazione tra la presenza della micotossina e questo tipo di patologia."}
{"id": "1545224", "revid": "10652", "url": "https://it.wikipedia.org/wiki?curid=1545224", "title": "Vomitossina", "text": ""}
{"id": "1545225", "revid": "767487", "url": "https://it.wikipedia.org/wiki?curid=1545225", "title": "Il poliziotto \u00e8 marcio", "text": "Il poliziotto \u00e8 marcio \u00e8 un film del 1974 diretto da Fernando Di Leo.\nA differenza di gran parte degli altri film del genere poliziottesco l'opera narra le vicende di un poliziotto spietato e corrotto.\nTrama.\nIl commissario di polizia Domenico Malacarne \u00e8 un funzionario corrotto che, con la complicit\u00e0 dell'agente Garrito, pure lui corrotto, riesce a guadagnare molto denaro grazie alle tangenti ricevute da una banda di contrabbandieri di sigarette capeggiata da Pascal, capo mafioso italo-francese. Un giorno per\u00f2, vedendo che i suoi corruttori esigono la copertura anche per il traffico d'armi, il commissario decide di cambiare la propria posizione e inizia a ostacolarli.\nPer tutta risposta, i criminali prima eliminano l'anziano Serafino, testimone involontario che con le sue denunce ne aveva svelato le attivit\u00e0; poi il padre del commissario, che \u00e8 un onesto maresciallo dei carabinieri quasi in pensione e Sandra, la compagna di Malacarne. A questo punto il commissario ingaggia una lotta senza quartiere contro la banda, riuscendo a eliminare Pascal, ma verr\u00e0 a sua volta ucciso a tradimento proprio da Garrito, intenzionato a subentrargli.\nDistribuzione.\nDistribuito nei cinema italiani il 22 marzo 1974, \"Il poliziotto \u00e8 marcio\" ha incassato complessivamente 675.994.000 lire dell'epoca.\nDistribuito all'estero col titolo internazionale \"Shoot First, Die Later\", \u00e8 stato pubblicato da RaroVideo in DVD nel dicembre 2012."}
{"id": "1545228", "revid": "287204", "url": "https://it.wikipedia.org/wiki?curid=1545228", "title": "Barografo", "text": ""}
{"id": "1545229", "revid": "6923", "url": "https://it.wikipedia.org/wiki?curid=1545229", "title": "Perica Ognjenovi\u0107", "text": "Carriera.\nDopo essersi messo in mostra con la nazionale serbo-montenegrina ai Mondiali del 1998 e con la Stella Rossa di Belgrado Ognjenovi\u0107 venne acquistato dal per 2,5 milioni di euro. Svincolatosi nel giugno del 2001 tent\u00f2 l'avventura in differenti club di vari campionati, come il campionato cinese e quello malese."}
{"id": "1545233", "revid": "78273", "url": "https://it.wikipedia.org/wiki?curid=1545233", "title": "Giovanni di Damasco", "text": ""}
{"id": "1545236", "revid": "298229", "url": "https://it.wikipedia.org/wiki?curid=1545236", "title": "Vincenzo Presti", "text": ""}
{"id": "1545238", "revid": "13460118", "url": "https://it.wikipedia.org/wiki?curid=1545238", "title": "Hrabano Mauro", "text": ""}
{"id": "1545244", "revid": "131358", "url": "https://it.wikipedia.org/wiki?curid=1545244", "title": "Ioan Ovidiu Sabau", "text": ""}
{"id": "1545246", "revid": "767487", "url": "https://it.wikipedia.org/wiki?curid=1545246", "title": "Brucia ragazzo, brucia", "text": "Brucia ragazzo, brucia \u00e8 un film del 1969, diretto da Fernando Di Leo.\nTrama.\nClara, una signora borghese, \u00e8 sola al mare a fine stagione: si fa sedurre da un esperto bagnino, studente un po' hippy, e prova per la prima volta in vita sua un orgasmo. La donna si confessa col marito, e gli domanda perch\u00e9 con lui non fosse mai successo. L'uomo s'arrabbia e inizia a trattarla come una donna di facili costumi, minacciando di toglierle la loro figlia. Disperata, decide di uccidersi, mentre lui, che potrebbe salvarla, decide d'intervenire quando ormai \u00e8 troppo tardi."}
{"id": "1545249", "revid": "119982", "url": "https://it.wikipedia.org/wiki?curid=1545249", "title": "Brucia ragazzo brucia", "text": ""}
{"id": "1545252", "revid": "17654", "url": "https://it.wikipedia.org/wiki?curid=1545252", "title": "Regione di Pilsen", "text": ""}
{"id": "1545254", "revid": "409613", "url": "https://it.wikipedia.org/wiki?curid=1545254", "title": "Verrucano Lombardo", "text": "Il Verrucano Lombardo \u00e8 un'unit\u00e0 geologica di et\u00e0 tardo-permiana, affiorante nel Dominio Sudalpino lombardo e nel Trentino occidentale.\nIl nome \"verrucano\" deriva dal Monte Verruca, nella zona del Monte Pisano in Toscana, dove si trova un conglomerato simile, ma di et\u00e0 triassica, e venne introdotto per la prima volta da Assereto e Casati in occasione del \"Simposio internazionale sul Verrucano\", che si tenne a Pisa nel 1965.\nDescrizione e ambiente sedimentario.\nSi tratta di depositi silicoclastici continentali, di colore rosso, caratterizzati da alternanze di arenarie e conglomerati sedimentatisi in ambiente fluviale.\nIl Verrucano \u00e8 composto da conglomerati a granulometria molto variabile, cui si alternano arenarie a grana medio-grossolana, con composizione quarzoso-feldspatica, abbondante matrice e cemento siliceo-argilloso, compatte, che localmente passano a siltiti e peliti. Caratteristico il colore rossastro indicante forte ossidazione del sedimento. I conglomerati sono costituiti in parte da frammenti litici di quarzo latteo e rosa, rocce vulcaniche e in parte metamorfiche.\nQueste rocce si sono originate da depositi di conoide alluvionale e piana alluvionale sedimentatisi in aree continentali a clima arido o semi-arido (a paleo-latitudini verosimilmente tropicali), drenate da corsi d'acqua a regime torrentizio di tipo intrecciato o meandriforme. Erano quindi aree caratterizzate da apporti sedimentari concentrati e massicci con cadenza stagionale, separati da lunghi periodi di magra, con intensa ossidazione dei sedimenti. I depositi derivanti da un contesto di questo tipo mostrano una stratificazione lenticolare, a volte anche alla scala dell'affioramento, con bruschi contatti verticali (sovente erosivi) e frequenti passaggi laterali di facies. Sono talora osservabili anche strutture sedimentarie da corrente (laminazioni parallele e incrociate) e frequenti inclusi pelitici derivati dall'erosione e dal trasporto di frammenti di materiale fangoso da parte delle correnti fluviali. Non \u00e8 mai stata segnalata la presenza di fossili.\nLa composizione del Verrucano indica una origine dei depositi per erosione in parte del basamento metamorfico, in parte delle coperture vulcaniche e terrigene Permiane.\nGli spessori massimi dell'unit\u00e0 variano da 100 a 500 metri tra il Lario e le Giudicarie; gli spessori minori si registrano lungo il crinale orobico (da 20 a oltre 200 metri).\nRapporti stratigrafici e datazione.\nData l'assenza di fossili diagnostici, l'et\u00e0 della formazione \u00e8 desunta per via indiretta dalla sua posizione stratigrafica. L'unit\u00e0 poggia tramite una marcata discorformit\u00e0 stratigrafica sia sul basamento metamorfico che sui depositi continentali silicoclastici e vulcanici del Permiano Inferiore.\nIl limite superiore \u00e8 invece dato dalla base del Servino, risalente al Triassico Inferiore.\nL'et\u00e0 di deposizione del Verrucano Lombardo \u00e8 quindi, per interpolazione, il Permiano Superiore (Tatariano). Questa datazione \u00e8 confermata da quella delle formazioni che si sviluppano verso oriente lateralmente al Verrucano Lombardo: le Arenarie di Val Gardena e la Formazione a Bellerophon, databili in base al loro contenuto faunistico e floristico.\nData la grande eterogeneit\u00e0 di questa unit\u00e0, finora non \u00e8 ancora stata identificata una sezione-tipo."}
{"id": "1545255", "revid": "599013", "url": "https://it.wikipedia.org/wiki?curid=1545255", "title": "K\u00f3stas Karamanl\u00eds", "text": ""}
{"id": "1545257", "revid": "123567", "url": "https://it.wikipedia.org/wiki?curid=1545257", "title": "Pietra simona", "text": ""}
{"id": "1545269", "revid": "1305772", "url": "https://it.wikipedia.org/wiki?curid=1545269", "title": "Sciano", "text": "Sciano pu\u00f2 riferirsi a :"}
{"id": "1545271", "revid": "11497", "url": "https://it.wikipedia.org/wiki?curid=1545271", "title": "Dialogo inter-religioso", "text": ""}
{"id": "1545272", "revid": "287204", "url": "https://it.wikipedia.org/wiki?curid=1545272", "title": "Lowenbrau", "text": ""}
{"id": "1545274", "revid": "14691", "url": "https://it.wikipedia.org/wiki?curid=1545274", "title": "Candidato", "text": ""}
{"id": "1545275", "revid": "74801", "url": "https://it.wikipedia.org/wiki?curid=1545275", "title": "Contea di Orange (Vermont)", "text": "La contea di Orange, in inglese Orange County, \u00e8 una contea dello Stato del Vermont, negli Stati Uniti d'America. La popolazione al censimento del 2000 era di abitanti. Il capoluogo di contea \u00e8 Chelsea.\nGeografia fisica.\nLa contea si trova nella parte centro-orientale del Vermont. L'U.S. Census Bureau certifica che l'estensione della contea \u00e8 di , di cui coperti da acque interne.\nComuni.\nLa Contea di Orange conta 17 comuni, tutti con lo status di \"town\"."}
{"id": "1545276", "revid": "14691", "url": "https://it.wikipedia.org/wiki?curid=1545276", "title": "Maputo (provincia)", "text": ""}
{"id": "1545280", "revid": "1305772", "url": "https://it.wikipedia.org/wiki?curid=1545280", "title": "Gallus (disambigua)", "text": ""}
{"id": "1545281", "revid": "857138", "url": "https://it.wikipedia.org/wiki?curid=1545281", "title": "Maputo (disambigua)", "text": "Maputo \u00e8 la capitale del Mozambico. Il nome pu\u00f2 essere usato anche per riferirsi:"}
{"id": "1545282", "revid": "767487", "url": "https://it.wikipedia.org/wiki?curid=1545282", "title": "Sandok, il Maciste della jungla", "text": "Sandok, il Maciste della jungla \u00e8 un film del 1964 diretto da Umberto Lenzi."}
{"id": "1545284", "revid": "1086846", "url": "https://it.wikipedia.org/wiki?curid=1545284", "title": "Unione Sportiva Triestina 1951-1952", "text": "Questa voce raccoglie le informazioni riguardanti l'Unione Sportiva Triestina nelle competizioni ufficiali della stagione 1951-1952.\nStagione.\nLa Triestina nella Serie A 1951-1952 si classifica al diciassettesimo posto con 32 punti, al pari della Lucchese. Per evitare la retrocessione vince gli spareggi contro la Lucchese e quindi con il Brescia, seconda in Serie B."}
{"id": "1545289", "revid": "33689", "url": "https://it.wikipedia.org/wiki?curid=1545289", "title": "Flavio Nigriniano", "text": "Ammiano Marcellino (\"Storie\", xv.5.12, xxii.3.6) ricorda che era padre di Florenzio; si pu\u00f2 ipotizzare, dunque, che fosse di Antiochia di Siria.\nNigriniano fu console nel 350, assieme a Flavio Sergio; nel 351 \u00e8 attestato come proconsole."}
{"id": "1545292", "revid": "400518", "url": "https://it.wikipedia.org/wiki?curid=1545292", "title": "Weizen", "text": ""}
{"id": "1545294", "revid": "74801", "url": "https://it.wikipedia.org/wiki?curid=1545294", "title": "Contea di Orleans (Vermont)", "text": "La contea di Orleans, in inglese Orleans County, \u00e8 una contea dello Stato del Vermont, negli Stati Uniti d'America. La popolazione al censimento del 2000 era di abitanti. Il capoluogo di contea \u00e8 Newport.\nGeografia fisica.\nLa contea si trova nella parte settentrionale del Vermont. L'U.S. Census Bureau certifica che l'estensione della contea \u00e8 di , di cui coperti da acque interne.\nComuni.\nLa Contea di Orleans conta 19 comuni, comprendenti 1 \"city\" e 18 \"town\"."}
{"id": "1545296", "revid": "1305772", "url": "https://it.wikipedia.org/wiki?curid=1545296", "title": "Moma", "text": ""}
{"id": "1545297", "revid": "254401", "url": "https://it.wikipedia.org/wiki?curid=1545297", "title": "Belvedere (Genova)", "text": "Belvedere (\"Bervei\" in ligure) \u00e8 un quartiere del comune di Genova ed una delle unit\u00e0 urbanistiche che compongono la circoscrizione di Sampierdarena. Fa parte del Municipio II Centro Ovest. La collina su cui sorge (altitudine: 129 m slm) si affaccia sul versante sinistro della Val Polcevera e sul sottostante abitato di Sampierdarena.\nGli antichi genovesi denominarono questa localit\u00e0 \"Belovidere\" per la folta vegetazione e per la presenza di numerose ville e giardini patrizi che a partire dal XV secolo molte famiglie nobili di Genova vi avevano costruito come loro residenze di campagna.\nIl toponimo, di derivazione intuitiva, fa riferimento al panorama che si gode da questa collina, che insieme a quella di Coronata, sul versante opposto della valle, segna la fine della Valpolcevera.\nIl panorama spazia dal monte di Portofino a Capo Mele, con ampia vista sulla Valpolcevera, facendo della collina un luogo strategico, caratteristica che nell'Ottocento ne ha determinato la militarizzazione, con la costruzione di fortificazioni che hanno stravolto e sacrificato l'abitato.\nA poca distanza da Belvedere si trova la localit\u00e0 detta Crocetta (in ligure \"Croxetta de Bervei\"), il cui nome fa riferimento all'incrocio tra due antiche strade, quella che da Sampierdarena, superato Belvedere, proseguiva a mezza costa per l'alta Valpolcevera e quella che da Genova (quartiere di San Teodoro) conduceva a ponente passando per il Campasso (altro rione sampierdarenese nella bassa Valpolcevera).\nQuesto incrocio, anche se non pi\u00f9 frequentato dai viaggiatori, \u00e8 ancor oggi riconoscibile e ben delimitato da antiche case. Per secoli importante luogo di transito, fino all'apertura delle prime strade di fondovalle, anche questo borgo ospit\u00f2 case di villeggiatura di ricche famiglie genovesi e nell'Ottocento sub\u00ec anch'esso i disagi causati dalla presenza del vicino Forte Crocetta, costruito poco pi\u00f9 a monte del citato quadrivio sulla struttura del soppresso convento agostiniano del S.S. Crocefisso, con annessa chiesa, risalente ai primi anni del Seicento.\nMonumenti e luoghi d'interesse.\nSantuario di Nostra Signora di Belvedere.\nSulla piazza principale, in posizione dominante sull'abitato di Sampierdarena, sorge il Santuario di Nostra Signora di Belvedere, la cui prima edificazione risale alla fine del XIII secolo come cappella dell'annesso convento delle monache agostiniane. La chiesa, citata per la prima volta in un documento del 1285, \u00e8 composta da un'unica navata ed ha subito nel tempo una serie di rifacimenti. Nel 1665 \u00e8 stata completamente rifatta ed arricchita dei due altari laterali. Le pareti sono ornate da pregevoli tele e dipinti.\nNel 1351 alle monache agostiniane subentrarono i frati dello stesso ordine che, salvo un'interruzione dal 1409 al 1472, vi rimasero fino alla soppressione napoleonica del 1800.\nNel 1819 la chiesa rischi\u00f2 di essere demolita per far spazio alle fortificazioni volute dal governo sabaudo, provvedimento poi rientrato. La chiesa fu riaperta nel 1821, sotto la custodia di preti diocesani. Fu eretta in parrocchia dal 1931 (con decreto del 24 dicembre 1930) dal cardinale Carlo Dalmazio Minoretti, arcivescovo di Genova.\nLa festa patronale viene celebrata nella solennit\u00e0 della Nativit\u00e0 di Maria, l'8 settembre.\nFortificazioni.\nCaratterizza il paesaggio di Belvedere anche la presenza di diverse fortificazioni (vedi anche Mura di Genova), costruite tra il 1815 e il 1830.\nGi\u00e0 durante gli assedi austriaci del 1746-1747 e del 1800 sull'altura di Belvedere erano state approntate delle postazioni difensive. Vista l'importanza strategica della collina, a partire dal 1815, dopo l'annessione della Liguria al Regno di Sardegna, stabilita dal Congresso di Vienna, furono erette dal governo sabaudo due nuove fortificazioni che avevano lo scopo di difendere le mura principali di Genova:"}
{"id": "1545299", "revid": "767487", "url": "https://it.wikipedia.org/wiki?curid=1545299", "title": "Contea di Rutland (Vermont)", "text": "La contea di Rutland, in inglese Rutland County, \u00e8 una contea dello Stato del Vermont, negli Stati Uniti d'America. La popolazione al censimento del 2000 era di 63.400 abitanti. Il capoluogo di contea \u00e8 Rutland.\nGeografia fisica.\nLa contea si trova nella parte centro-occidentale del Vermont. L'U.S. Census Bureau certifica che l'estensione della contea \u00e8 di 2.448\u00a0km\u00b2, di cui 31\u00a0km\u00b2 coperti da acque interne.\nComuni.\nLa Contea di Rutland conta 28 comuni, comprendenti 1 \"city\" e 27 \"town\"."}
{"id": "1545300", "revid": "599013", "url": "https://it.wikipedia.org/wiki?curid=1545300", "title": "Mozambico (disambigua)", "text": "Il Mozambico \u00e8 una nazione dell'Africa Orientale. Il nome pu\u00f2 riferirsi anche a:"}
{"id": "1545302", "revid": "74801", "url": "https://it.wikipedia.org/wiki?curid=1545302", "title": "Randolph Quirk", "text": "Biografia.\nQuirk nacque a Lambfell, nell'Isola di Man, il pi\u00f9 giovane di sette figli. I genitori erano Thomas e Amy Randolph Quirk. \nFrequent\u00f2 il King College sull'Isola di Man e, in seguito la University College di Londra dove ottenne i riconoscimenti di MA (Master of Arts), PHd (Doctor of Philosophy). Fu membro del Commonwealth Fund. \nDal 1947 al 1954 fu docente di Inglese alla University College di Londra.\nDal 1954 al 1958 lettore all'Universit\u00e0 di Durham e, dopo altri impieghi di natura didattica in diverse universit\u00e0 divenne Quain Professor alla University College. \nNei primi anni sessanta, Quirk con alcuni suoi colleghi, tra cui ricordiamo un giovane David Crystal, condussero un ambizioso progetto, noto come Indagine sull'uso dell'inglese. Si trattava della compilazione di un vasto corpus di dati dell'inglese, comprendente circa 1 milione di parole cos\u00ec come venivano usate nel linguaggio quotidiano. Tale progetto si sarebbe concretizzato, nel 1985, nella redazione dell'opera \"A Comprehensive Grammar Of English Language\" (Longman), ampiamente usata come punto di riferimento in tutto il mondo. Nell'opera, al posto di precisare quale fosse la grammatica corretta, Quirk e i suoi collaboratori dimostrarono come certe percentuali di parlanti inglese preferiscano ricorrere a determinati usi piuttosto che ad altri. \nCritica alla posizione di Kachru.\nQuirk entr\u00f2 in collisione con un altro illustre linguista, Braj Kachru, riguardo alla presenza nel mondo di diverse variet\u00e0 dell'inglese. \nSecondo Quirk queste non avevano n\u00e9 potevano avere uno statuto di lingua standard e non potevano essere insegnate come tali. Infatti ci\u00f2 sarebbe andato a discapito dell'Inglese britannico, l'unico con requisiti per poter essere diffuso, insegnato e considerato lingua internazionale. \nKachru invece sosteneva la legittimit\u00e0 delle variet\u00e0 di inglese nel mondo che, anzi, erano validi modelli di insegnamento. \nQuirk fu presidente della British Academy dal 1985 al 1989 e fu insignito del titolo di barone nel 1994."}
{"id": "1545303", "revid": "125962434", "url": "https://it.wikipedia.org/wiki?curid=1545303", "title": "Lotto Sport Italia", "text": "La Lotto Sport Italia S.p.A. \u00e8 una societ\u00e0 italiana di calzature ed abbigliamento sportivo, con sede a Trevignano in provincia di Treviso. Fondata nel giugno 1973, \u00e8 cresciuto nel tempo i suoi mercati a livello internazionale affermandosi come marchio sportivo. Lotto produce e commercializza calzature, abbigliamento ed accessori per sport e tempo libero. Detiene i marchi Lotto, Lotto Leggenda, Lotto Works, Mya.\nStoria.\nI fratelli Caberlotto.\nViene fondata dai tre fratelli Caberlotto, Giovanni, Sergio, Alberto, una delle famiglie storiche del distretto calzaturiero, successivamente proprietaria anche della squadra di calcio del . Il marchio dalla doppia losanga equivale alla porzione finale del cognome Caberlotto mentre quella iniziale era stata utilizzata dai tre fratelli per una azienda di scarponi di sci in plastica, la Caber, poi venduta agli americani della Spalding. Originariamente la Lotto produce scarpe da tennis, che rimane l'attivit\u00e0 principale dell'azienda per tutti gli anni settanta. In seguito comincia a commercializzare anche calzature, abbigliamento ed accessori per altri sport (pallacanestro, sport nel quale Lotto sponsorizza la Virtus Bologna campione d'italia nel 1979 e 1980, pallavolo, atletica e calcio).\nIl calcio in particolare, a partire dagli anni ottanta, diventa un focus importante anche attraverso le sponsorizzazioni, come quelle con Dino Zoff e Ruud Gullit; questo decennio \u00e8 anche il periodo nel quale comincia in modo pi\u00f9 sensibile la distribuzione dei prodotti all'estero, processo che poi andr\u00e0 via via rafforzandosi nel tempo. Inoltre, nell'atletica, Lotto \u00e8 al fianco di campioni olimpici quali Said Aouita e Alessandro Andrei, oro alle Olimpiadi di Los Angeles 1984. Negli anni novanta spiccano gli accordi con e , cui seguono negli anni duemila quelli con la e con Luca Toni. Nel tennis, negli stessi anni, vengono vestiti dal marchio trevigiano Boris Becker e Martina Navr\u00e1tilov\u00e1.\nLa cordata di Andrea Tomat.\nAlla fine degli anni novanta, in seguito alla morte di due dei tre fondatori Caberlotto, la societ\u00e0 si trova vicino al concordato preventivo e viene rilevata nel giugno 1999 con un'operazione di management buy out da una cordata di imprenditori gi\u00e0 attivi nel settore sportivo. La cordata \u00e8 capeggiata da Andrea Tomat (Stonefly e ex Lotto), Adriano Sartor (Stonefly), Roberto Danieli (Diadora prima di cederla a Invicta), Franco Vaccari (prima Nordica e poi Dolomite), Giancarlo Zanatta (Tecnica), Gianni Lorenzato. Tomat e amici rilevano la societ\u00e0 battendo la concorrenza di Invicta (Diadora) e la ribattezzano Lotto Sport Italia S.p.A.\nTomat, alla guida dell'azienda, classe 1957, presidente prima degli industriali di Treviso e in seguito di Confindustria Veneto, ripensa il marchio concentrandosi sul calcio e sul tennis, delocalizza nel Far East circa il 90% della produzione di scarpe e abbigliamento, crea una struttura logistica a Hong Kong che funziona come centro distributivo, investe nella ricerca. E nei mondiali di calcio del 2006 lancia \"Zhero Gravity\", la prima calzatura sportiva senza lacci. L'anno dopo lancia \"SynPulse\", una scarpa per il tennis che assorbe gli urti e li trasforma in energia.\nLotto e Stonefly.\nNel frattempo l'azionariato subisce qualche scossone. Nel 2003 esce Danieli, nel 2005 lasciano Vaccari e Zanatta. Nel 2007 Lotto Sport Italia acquisisce il marchio americano Etonic, attivo nel running tecnico, nel golf e nel bowling. Alla fine del 2016 la societ\u00e0, che ha attraversato un periodo economico non felice ritornando all'utile (circa un milione di euro) solo nel 2015 e sta procedendo nella ristrutturazione dell'esposizione verso le banche (una quarantina di milioni), ha ufficializzato l'integrazione tra la Lotto (280 milioni di ricavi nel 2016) e la Stonefly (fatturato di 80 milioni). Non si tratta di una fusione: le due realt\u00e0 resteranno distinte sia come brand sia come situazione legale ma ottimizzeranno una serie di funzioni. Lotto, i cui prodotti sono distribuiti in 114 paesi nel mondo, segue sport e fashion, a Stonefly i settori urban e comfort.\nNel 2017 nuova turbolenza nell'azionariato. Lascia l'ex vicepresidente Lorenzato per cui la propriet\u00e0 della Lotto rimane cos\u00ec completamente nelle mani di Tomat e Sartor. Il 2 agosto Lorenzato, che deteneva il 12%, ottiene da un lodo arbitrale del tribunale di Treviso il pignoramento delle quote azionarie degli ex soci per un valore superiore ai 3 milioni di euro nell'ambito della causa civile intentata per violazione dei patti parasociali. La guerra milionaria va avanti: in settembre Lorenzato chiede il fallimento della holding finanziaria che ha il controllo del gruppo, la Futura 5760 srl; nel novembre 2018 il tribunale di Treviso ne dichiara il fallimento mentre Tomat affida ai suoi avvocati il ricorso. La decisione del tribunale non mette per ora a rischio l'attivit\u00e0 del gruppo ma pone incertezza sul controllo.\nSponsorizzazioni.\nLotto sponsorizza due squadre di Serie B, il L.R. Vicenza Virtus e l'A.C. Monza.\nDati economici.\nNel 2016 il gruppo ha registrato un fatturato consolidato di 93,4 milioni con una perdita di 726.000 euro. Nel 2017 i ricavi consolidati hanno raggiunto i 114 milioni di euro con un utile di 2 milioni. I debiti pesano per 86 milioni."}
{"id": "1545304", "revid": "14691", "url": "https://it.wikipedia.org/wiki?curid=1545304", "title": "Nampula (provincia)", "text": ""}
{"id": "1545305", "revid": "76963", "url": "https://it.wikipedia.org/wiki?curid=1545305", "title": "Michie Tomizawa", "text": "\u00c8 particolarmente conosciuta per i ruoli di Rei Hino/Sailor Mars in Sailor Moon, di Sumire Kanzaki in Sakura Wars e di Emi Ogasawara in Mikami Agenzia Acchiappafantasmi. Ha fatto parte del gruppo canoro delle Peach Hips, composto dalle cinque doppiatrici dell'anime storico di Sailor Moon, e ha inoltre cantato ai concerti delle doppiatrici di \"Sakura Wars\".\nIn \"Pretty Guardian Sailor Moon Crystal\" non ricopre pi\u00f9 il ruolo di Rei Hino/Sailor Mars venendo sostituita da Rina Sat\u014d."}
{"id": "1545311", "revid": "648716", "url": "https://it.wikipedia.org/wiki?curid=1545311", "title": "Contea di Washington (Vermont)", "text": "La contea di Washington, in inglese Washington County, \u00e8 una contea dello Stato del Vermont, negli Stati Uniti d'America. La popolazione al censimento del 2000 era di abitanti. Il capoluogo di contea \u00e8 Montpelier.\nGeografia fisica.\nLa contea si trova nella parte centro-settentrionale del Vermont. L'U.S. Census Bureau certifica che l'estensione della contea \u00e8 di , di cui coperti da acque interne.\nComuni.\nLa Contea di Washington conta 20 comuni, comprendenti 2 \"city\" e 18 \"town\"."}
{"id": "1545315", "revid": "349054", "url": "https://it.wikipedia.org/wiki?curid=1545315", "title": "Campionati del mondo di mountain bike 2007", "text": "I Campionati del mondo di mountain bike 2007 (ing. \"2007 UCI Mountain Bike &amp; Trials World Championships\"), diciottesima edizione della competizione, furono disputati a Fort William, in Scozia, tra il 2 ed il 9 settembre 2007. Furono la prima edizione a svolgersi nel Regno Unito e l'undicesima in Europa.\nEventi.\nSi gareggi\u00f2 in tre discipline della mountain bike, cross country, downhill e four-cross, e nel trial (20 e 26 pollici).\nMedagliere.\n\"Medagliere finale\""}
{"id": "1545316", "revid": "188298", "url": "https://it.wikipedia.org/wiki?curid=1545316", "title": "Lock bumping", "text": ""}
{"id": "1545317", "revid": "33689", "url": "https://it.wikipedia.org/wiki?curid=1545317", "title": "Marco Nummio Albino", "text": "Era il padre di Nummio Secondo.\nIn quella che doveva essere la \"domus\" di famiglia \u00e8 stata ritrovata la base di una statua dedicata a Triturrio dal figlio (), e la cui iscrizione attesta la carriera di Nummio Albino: era un \"vir clarissimus\", questore candidato (cio\u00e8 designato dall'imperatore), pretore urbano, \"comes\" domestico del primo ordine e due volte console. Fu console \"posterior\" nel 345, con Flavio Amanzio; il suo secondo consolato dovrebbe essere stato da suffetto, successivo a quell'anno."}
{"id": "1545318", "revid": "74801", "url": "https://it.wikipedia.org/wiki?curid=1545318", "title": "Contea di Windham (Vermont)", "text": "La contea di Windham, in inglese Windham County, \u00e8 una contea dello Stato del Vermont, negli Stati Uniti. La popolazione al censimento del 2000 era di abitanti. Il capoluogo di contea \u00e8 Newfane.\nGeografia fisica.\nLa contea si trova nella parte meridionale del Vermont. L'U.S. Census Bureau certifica che l'estensione della contea \u00e8 di , di cui coperti da acque interne.\nComuni.\nLa Contea di Windham conta 23 comuni, tutti con lo status di \"town\"."}
{"id": "1545320", "revid": "14691", "url": "https://it.wikipedia.org/wiki?curid=1545320", "title": "Niassa (provincia)", "text": ""}
{"id": "1545322", "revid": "74801", "url": "https://it.wikipedia.org/wiki?curid=1545322", "title": "Contea di Windsor", "text": "La contea di Windsor, in inglese Windsor County, \u00e8 una contea dello Stato del Vermont, negli Stati Uniti d'America. La popolazione al censimento del 2000 era di abitanti. Il capoluogo di contea \u00e8 Woodstock.\nGeografia fisica.\nLa contea si trova nella parte centro-orientale del Vermont. L'U.S. Census Bureau certifica che l'estensione della contea \u00e8 di , di cui coperti da acque interne.\nComuni.\nLa Contea di Windham conta 24 comuni, tutti con lo status di \"town\"."}
{"id": "1545324", "revid": "53251", "url": "https://it.wikipedia.org/wiki?curid=1545324", "title": "Criterio di Cauchy", "text": ""}
{"id": "1545331", "revid": "599013", "url": "https://it.wikipedia.org/wiki?curid=1545331", "title": "Miodrag Belodedici", "text": "Carriera.\n\u00c8 stato uno dei pilastri di Steaua Bucarest e Stella Rossa Belgrado, con le quali ha vinto due Coppe dei Campioni.\nNato a Socol da padre serbo e madre rumena, al confine tra Romania e Jugoslavia, \u00e8 sempre stato un tifoso della Stella Rossa di Belgrado, e dopo aver vinto con la Steaua Bucarest 4 campionati, 3 Coppe di Romania, una Coppa dei Campioni ed una Supercoppa Europea, fugg\u00ec dalla Romania, in quanto il regime di allora non permetteva ai calciatori del proprio campionato di trasferirsi all'estero, ed and\u00f2 proprio in Jugoslavia per giocare con la Stella Rossa di Belgrado, della cui compagine fu anche l'unico straniero.\nA Belgrado venne sospeso per un anno dalla UEFA per il fatto che le autorit\u00e0 rumene occultarono il suo contratto da professionista. Dal 1989 ebbe il \"via libera\" e divenne subito un pilastro della , dove vinse un'ulteriore Coppa dei Campioni nel 1991.\nNel 1992 inizi\u00f2 la sua carriera in Spagna, dove rimase per 4 anni e vest\u00ec le maglie di Valencia, Real Valladolid e Villarreal. Nello stesso periodo gioc\u00f2 anche i Mondiali del 1994. Gioc\u00f2 anche due stagioni in Messico con l'Atlante prima di fare ritorno nel 1998 alla Steaua Bucarest, dove nel 2001 concluse la sua carriera, dopo aver giocato anche l'Europeo del 1996 e l'Europeo del 2000."}
{"id": "1545332", "revid": "253269", "url": "https://it.wikipedia.org/wiki?curid=1545332", "title": "Marvin Worth", "text": "\u00c8 stato candidato due volte al Premio Oscar: nel 1973 per il documentario \"Malcolm X\", diretto da Arnold Perl, e nel 1975 per \"Lenny\", diretto da Bob Fosse.\nHa prodotto 23 film, tra cui \"Malcolm X\" (1992), diretto da Spike Lee."}
{"id": "1545336", "revid": "697352", "url": "https://it.wikipedia.org/wiki?curid=1545336", "title": "Berenice", "text": ""}
{"id": "1545338", "revid": "13461067", "url": "https://it.wikipedia.org/wiki?curid=1545338", "title": "Miodrag Belodedi\u0107", "text": ""}
{"id": "1545340", "revid": "212348", "url": "https://it.wikipedia.org/wiki?curid=1545340", "title": "Razionale gaussiano", "text": ""}
{"id": "1545343", "revid": "121323991", "url": "https://it.wikipedia.org/wiki?curid=1545343", "title": "Unione Calcio Sampdoria 2001-2002", "text": "Questa voce raccoglie le informazioni riguardanti la Unione Calcio Sampdoria nelle competizioni ufficiali della stagione 2001-2002."}
{"id": "1545346", "revid": "92723", "url": "https://it.wikipedia.org/wiki?curid=1545346", "title": "Prova penetrometrica standard", "text": "La prova penetrometrica standard o prova penetrometrica dinamica (SPT dall'inglese \"Standard Penetration Test\") \u00e8 un tipo di indagine geotecnica per ricavare e studiare le caratteristiche di un terreno.\nQuesta prova consiste nel far penetrare nel terreno un campionatore standardizzato (campionatore a pareti grosse \"Raymond\") sotto i colpi di un maglio con peso di 63,5 kg e da un'altezza di 76 cm.\nIl maglio, battendo a caduta libera sulle aste standard che prolungano il campionatore, infigge l'attrezzo nel terreno.\nLe misure vengono effettuate per tre avanzamenti consecutivi di 15 cm ciascuno, contando il numero di colpi necessari (Nspt) per ogni avanzamento. La \"resistenza alla penetrazione\" del terreno \u00e8 caratterizzata dalla somma del numero di colpi per il secondo e terzo avanzamento, cio\u00e8 \"N=N2+N3\".\nLa prova viene eseguita al fondo di un foro di sondaggio (possibilmente alterando il meno possibile il terreno), scavato in precedenza alla profondit\u00e0 desiderata.\nLa prova va a rifiuto se il numero di colpi del primo avanzamento (N1) \u00e8 maggiore di 50 prima dei 15 cm o se N2+N3 \u00e8 maggiore di 100 colpi prima dei 30 cm di avanzamento.\nIl valore di Nspt va corretto nei seguenti casi:\nPro e contro.\nI vantaggi sono:\nGli svantaggi sono:\nIl D.M. del 14.01.2008 ai fini della definizione dell'azione sismica di progetto prende in considerazione anche la prova SPT (per terreni a grana grossa) per l'individuazione delle seguenti categorie di sottosuolo:\nDove Nspt,30 \u00e8 definita come resistenza penetrometica dinamica equivalente e il pedice 30 sta ad indicare che la prova deve interessare tutti gli strati compresi nei primi 30 m di profondit\u00e0.\nNel caso di fondazioni superficiali (quali plinti, travi rovesce, platee) tale profondit\u00e0 \u00e8 riferita al piano d'imposta della fondazione, mentre per fondazioni su pali \u00e8 riferita alla testa dei pali stessi."}
{"id": "1545347", "revid": "767487", "url": "https://it.wikipedia.org/wiki?curid=1545347", "title": "Weston (Vermont)", "text": "Weston \u00e8 una citt\u00e0 degli Stati Uniti d'America, nella contea di Windsor, nello Stato del Vermont. La popolazione era di 566 abitanti nel censimento del 2010."}
{"id": "1545350", "revid": "1343317", "url": "https://it.wikipedia.org/wiki?curid=1545350", "title": "Arielle", "text": "La patata Arielle \u00e8 una variet\u00e0 di patata di origine olandese. \u00c8 una \"cultivar\" ottenuta dalle variet\u00e0 Nicola e AR 73-21-27. Ha una maturazione precoce e viene utilizzata nella produzione di patate primaticce.\nCaratteristiche della pianta.\n\u00c8 una pianta alta o di altezza media, foglie grandi, verdi; con fioritura scarsa, assente o molto leggera la colorazione all'interno della corolla del fiore.\nImpieghi.\nLa patata Arielle, avendo una polpa farinosa, \u00e8 indicata soprattutto nelle preparazioni del purea o gnocchi, essendo classificata come tipologia culinaria \"BC\"."}
{"id": "1545357", "revid": "599013", "url": "https://it.wikipedia.org/wiki?curid=1545357", "title": "Ferm\u00edn Cacho", "text": "Biografia.\nIl suo primo risultato di rilievo arriv\u00f2 nel 1990, quando fu secondo nei 1500 metri ai Campionati europei indoor a Glasgow, alle spalle di Jens-Peter Herold. Ai Mondiali indoor dell'anno seguente a Siviglia Cacho fu ancora secondo dietro a Noureddine Morceli.\nAi Giochi olimpici di Barcellona 1992 Cacho non era considerato tra i favoriti per l'oro. Tuttavia la finale fu corsa ad andatura molto lenta e lo spagnolo si posizion\u00f2 in modo ottimale per battere i rivali allo sprint e vincere a sorpresa il titolo in 3'40\"12.\nA Stoccarda nei Campionati del mondo di atletica leggera 1993 Cacho termin\u00f2 secondo; vinse il titolo l'anno dopo agli Europei ad Helsinki. Ai Mondiali 1995 a G\u00f6teborg fin\u00ec invece solo ottavo.\nCacho torn\u00f2 ad altissimi livelli nel 1996, la stagione dei Giochi olimpici di Atlanta. Nonostante fosse il campione in carica Cacho non era considerato un favorito per la gara, dipinta come una sfida fra Morceli e Hicham El Guerrouj, primi due ai mondiali precedenti. All'inizio dell'ultimo giro, Morceli era in testa davanti ad El Guerrouj, quando il marocchino inciamp\u00f2 e cadde. Cacho dovette aggirarlo per non cadere ma riusc\u00ec comunque ad arrivare al traguardo secondo 5 metri dietro Morceli.\nAi Mondiali 1997 ad Atene Cacho vinse ancora una medaglia d'argento e a fine stagione riusc\u00ec a correre il suo miglior tempo di sempre: un 3'28\"95, che gli valse il 3\u00ba posto \"all-time\" nella specialit\u00e0, dietro a Morceli ed El Guerrouj, ed il nuovo record europeo dei 1500 metri (migliorato solo nel 2013 dal britannico Mohamed Farah).\nVinse il bronzo agli Europei 1998 a Budapest e termin\u00f2 quarto ai Mondiali di Siviglia nel 1999. Cacho si infortun\u00f2 al tendine di Achille nel 2000, perdendo cos\u00ec la possibilit\u00e0 di partecipare alle Olimpiadi di Sydney."}
{"id": "1545359", "revid": "1870933", "url": "https://it.wikipedia.org/wiki?curid=1545359", "title": "Archie Hunter", "text": ""}
{"id": "1545361", "revid": "33689", "url": "https://it.wikipedia.org/wiki?curid=1545361", "title": "Flavio Bonoso", "text": "Fu \"magister militum\" d'Occidente. Nel 344 divenne console \"posterior\" con Flavio Domizio Leonzio; mantenne il suo incarico fino all'aprile/maggio, quando venne sostituito da Flavio Giulio Sallustio (le fonti occidentali sono le uniche a darlo console da gennaio a maggio, le altre indicano esclusivamente Sallustio).\nNel 347 serv\u00ec sotto Costanzo II come \"magister equitum\", ricevendo in tale capacit\u00e0 una legge conservatasi del \"Codice teodosiano\" (v.6.ia)."}
{"id": "1545363", "revid": "122044988", "url": "https://it.wikipedia.org/wiki?curid=1545363", "title": "Screen Actors Guild Awards 2002", "text": "L'ottava cerimonia del Premio SAG si \u00e8 svolta il 9 marzo 2002."}
{"id": "1545367", "revid": "125981089", "url": "https://it.wikipedia.org/wiki?curid=1545367", "title": "\u00d3scar L\u00f3pez Hern\u00e1ndez", "text": "Caratteristiche tecniche.\nGiocatore.\nTerzino destro di buona velocit\u00e0 e ottima spinta, ha esordito anche come mediano. Ben dotato di precisione nel tiro era un buon tiratore nei calci piazzati.\nCarriera.\nGiocatore.\n\u00c8 cresciuto calcisticamente nelle giovanili del Barcellona. Prima di approdare in prima squadra ha disputato 95 partite e segnato 5 reti, con il Barcellona B.\nNel 2003 ha esordito nella Liga con i \"blaugrana\" di Radomir Anti\u0107, nella partita vinta 3-1 contro il Recreativo de Huelva.\nNella stagione 2004-2005 \u00e8 stato ceduto in prestito e fu il primo acquisto della Lazio del neopresidente Claudio Lotito, dove ha debuttato, sotto la guida del tecnico Domenico Caso, al Giuseppe Meazza di Milano nella finale di Supercoppa italiana persa 3-0 contro il Milan.\nCon i \"biancocelesti\" oltre alla finale di Supercoppa Italiana ha disputato 14 incontri in Serie A, 4 in Coppa UEFA e 2 in Coppa Italia.\nAl termine della stagione viene ceduto, sempre in prestito, al Betis Siviglia che, a fine stagione, decide di riscattarlo.\nNella stagione 2007-2008 si \u00e8 trasferito in prestito al Gimnastic Tarragona.\nIl 4 febbraio 2010, \u00e8 terminato il suo periodo al Betis Siviglia, quando ha firmato per il Numancia.\nDal 2011 \u00e8 tornato a vestire la casacca biancoverde del Betis per poi trasferirsi nello stesso anno nella squadra olandese del Go Ahead Eagles.\nSi \u00e8 ritirato dalla carriera agonistica nel 2012."}
{"id": "1545368", "revid": "486946", "url": "https://it.wikipedia.org/wiki?curid=1545368", "title": "Oscar L\u00f3pez", "text": ""}
{"id": "1545369", "revid": "1305772", "url": "https://it.wikipedia.org/wiki?curid=1545369", "title": "\u00d3scar L\u00f3pez", "text": ""}
{"id": "1545375", "revid": "5456", "url": "https://it.wikipedia.org/wiki?curid=1545375", "title": "Campionati mondiali di atletica leggera indoor 1991", "text": ""}
{"id": "1545381", "revid": "599", "url": "https://it.wikipedia.org/wiki?curid=1545381", "title": "Spazio a prodotto interno", "text": ""}
{"id": "1545382", "revid": "13461392", "url": "https://it.wikipedia.org/wiki?curid=1545382", "title": "Bootblock", "text": ""}
{"id": "1545386", "revid": "74801", "url": "https://it.wikipedia.org/wiki?curid=1545386", "title": "Lovadina", "text": "Lovadina \u00e8 una frazione di Spresiano in provincia di Treviso.\nOrigini del nome.\nIl nome del paese dev'essere legato al termine dialettale \"lovo\" cio\u00e8 \"lupo\". Toponimi di questo genere non sono infrequenti in Veneto (vedi, ad esempio, Lova, Campagna Lupia, Lovolo) e testimoniano la presenza di foreste dove abbondava la selvaggina.\nStoria.\nSin dall'epoca romana la zona \u00e8 stata di grande importanza per quanto riguarda i traffici mercantili e i pellegrinaggi, vista la vicinanza ad un guado del fiume Piave. Un tradizione afferma che qui, nel 569, il re longobardo Alboino incontr\u00f2 il vescovo di Treviso Felice che lo convinse a risparmiare la citt\u00e0.\nLe prime testimonianze scritte parlano di una corte di giustizia gi\u00e0 presente a Lovadina nel X secolo. Alla storia del paese \u00e8 inoltre legata la presenza del monastero di Santa Maria del Piave, gestito dapprima dai benedettini e poi dal 1229 dai cistercensi dell'abbazia di Follina. Sorto inizialmente sulla riva sinistra, fu ricostruito a Lovadina nel XV secolo.\nNel corso del Seicento Lovadina accrebbe la propria importanza come luogo di transito. \u00c8 il periodo in cui numerosi patrizi veneziani scelgono la localit\u00e0 per costruire le loro ville.\nCon la caduta della Serenissima, gli edifici che avevano ospitato il monastero vennero adibiti a caserma dall'esercito francese.\nIl 6 maggio 1809 l'esercito franco-italiano guidato da Napoleone, impegnato nell'inseguimento degli Austriaci in ritirata, si accamp\u00f2 nei pressi del guado. Il giorno seguente le forze franco-italiane diedero battaglia per forzare il guado stesso, mettendo poi in fuga gli Austriaci verso Sacile e Conegliano.\nDurante il periodo napoleonico Lovadina era stata comune autonomo, soppresso con l'arrivo degli Austriaci.\nIl centro abitato fu praticamente raso al suolo durante la Prima guerra mondiale a causa della sua estrema vicinanza alla linea del fronte del Piave.\nMonumenti e luoghi d'interesse.\nChiesa parrocchiale.\nL'attuale edificio fu costruito sul luogo in cui in precedenza sorgeva la vecchia parrocchiale con l'adiacente monastero. La prima pietra fu posata il 3 marzo 1856 e il 21 ottobre successivo la chiesa aveva gi\u00e0 il tetto. Il 22 novembre 1857 veniva consacrata dal vescovo di Treviso Giovanni Antonio Farina.\nL'edificio sub\u00ec gravi danni durante la prima guerra mondiale; in particolare furono distrutti il campanile, il tetto e la canonica, senza parlare delle devastazioni subite dal resto del paese. Tra il 1920 e il 1924 vennero effettuate delle drastiche ricostruzioni.\nNel 1927 fu installato l'organo Mascioni, a 39 canne.\nPalazzo Maura.\nPalazzo Maura, in precedenza Bove, si affaccia sulla piazza della Repubblica; \u00e8 un edificio costruito nel 1500 di fronte al Monastero di Santa Maria del Piave, appartenuto fino al secolo XVII alla famiglia nobile Bove, da qui l'orginine del nome.\nSul timpano dell\u2019edificio \u00e8 ancora visibile lo stemma con il Leone di San Marco e il Bove che identifica i Conti.\nL\u2019edificio fu dei Vecellio, dei Gasparotto\u00a0e infine della famiglia Maura.\nVicino alla Villa si trova la Casa padronale dei massari."}
{"id": "1545387", "revid": "174925", "url": "https://it.wikipedia.org/wiki?curid=1545387", "title": "Le anime di Mercurio", "text": ""}
{"id": "1545391", "revid": "1431409", "url": "https://it.wikipedia.org/wiki?curid=1545391", "title": "Albert Hall", "text": "Biografia.\nInterprete di 73 film, il suo ruolo pi\u00f9 famoso \u00e8 quello del capitano della nave di \"Apocalypse Now\" (1979), diretto da Francis Ford Coppola.\nHall ha lavorato anche con Spike Lee per \"Malcolm X\" (1992), interpretando il ruolo di Baines, e con Michael Mann per \"Al\u00ec\" (2001), interpretando il ruolo di Elijah Muhammad."}
{"id": "1545397", "revid": "767487", "url": "https://it.wikipedia.org/wiki?curid=1545397", "title": "Meandro (fiume)", "text": "Il Meandro (dal greco \"\u039c\u03b1\u03af\u03b1\u03bd\u03b4\u03c1\u03bf\u03c2\"; oggi in turco \"B\u00fcy\u00fck Menderes\") \u00e8 un fiume della Turchia, che scorre nell'Anatolia occidentale (provincia di Afyonkarahisar) fino a sfociare nel mar Egeo, dove un tempo sorgeva la colonia greca di Mileto, dopo aver percorso 529\u00a0km.\nIn Turchia si distingue il Grande Meandro (\"B\u00fcy\u00fck Menderes\") dal Piccolo Meandro (\"K\u00fc\u00e7\u00fck Menderes\") che, lungo 140\u00a0km, sfociava pi\u00f9 a nord, dove un tempo sorgeva la citt\u00e0 ionia di Efeso.\nIl suo corso \u00e8 caratterizzato da numerose sinuosit\u00e0; questa circostanza ha dato origine al termine \"meandro\" comunemente usato per contraddistinguerle.\nSulle sue rive sorge il tempio di Artemide Leucofriene della polis di Magnesia.\nIl suo corso \u00e8 tagliato dalla diga di Ad\u0131g\u00fczel.\nMitologia e fonti storiche.\nIl nome deriverebbe da Meandro, un personaggio della mitologia greca che si uccise proprio gettandosi nel fiume.\nIl fiume nasceva vicino al palazzo di Ciro a Celene, in Frigia. La regione delle sue sorgenti \u00e8 legata anche al mito di Marsia, punito da Apollo per la sua \"h\u00fdbris\", dimostrata nell'aver sfidato Apollo in un agone. Con il nome di Marsia, infatti, era noto un affluente del Meandro, sorgente in prossimit\u00e0 della reggia di Artaserse, sotto l'acropoli di Celene.\nIl fiume \u00e8 identificato come il fiume denominato Scamandro presso la Troia omerica.\nCorrisponde probabilmente al fiume Astarpa menzionato in resoconti ittiti del XIV secolo a.C."}
{"id": "1545399", "revid": "767487", "url": "https://it.wikipedia.org/wiki?curid=1545399", "title": "Maciste l'uomo pi\u00f9 forte del mondo", "text": "Maciste l'uomo pi\u00f9 forte del mondo \u00e8 un film peplum del 1961 diretto da Antonio Leonviola (accreditato col solo cognome).\n\u00c8 il secondo film su Maciste del periodo sonoro, seguito di \"Maciste nella Valle dei Re\".\nTrama.\nLa citt\u00e0 di Aran \u00e8 distrutta da una razza di individui chiamati \"uomini talpa\". Maciste intende vendicare la morte del re e liberare Loth, principe ereditario catturato dagli uomini-talpa e reso schiavo. Insieme all'amico nero Bango, Maciste inizia a cercare il popolo misterioso, ma quando lo trova non riesce a prevalere e viene catturato. Vengono portati come schiavi nella citt\u00e0 sotterranea ma riescono a fuggire. Successivamente Maciste fa ritorno nel regno sotterraneo e dopo aver combattuto pi\u00f9 volte contro i nemici approfitta della sua forza sovrumana per far crollare i sostegni della volta della citt\u00e0, seppellendo vivi tutti i suoi abitanti. Gli uomini di Aran riescono a mettersi in salvo e ritornati liberi si adoperano per ricostruire la loro citt\u00e0, mentre Maciste rinuncia alla gloria per partire verso nuove avventure e nuove imprese."}
{"id": "1545402", "revid": "599", "url": "https://it.wikipedia.org/wiki?curid=1545402", "title": "Spazio euclideo complesso", "text": ""}
{"id": "1545403", "revid": "599", "url": "https://it.wikipedia.org/wiki?curid=1545403", "title": "Spazio hermitiano", "text": ""}
{"id": "1545405", "revid": "167080", "url": "https://it.wikipedia.org/wiki?curid=1545405", "title": "Ansa (fiume)", "text": ""}
{"id": "1545406", "revid": "111892", "url": "https://it.wikipedia.org/wiki?curid=1545406", "title": "Septizonio", "text": ""}
{"id": "1545412", "revid": "262250", "url": "https://it.wikipedia.org/wiki?curid=1545412", "title": "Morella (patata)", "text": ""}
{"id": "1545415", "revid": "775372", "url": "https://it.wikipedia.org/wiki?curid=1545415", "title": "Somoni tagiko", "text": "Il somoni ( c\u043e\u043c\u043e\u043d\u04e3 traslitterato: somon\u012b), codice ISO 4217: TJS) \u00e8 la valuta del Tagikistan. La valuta \u00e8 suddivisa in 100 diram ( \u0434\u0438\u0440\u0430\u043c) e ha preso il nome dal padre della nazione Tagika, Ismail Samani (scritto anche Ismoil Somoni).\nStoria.\nIl \"somoni\" \u00e8 stato introdotto il 30 ottobre, 2000 per sostituire il rublo tagico con un tasso di cambio di 1 somoni = 1000 rubli."}
{"id": "1545416", "revid": "767487", "url": "https://it.wikipedia.org/wiki?curid=1545416", "title": "Maciste nella terra dei ciclopi", "text": "Maciste nella terra dei ciclopi \u00e8 un film del 1961 diretto da Antonio Leonviola.\n\u00c8 il terzo film della saga di Maciste, il primo e unico interpretato da Gordon Mitchell.\nTrama.\nL'ultimo degli eredi del grande Ulisse, il re Agisandro viene ucciso in un violento assalto e sua moglie Penope e tutti i sopravvissuti fatti prigionieri vengono catturati dai soldati della crudele regina Capys, discendente della maga Circe. La regina ha infatti deciso di sacrificare il figlio neonato di Agisandro offrendolo come pasto all'ultimo ciclope, nonch\u00e9 discendente di Polifemo, per mettere fine a una maledizione antica che la tormenta. Maciste viene a conoscenza di ci\u00f2 e decide di intervenire per portare il bambino al sicuro da un pastore. Purtroppo dopo una serie di difficolt\u00e0 e peripezie il piccolo cadr\u00e0 nelle grinfie del perfido Iphitos, amante della regina. Per riuscire nella sua impresa dovr\u00e0 vedersela con il fascino persuasivo della regina che intanto si innamora progressivamente di lui, competere con Iphitos e i suoi servi ma soprattutto abbattere il fortissimo ciclope. Penope e suo figlio ormai salvi, possono finalmente regnare felicemente mentre a Maciste \u00e8 offerto di restare, ma egli rifiuta in quanto deve ancora combattere il male e parte cos\u00ec alla volta di nuove avventure."}
{"id": "1545418", "revid": "1310927", "url": "https://it.wikipedia.org/wiki?curid=1545418", "title": "Campionati europei di atletica leggera indoor 1990", "text": "I XXI campionati europei di atletica leggera indoor si sono svolti a Glasgow, nel Regno Unito, presso il Kelvin Hall, dal 3 al 4 marzo 1990.\nNazioni partecipanti.\nTra parentesi, il numero di atleti partecipanti per nazione."}
{"id": "1545423", "revid": "144796", "url": "https://it.wikipedia.org/wiki?curid=1545423", "title": "Luigi Augusto di Anhalt-K\u00f6then", "text": "Biografia.\nIl duca Luigi Augusto era figlio del principe Luigi di Anhalt-K\u00f6then (1778 - 1802). Suo padre era il fratello del principe (dal 1806 duca) Augusto Cristiano di Anhalt-K\u00f6then e sua madre Luisa d'Assia era la figlia del granduca d'Assia e del Reno Luigi I d'Assia. La morte di Cristiano Augusto nel 1812 consent\u00ec a Luigi Augusto di succedergli, pur trovandosi formalmente sottoposto all'autorit\u00e0 del cugino, il principe Leopoldo III di Anhalt-Dessau, e malgrado la salute inferma del bambino.\nLuigi Augusto mor\u00ec a soli sedici anni e senza eredi nel 1818, venendo sepolto presso la St.-Jakobs-Kirche di K\u00f6then. Secondo le leggi dinastiche, gli succedette un suo cugino, il principe Federico Ferdinando appartenente alla linea collaterale degli Anhalt-K\u00f6then-Pless."}
{"id": "1545428", "revid": "119982", "url": "https://it.wikipedia.org/wiki?curid=1545428", "title": "Maciste nella terra dei Ciclopi", "text": ""}
{"id": "1545429", "revid": "125466064", "url": "https://it.wikipedia.org/wiki?curid=1545429", "title": "Virginia Beach", "text": "Virginia Beach \u00e8 una citt\u00e0 indipendente situata sulla costa sud-orientale del Commonwealth della Virginia negli Stati Uniti. Al censimento del 2010, la popolazione era di abitanti. Nel 2015, la popolazione era stimata in abitanti. Sebbene sia per lo pi\u00f9 di carattere suburbano, \u00e8 la citt\u00e0 pi\u00f9 popolosa della Virginia e la 41\u00aa citt\u00e0 pi\u00f9 popolosa della nazione. \nSituata sull'Oceano Atlantico alla foce della baia di Chesapeake, Virginia Beach \u00e8 inclusa nell'area metropolitana di Hampton Roads. Questa zona, conosciuta come \"America's First Region\", comprende anche le citt\u00e0 indipendenti di Chesapeake, Hampton, Newport News, Norfolk, Portsmouth e Suffolk, cos\u00ec come altre pi\u00f9 piccole citt\u00e0, contee e cittadine di Hampton Roads.\nVirginia Beach \u00e8 una citt\u00e0 turistica con chilometri di spiagge e centinaia di hotel, motel e ristoranti lungo il suo lungomare. Ogni anno la citt\u00e0 ospita gli East Coast Surfing Championships e il North American Sand Soccer Championship, un torneo di beach soccer. \u00c8 anche sede di numerosi parchi statali, diverse aree di spiaggia protette da lungo tempo, tre basi militari, un certo numero di grandi corporazioni, la Regent University, quartier generale internazionale e sede degli studi televisivi per la Christian Broadcasting Network (CBN) di Pat Robertson, l'Association for Research and Enlightenment di Edgar Cayce e numerosi siti storici. Vicino al punto in cui si incontrano la baia di Chesapeake e l'Oceano Atlantico, Capo Henry fu il sito del primo sbarco dei coloni inglesi, che si stabilirono a Jamestown, il 26 aprile 1607.\nLa citt\u00e0 \u00e8 elencata nel \"Guinness dei primati\" come la spiaggia da diporto pi\u00f9 lunga del mondo. Si trova all'estremit\u00e0 meridionale del Chesapeake Bay Bridge-Tunnel, il pi\u00f9 lungo complesso ponte-tunnel del mondo.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2017, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 67,7% di bianchi, il 19,6% di afroamericani, lo 0,4% di nativi americani, il 6,1% di asiatici, lo 0,2% di oceaniani, il 2,0% di altre razze, e il 4,0% di due o pi\u00f9 etnie. Ispanici o latinos di qualunque razza erano il 6,6% della popolazione."}
{"id": "1545430", "revid": "119982", "url": "https://it.wikipedia.org/wiki?curid=1545430", "title": "Maciste nella valle dei re", "text": ""}
{"id": "1545433", "revid": "181699", "url": "https://it.wikipedia.org/wiki?curid=1545433", "title": "Telesud", "text": "Telesud \u00e8 stata un'emittente televisiva palermitana.\nDisponeva di studi di circa 200\u00a0m\u00b2, nei quali venivano prodotti i format d'informazione. In passato, con la stessa emittente, hanno collaborato personaggi come Ficarra e Picone, Sas\u00e0 Salvaggio, Filippo Marsala, Ottavio Amato e Tony Sperandeo.\nIntorno a met\u00e0 anni 2010, l'emittente ha cambiato denominazione in Che TV (modificando in parte la programmazione). Qualche anno dopo, Che TV ha cominciato a trasmettere la programmazione di Radio Time TV, emanazione televisiva della nota emittente radiofonica palermitana Radio Time, che dal 2020 \u00e8 diventata una \"visual radio\", diventando quindi un canale completamente autonomo: di conseguenza, \u00e8 stato definitivamente eliminato dai teleschermi il marchio di Che TV.\nTra le trasmissioni di punta (fino ai primi anni 2010):"}
{"id": "1545434", "revid": "1343317", "url": "https://it.wikipedia.org/wiki?curid=1545434", "title": "Tonda di Berlino", "text": "La patata tonda di Berlino, \u00e8 una variet\u00e0 di patata di origine tedesca.\nIl suo nome originale \u00e8 \"B\u00f6hms Allerfr\u00fcheste Gelbe\" (gialla precocissima) ed \u00e8 stata ottenuta nel 1922, dall'incrocio fra le variet\u00e0 Industrie e B\u00f6hms.\nIn Italia \u00e8 stata importata tra gli anni trenta e gli anni cinquanta, diffondendosi principalmente sulla montagna genovese ed in provincia di Rieti (era la variet\u00e0 utilizzata per la patata di Leonessa).\nHa assunto diversi nomi: \"Deberl\u00ecnna\", \"Tedesca\", \"Tombarl\u00ecnn-a\".\nSi coltiva ancora a Cavorsi nel comune di Torriglia.\nCon la variet\u00e0 Majestic, probabilmente \u00e8 stata una delle prime variet\u00e0 straniere utilizzate nella coltivazione su base industriale.\nCaratteristiche.\nLa pianta ha un germoglio verde ed il fiore \u00e8 bianco.\nUtilizzi.\nIn cucina, \u00e8 adatta per tutti gli usi."}
{"id": "1545438", "revid": "767487", "url": "https://it.wikipedia.org/wiki?curid=1545438", "title": "Enuff Z'nuff (album)", "text": "Enuff Z'nuff \u00e8 l'omonimo debut-album del gruppo Enuff Z'nuff, pubblicato dalla Atco Records nel 1989."}
{"id": "1545444", "revid": "923674", "url": "https://it.wikipedia.org/wiki?curid=1545444", "title": "Campionati europei di atletica leggera indoor 1996", "text": "I XXIV campionati europei di atletica leggera indoor si sono svolti a Stoccolma, in Svezia, presso il Globen, dall'8 al 10 marzo 1996. \nNazioni partecipanti.\nTra parentesi, il numero di atleti partecipanti per nazione."}
{"id": "1545450", "revid": "34971", "url": "https://it.wikipedia.org/wiki?curid=1545450", "title": "Encyclopaedia of Mathematics", "text": "Encyclopaedia of Mathematics \u00e8 un'ampia opera di riferimento sulla matematica, disponibile come serie di 10 + 3 volumi, sia in CD-ROM sia in una versione online liberamente consultabile, dapprima in versione statica e poi in una nuova veste dinamica, che fa uso di un software Wiki e rende disponibili con licenza libera tutte le voci nuove e tutte le modifiche apportate dai contributori a voci preesistenti.\nLa versione del 2002 contiene oltre 8.000 articoli che trattano molteplici aree della matematica mediante presentazioni di tono tecnico, in particolare ricche di formule e citazioni, con una fruibilit\u00e0 orientata al livello culturale di un laureato. L'enciclopedia \u00e8 curata da Michiel Hazewinkel ed \u00e8 stata pubblicata da Kluwer Academic Publishers fino al 2003, quando la casa editrice \u00e8 stata incorporata da Springer. La versione su CD-ROM contiene animazioni e oggetti tridimensionali.\nL'enciclopedia discende dalla traduzione dal russo della \"Matematicheskaya entsiklopediya\" sovietica, pubblicata nel 1977 e curata da Ivan Matveevi\u010d Vinogradov, con le successive estensioni costituite da commenti a molti degli articoli originali e da tre volumi di supplementi contenenti alcune migliaia di nuovi articoli.\nFormato Wiki.\nL'enciclopedia \u00e8 divenuta fruibile sul dapprima con una versione statica e in seguito con una nuova versione dinamica, basata su un software Wiki, all'indirizzo http://www.encyclopediaofmath.org.\nLa versione wiki nasce da una collaborazione tra la casa editrice Springer e la European Mathematical Society. Per quanto riguarda i contenuti, la versione wiki riproduce interamente tutti quelli gi\u00e0 offerti dalla precedente versione on line statica, ma tutte le voci possono essere aggiornate di volta in volta per rispecchiare gli ultimi progressi realizzati. Al fine di garantire l'accuratezza dei contenuti, tutte le voci sono sottoposte a un monitoraggio effettuato dai membri di un comitato editoriale nominato dalla European Mathematical Society.\nCopyright.\nRiguardo al diritto d'autore, i contenuti dell'enciclopedia sono soggetti a un doppio regime giuridico, che rende la pubblicazione parzialmente a contenuto libero. "}
{"id": "1545451", "revid": "26630", "url": "https://it.wikipedia.org/wiki?curid=1545451", "title": "Gerasa", "text": "Gerasa \u00e8 il nome di un'antica citt\u00e0 nel nord della Giordania, la citt\u00e0 moderna oggi \u00e8 conosciuta come Jerash.\nStoria.\nIl sito esisteva gi\u00e0 in epoca neolitica come i ritrovamenti archeologici confermano e molto probabilmente continu\u00f2 ad essere abitato anche durante l'et\u00e0 del bronzo e quella del ferro. Grazie alla presenza del fiume Wadi Jerash gi\u00e0 nel Neolitico il centro era abitato e d'altronde i resti che affiorano oggi dai siti archeologici appartengono ad un ventaglio storico che va dall'et\u00e0 del bronzo a quella romana.\nGerasa nel passato.\nIl primo insediamento di una certa importanza avvenne ad opera dei Greci dopo la conquista operata da Alessandro Magno; tuttavia Gerasa divenne veramente importante solo con l'avvento dei Romani. A seguito della conquista della regione operata da Pompeo, nel 64 a.C., Gerasa fu annessa, da parte della Repubblica romana, nella provincia di Siria.\nGerasa fece parte di un sodalizio commerciale e militare assieme ad altre nove citt\u00e0 denominato Decapolis, che la fecero espandere. Nel corso dei due secoli successivi, Gerasa strinse rapporti commerciali coi Nabatei e grazie ai profitti del commercio e alle ricchezze dell'agricoltura, la citt\u00e0 divenne ricca e fiorente. Nel I secolo d.C., la citt\u00e0 venne ridisegnata e assunse il classico aspetto del modello romano: una strada colonnata principale in direzione nord-sud (cardo massimo) intersecata da due strade orientate in direzione est-ovest (decumani).\nDopo che l'imperatore Traiano, nel 106, aveva annesso il regno nabateo, a Gerasa affluirono molte ricchezze e molti edifici furono abbattuti per essere sostituiti da altri ancora pi\u00f9 imponenti. L'opera continu\u00f2 anche durante il governo di Adriano che, nel 129, visit\u00f2 la citt\u00e0, ed in suo onore a sud della citt\u00e0 venne edificato un Arco di trionfo. Lo schema urbanistico della citt\u00e0 \u00e8 quello classico dell'epoca e dal punto di vista architettonico \u00e8 tipico del periodo di Adriano e Traiano. Nel 130, la citt\u00e0 era abitata da circa 20\u00a0000 abitanti.\nLa citt\u00e0 raggiunse il suo apice all'inizio del III secolo, quando a Gerasa fu conferito il titolo di colonia. Dopo la distruzione di Palmira, nel 273, e col contemporaneo decadimento delle vie carovaniere, a causa dello sviluppo del commercio marittimo, inizi\u00f2 una lenta decadenza (con una breve interruzione durante il governo di Diocleziano, verso il 300), che continu\u00f2 sino alla met\u00e0 del V secolo, dopo che il cristianesimo era divenuta la religione principale dell'impero e quindi, nei primi anni dell'era cristiana, si ebbe un nuovo periodo di splendore, con la costruzione di edifici religiosi. E ancora sotto l'imperatore bizantino, Giustiniano (527-565) furono erette sette chiese, anche se si fece uso in buona parte delle pietre provenienti dai templi e santuari romani.\nL'invasione dei sasanidi provenienti dalla Persia, nel 614, e la conquista araba, del 636, accentuarono la ripresa della decadenza, e poi il devastante terremoto del 747, determin\u00f2 il declino definitivo di Gerasa, la cui popolazione si ridusse ad un quarto di quella originaria.\nNei secoli successivi, ad eccezione dell'occupazione da parte dei Crociati, nel corso del XII secolo, la citt\u00e0 fu completamente abbandonata, fino al XVI secolo.\nLa Jerash attuale.\nLa citt\u00e0 si \u00e8 sviluppata moltissimo nell'ultimo secolo grazie alla sua posizione strategica in Giordania ed alla crescente importanza del turismo: attualmente Jerash \u00e8 la seconda attrazione turistica del paese (preceduta solamente dalle rovine di Petra).\nIl sito ha offerto agli occhi degli studiosi la sorprendente presenza di due strutture (teatro, tempio, terme), segno di due insediamenti diversi.\nForo.\nIl foro si trova nei pressi della porta meridionale, in un avvallamento. Ha un'insolita forma ellittica per la necessit\u00e0 di collegare l'asse del \"Tempio di Zeus\" con quello del \"cardus maximus\". Il foro \u00e8 racchiuso da 56 colonne ioniche e misura circa 90 m x 80 m. Il foro \u00e8 lastricato con pietre di calcare di finissima qualit\u00e0, che dal centro alla periferia diventano sempre pi\u00f9 grandi.\nLa sua funzione nell'antichit\u00e0 non \u00e8 del tutto chiara: alcuni studiosi pensano che il foro fosse il centro commerciale della citt\u00e0, altri lo ritengono invece un luogo di culto o un'area sacra di fronte al Tempio di Zeus; in base alle differenti interpretazioni il piedistallo al centro sarebbe un altare o il basamento di una statua, che comunque, nel VII secolo, divenne una fontana, di cui, sotto al podio, si pu\u00f2 ancora vedere l'impianto idraulico.\nTempio di Zeus.\nDal foro una scalinata con rilievi di tralci e melograni conduce alle rovine del Tempio di Zeus, del 162 d.C., costruito su un preesistente santuario romano. Il complesso si compone del tempio vero e proprio e da una sottostante area sacra, un cortile costruito su un porticato a volta per compensare la conformazione del terreno; in questo cortile sacro (temenos), con un recinto di 80 m x 35 m, che domina il sottostante foro ovale era situato l'altare per i sacrifici. Il tempio poggiava su una base colonnata di 40 m. x 30 m.\nDi tutto l'edificio rimangono solo alcune colonne di cui tre del peristilio; i massicci muri della cella del dio sono invece stati distrutti da un terremoto, come il resto del tempio.\nGli scavi condotti da una missione francese hanno riportato alla luce fregi ispirati alle espressioni artistiche dei Nabatei.\nArco di Adriano.\nPosto a sud della citt\u00e0, a 250 m prima delle mura, l'arco ha dimensioni imponenti: 37 m di larghezza e 13 m di altezza. Fu eretto in onore dell'imperatore Adriano in visita alla citt\u00e0 durante l'inverno del 129-130 d.C. Alla base di ogni pilastro son scolpite ghirlande di foglie d'acanto. I tre archi erano dotati di tre portali in legno di cui oggi rimangono solo le cornici in pietra.\nL'arco avrebbe dovuto costituire la nuova porta sud della citt\u00e0 di Gerasa, ma l'area compresa tra l'arco e l'attuale porta sud non venne mai completata.\nL'ippodromo.\nAccanto all'arco di Adriano, costruito tra il I secolo ed il III secolo, poteva ospitare sino a 15.000 spettatori, era di notevoli dimensioni (244 m. x 50 m.) e vi si tenevano gare di atletica e di corse di bighe. All'interno vi erano le stalle, i cui resti sono stati portati alla luce da recenti scavi.\nL'ippodromo \u00e8 stato restaurato e, ogni giorno viene offerto uno spettacolo di corsa delle bighe.\nPorta meridionale e mura.\nA 250 metri dall'arco di Adriano, eretta nel corso del II secolo, era una delle quattro porte della citt\u00e0. Come l'arco di Adriano alla base di ogni pilastro son scolpite ghirlande di foglie d'acanto e gli archi erano dotati di portali in legno di cui oggi rimangono solo le cornici in pietra.\nLe mura furono costruite sempre in quello stesso periodo, ma con l'espandersi della citt\u00e0 il perimetro venne ampliato pi\u00f9 volte nei secoli successivi. Gran parte di ci\u00f2 che rimane oggi delle mura e delle torri di guardia, circa 3,5 chilometri spesse tre metri, sono del periodo bizantino.\nTeatro meridionale.\nSituato alle spalle del tempio di Giove, fu costruito tra l'81 e il 96 e poteva ospitare circa 5.000 spettatori distribuiti su due piani. Solo il primo piano \u00e8 ancora in piedi e sfoggia 32 file di posti, di cui alcuni ancora segnati coi numeri greci. Il palcoscenico, a due livelli, porte delle belle decorazioni. Dalla sommit\u00e0 del teatro si ha un'ottima vista delle rovine e della citt\u00e0 moderna.\nL'acustica del teatro \u00e8 ancora ottima e la si pu\u00f2 constatare quando suonano le cornamuse della banda militare giordana.\nCardo massimo, Macellum, tetrapilon meridionale e tetrapylon settentrionale.\nIl cardo massimo, strada colonnata, \u00e8 la via principale della citt\u00e0, lunga 800 metri, dal foro ovale alla porta nord, e conserva ancora la pavimentazione originale, in cui si vedono ancora i solchi dei carri e gli scolo dell'acqua. Le 500 colonne ai lati della strada, che sono state restaurate negli anni 60 del secolo scorso, avevano altezze diverse per adattarsi alle facciate dei palazzi che sorgevano alle loro spalle. Poco prima di incrociarsi col decumano sud si trova l'ingresso dell'agor\u00e0 o \"macellum\", mercato cittadino della carne e del pesce, dal suggestivo cortile quadrilobato.\nNei due punti dove il cardo incrociava i decumani (sud e nord) vennero costruiti altrettanti tetrapyla. Quello meridionale era formato da quattro basamenti che sorreggevano, ciascuno, quattro colonne, sormontate da un piano con sopra una statua (oggi si vedono le basi mentre le colonne sono in fase di restaurazione), mentre il tetrapylon settentrionale, che ha l'aspetto di un arco \u00e8 stato restaurato, nel 2000, ed era dedicato alla moglie dell'imperatore Settimio Severo.\nComplesso delle tre chiese bizantine.\nSono tre chiese costruite una a fianco dell'altra, nella parte alta della citt\u00e0:\nCattedrale.\nLa cattedrale fu eretta nella seconda met\u00e0 del IV secolo, sul sito dove sorgeva un tempio di Dioniso del II secolo, a sua volta costruito al posto di un tempio nabateo dedicato al dio Dushara; parti della scalinata e dell'ingresso del tempio di Dioniso si possono ancora vedere.\nLa cattedrale, col tempo \u00e8 andata in rovina, ma le mura rimaste rendono l'idea di una grande struttura, un'imponente basilica a tre navate, a cui si accedeva attraverso un portale decorato da diverse sculture in marmo.\nChiesa di San Teodoro.\nSopra la cattedrale, a ovest, si trovano i pochi resti della chiesa di San Teodoro, costruita dai bizantini, nel 496, che era anch'essa un'imponente basilica.\nDietro alla chiesa, si vedono i resti di un bacino quadrangolare, al centro di un piccolo atrio, che veniva chiamato \"il cortile della fontana\" e dove, in epoca bizantina, ogni anno veniva commemorato il miracolo delle nozze di Cana, quando Ges\u00f9, secondo i vangeli, trasform\u00f2 l'acqua in vino.\nNinfeo.\nLa pi\u00f9 importante fontana della citt\u00e0, che si trovava lungo il cardo massimo, era dedicata alle ninfe. Costruita nel 191, era molto decorata ed era a due piani: il piano inferiore rivestito in marmo, quello superiore intonacato, il tutto coronato da una semicupola, da cui cascava l'acqua che si raccoglieva in una grande piscina, da cui defluiva nella strada sottostante attraverso le teste di sette leoni.\nDella semicupola a forma di conchiglia restano ancora i capitelli che sostenevano il soffitto.\nTempio di Artemide.\nCostruito tra il 150 e il 170, era fiancheggiato da 12 colonne corinzie (oggi ne sono rimaste undici). Per livellare il cortile erano stati costruiti sotterranei con volta a botte dove erano costruiti i tesori del tempio. Il tempio era rivestito di marmo come di marmo erano i pavimenti, ma in seguito ai decreti dell'imperatore Teodosio, del 391 e 392, il tempio di Artemide fu smantellato. Durante il periodo bizantino fu trasformato in una bottega di terraglie e utensili da cucina. Dopo la conquista araba, il tempio venne fortificato, ma i Crociati lo distrussero quasi completamente.\nCome porta di accesso al tempio, nel 150, vennero costruiti i propilei, da cui partiva una scalinata fiancheggiata da negozi che conduceva al tempio.\nTeatro settentrionale.\nCostruito nel 165, fu ampliato nel 235, ma \u00e8 pi\u00f9 piccolo del teatro meridionale, presentava quattordici file di posti e, secondo gli storici, era destinato a ospitare assemblee politiche pi\u00f9 che spettacoli. Durante il periodo bizantino e poi durante il periodo degli Omayyadi fu parzialmente smantellato.\nIl teatro \u00e8 stato recentemente restaurato ed \u00e8 in grado di contenere circa 2.000 spettatori.\nTerme.\nLa citt\u00e0 di Gerasa aveva due terme, quelle occidentali, situate vicino al cardo massimo, costruite nel II secolo, erano molto grandi, una struttura quadrata sormontata da una cupola, che misurava 70 m. x 50 m. ed erano dotate di calidarium, tepidarium e frigidarium, mentre quelle orientali, pi\u00f9 piccole erano situate nella parte bassa della citt\u00e0.\nPorta settentrionale.\nLa porta fu costruita nel 115 circa, e si presenta come una struttura modesta. La porta era stata commissionata da Claudio Severo."}
{"id": "1545453", "revid": "123137391", "url": "https://it.wikipedia.org/wiki?curid=1545453", "title": "Ferdinando Federico di Anhalt-K\u00f6then", "text": "Fu Duca di Anhalt-K\u00f6then della dinastia degli Ascanidi.\nBiografia.\nFerdinando era figlio del Principe Federico Ermanno di Anhalt-K\u00f6then e della Contessa Luisa Ferdinanda di Stolberg-Wernigerode. Nel 1786 entr\u00f2 al servizio dell'esercito prussiano divenendo ben presto Generale Maggiore e combattendo nelle campagne militari del Reno tra il 1792 ed il 1794.\nAlla morte del padre (1797) ottenne di accedere al trono del Principato di Ple\u00df, sempre compreso nei domini degli Anhalt-K\u00f6then, tornando nuovamente nelle schiere dell'esercito prussiano a partire dal 1806. Presente alla Battaglia di Jena combatt\u00e9 pi\u00f9 volte l'esercito francese in Boemia ed in Austria. Altri scontri a cui partecip\u00f2 ebbero luogo nei Paesi Bassi e in Francia.\nSi spos\u00f2 in prime nozze con Luisa di Schleswig-Holstein-Sonderburg-Beck (1783-1803). Nel 1816, alla morte della prima moglie si rispos\u00f2 con Giulia di Brandeburgo (1793-1848), figlia del Re Federico Guglielmo II di Prussia e della sua moglie morganatica, la contessa Sofia di D\u00f6nhoff.\nNel 1818, alla morte del Duca Luigi Augusto di Anhalt-K\u00f6then, gli succedette nella reggenza del Ducato di Anhalt-K\u00f6then, cedendo il Principato di Anhalt-K\u00f6then-Ple\u00df al fratello Enrico.\nIn una sua visita a Parigi del 1825 Ferdinando si convert\u00ec con la moglie Giulia al cattolicesimo. Proprio per questa sua conversione, nell'Anhalt-K\u00f6then si intensificarono le battaglie di religione, soprattutto per quanto riguarda gli influssi della Chiesa Evangelica. Il Duca, come suo confessore, chiam\u00f2 a K\u00f6then il gesuita Pierre-Jean Beckx (1795-1887).\nA Grimschleben presso Nienburg chiam\u00f2 l'Architetto classicista Gottfried Bandhauer per realizzare alcune opere nel suo palazzo. Nel 1828 venne fondata in suo nome una colonia dell'Anhalt-K\u00f6then nell'Ucraina del Sud, denominata \"Askania Nova\", in un'area compresa tra le steppe dei Tauri, a nord di Halbinsel Krim.\nTra il 1823 ed il 1828 fece costruire il Ferdinandsbau del Castello di K\u00f6then, nel 1829 l'Ospedale dei Barnabiti e nel 1830 la Chiesa cattolica di Santa Maria, sempre a K\u00f6then.\nFerdinando mor\u00ec senza eredi a K\u00f6then, il 23 agosto 1830 e venne sepolto nella cripta della chiesa di Santa Maria da lui fatta erigere. Sua moglie Giulia si ritir\u00f2 a vita privata a Vienna e sul trono di Anhalt-K\u00f6then succedette il fratello di Ferdinando Federico, Enrico."}
{"id": "1545454", "revid": "104066", "url": "https://it.wikipedia.org/wiki?curid=1545454", "title": "Jarash", "text": ""}
{"id": "1545463", "revid": "59785", "url": "https://it.wikipedia.org/wiki?curid=1545463", "title": "Meandro (disambigua)", "text": "Meandro \u00e8 un termine che, in vari ambiti, assume diversi significati, molti dei quali legati dalla comune origine:"}
{"id": "1545464", "revid": "287204", "url": "https://it.wikipedia.org/wiki?curid=1545464", "title": "Camillo Arcuri", "text": "Biografia.\nInviato speciale per \"Il Giorno\" e successivamente del \"Corriere della Sera\"; ha collaborato anche con \"L'Espresso\". Negli ultimi anni si \u00e8 interessato al caso del Golpe Borghese."}
{"id": "1545465", "revid": "986213", "url": "https://it.wikipedia.org/wiki?curid=1545465", "title": "Karl Gustav Hammar", "text": "Hammar \u00e8 stato Arcivescovo di Uppsala, primate della Chiesa di Svezia, dal 1997 al 2006.\nHa un Ph. D. ed \u00e8 autore di molti libri sulla teologia.\nCarriera.\nSuo padre era un prete, e lui fu ordinato nella diocesi di Lund nel 1965, a 22 anni. Dal 1972 al 1975 ha insegnato al Trinity Theological College di Singapore. Torn\u00f2 in patria per servire come prete della Chiesa di Svezia a Lund. Nel 1992, divenne vescovo e capo della diocesi, e nel 1997 fu eletto Arcivescovo di Uppsala. Poco dopo la sua elezione, ordin\u00f2 Christina Odenberg, la prima donna vescovo svedese.\nPosizioni teologiche e politiche.\nCome capo della Chiesa, ha ottenuto molta popolarit\u00e0, ma anche molte critiche, per le sue opinioni forti a favore dell'umanismo e della tolleranza. Si \u00e8 battuto per l'amnistia per i rifugiati in Svezia, per la cancellazione del debito dei paesi poveri per un trattamento pi\u00f9 umano dei detenuti e per la tolleranza nei confronti di seguaci di religioni diverse dal Cristianesimo. Ha criticato l'invasione dell'Iraq del 2003, definendo una possibile invasione come \"immorale e poco saggia\", il capitalismo, e ha proposto il boicottaggio delle merci israeliane. L'ex leader dei Democratici Cristiani svedesi, Alf Svensson, l'ha definito un populista di sinistra.\nHammar ha espresso anche vedute teologiche permissive sull'omosessualit\u00e0, ed \u00e8 stato il primo arcivescovo svedese a pronunciarsi a favore dei diritti degli omosessuali. Fu multo criticato per aver permesso una mostra nella cattedrale di Uppsala, denominata \"Ecce Homo\", nella quale alcune foto ricreavano motivi classici del cristianesimo, ma in contesti riguardanti l'omosessualit\u00e0.\nDimissioni.\nIl 25 agosto 2005, Hammar annunci\u00f2 di volersi dimettere nell'estate del 2006, adducendo motivazioni personali, ma rifiutando di commentare ulteriormente la questione.\nVita personale.\nK.G. Hammar \u00e8 sposato e ha cinque figli.\nGenealogia episcopale e successione apostolica.\nLa genealogia episcopale \u00e8:\nLa genealogia episcopale \u00e8:\nBibliografia.\nI titoli tradotti in italiano non sono ufficiali."}
{"id": "1545467", "revid": "767487", "url": "https://it.wikipedia.org/wiki?curid=1545467", "title": "Leggibilit\u00e0", "text": "La leggibilit\u00e0 \u00e8 un requisito fondamentale di un testo, di un carattere tipografico o della grafia.\nLa lingua italiana, a differenza di altre lingue fra cui quella inglese, non dispone di parole diverse per distinguere tra:\nLo stesso testo pu\u00f2 essere \"legible\" ma non \"readable\", o viceversa.\n\"legibility\".\nIl termine pu\u00f2 riferirsi ai seguenti ambiti:\n\"readability\".\nIndica la scorrevolezza di lettura e facilit\u00e0 di comprensione del significato un testo. \nPer le caratteristiche e la misurazione, vedi:"}
{"id": "1545468", "revid": "161374", "url": "https://it.wikipedia.org/wiki?curid=1545468", "title": "K.G. Hammar", "text": ""}
{"id": "1545469", "revid": "161374", "url": "https://it.wikipedia.org/wiki?curid=1545469", "title": "Karl Gustav Hilding Hammar", "text": ""}
{"id": "1545470", "revid": "123567", "url": "https://it.wikipedia.org/wiki?curid=1545470", "title": "Corno Trantapassi", "text": ""}
{"id": "1545471", "revid": "34392", "url": "https://it.wikipedia.org/wiki?curid=1545471", "title": "Teodosio (metropolita di Mosca)", "text": "Nel 1454, mentre deteneva la carica di archimandrita del monastero di \u010cudov, fu nominato arcivescovo della citt\u00e0 di Rostov. Dopo la morte di Iona, cos\u00ec come quest'ultimo aveva lasciato disposto, fu eletto al seggio di metropolita.\nIl pontificato di Feodosij determin\u00f2 un ulteriore avanzamento verso l'indipendenza della Chiesa ortodossa russa nei confronti del Patriarcato di Costantinopoli. Fu infatti il primo Metropolita ad essere nominato dal Gran Principe di Moscovia, al tempo Basilio II di Russia, in rappresentanza dell'imperatore bizantino.\nSin dai primi giorni della propria carica, Feodosij decise di sradicare i vizi dei preti ed educare il clero. Il suo obiettivo non era quello di farli diventare veri pastori (poich\u00e9 erano in grande maggioranza quasi analfabeti) ma impedire che confondessero e allontanassero i fedeli dai principi dell'ortodossia con i loro discutibili e dissoluti stili di vita. La carica di prete, che solitamente si trasmetteva da padre in figlio, non dispensava infatti gli uomini che la ricoprivano dal lavoro n\u00e9 impediva che essi si unissero agli svaghi del popolo.\nI tentativi di riforma di Feodosij fallirono. Quando inizi\u00f2 a vagliare i preti e a cacciare dal servizio coloro che riteneva indegni, molte parrocchie rimasero senza guide religiose. I fedeli, in difesa dei propri parroci, cominciarono inoltre a mostrare apertamente il loro scontento. Feodosij decise allora di dimettersi dalla carica e si ritir\u00f2 nel Monastero di \u010cudov dopo solo tre anni dalla sua nomina a Metropolita."}
{"id": "1545472", "revid": "2196166", "url": "https://it.wikipedia.org/wiki?curid=1545472", "title": "Abbazia di Santa Maria in Palazzo", "text": "L'abbazia di Santa Maria in Palazzo \u00e8 un'abbazia in rovina presso l'area archeologica di Juvanum, nel comune di Montenerodomo in provincia di Chieti.\nDescrizione.\nNe restano alcuni ruderi nella zona nord del sito; se ne intuisce l'impianto perimetrale rettangolare, con un piccolo nartece di ingresso, le basi delle colonne a divisione dell'interno in tre navate, e una piccola abside semicircolare.\nStoria.\nLa solitudine dei dintorni di Juvanum rese necessaria l'edificazione di un tempio cristiano che attirasse i monaci cistercensi atti a vita solitaria ed ascetica.\nSecondo Michele Torcia, nel 1792, la chiesa \u00e8 ancora esistente almeno in parte di essa e alcuni pezzi di colonne con capitelli erano utilizzati per l'edificazione di un ospizio per monaci ed alcune \"pietre riquadre\" utilizzate per l'edificazione di una chiesa.\nSecondo Anton Ludovico Antinori, la badia \u00e8 stata fondata nel 1140 da parte di Rainaldo Borrello che fu vassallo del conte Simone di Sangro o da parte di questo stesso. Lo stesso Antinori, inoltre, riferisce che nel 1065 il conte di Sangro Borrello figlio di Borrello e suo figlio Borrello Infante donarono la chiesa di Santa Maria in Letto con il monastero annesso e le sue pertinenze (tra cui il castello di Letto dentro cui esso sorge) al vescovo Attone, allora signore di Chieti.\nLa prima notizia certa \u00e8 tuttavia risalente al 1173 quando il papa Alessandro III la ascrive alla diocesi teatina.\nNel 1208, invece, papa Innocenzo III conferma la chiesa alla stessa diocesi.\nIl primo abate certo \u00e8 Antonio di Agnone, incaricato a tale grado all'incirca nel 1463. Le successive nomine furono causa di frequenti liti e dispute in quanto la carica di abate di quest'abbazia era molto bramata dagli adepti.\nSicuramente la badia fu abitata fino al 1564 quando fu declassata a beneficio semplice (vale a dire poco pi\u00f9 di una pieve di campagna).\nLa gestione di questa chiesa passa cos\u00ec ad un prete secolare, che talora \u00e8 un abate solo nei casi di honoris causa ed in questo caso pu\u00f2 forgiarsi di bacolo pastorale o di mitra.\nIl prete amministra il monastero da dove abita ma non pu\u00f2 possedere nulla dei beni all'interno ma solo amministrarli.\nLa chiesa \u00e8 integra certamente fino al 1652.\nNel 1775 quando muore l'ultimo abate, Guglielmo Carozza di Montenero la chiesa risulta gi\u00e0 distrutta. Difatti il dipendente del tribunale fiscale di Chieti Gennaro Stefanisso ne cita in piedi solamente dei residui del chiostro e di un atrio, e delle abitazioni di monaci."}
{"id": "1545482", "revid": "155634", "url": "https://it.wikipedia.org/wiki?curid=1545482", "title": "Circo Flaminio", "text": "Il circo Flaminio di Roma era un'ampia area circolare che conteneva un piccolo tracciato riservato a gare e diverse costruzioni e monumenti. Era situato nella parte pi\u00f9 a sud del Campo Marzio, vicino alle rive del Tevere.\nStoria.\nL'area venne sistemata dal censore Gaio Flaminio Nepote (lo stesso che fece costruire la \"Via Flaminia\") nel 221 a.C. Nei suoi primi anni di esistenza il circo era lungo 500 metri e occupava gran parte dei possedimenti dei \"Flamini\" su cui era stato edificato. Nel II secolo a.C. lo spazio and\u00f2 riducendosi per via della costruzione di edifici e monumenti sino a quando, nel III secolo, del circo non rimaneva che una piazza lunga 300 metri in cui venivano svolti i \"Ludi\" (giochi pubblici). L'area venne abbandonata verso la fine del IV secolo, insieme agli edifici che nel corso dei secoli erano sorti nella zona.\nIl circo Flaminio non venne pensato per competere con il pi\u00f9 grande circo Massimo, poich\u00e9 tali strutture venivano utilizzate per diversi scopi. Le assemblee, per esempio, venivano spesso tenute in entrambi i circhi. L'area venne addirittura utilizzata come mercato. Nel 2 a.C. il circo venne tramutato in un'immensa vasca utilizzata per contenere 36 coccodrilli, uccisi durante i festeggiamenti per l'inaugurazione del foro di Augusto, e nel 9 Augusto in quest'area assegn\u00f2 la \"Laudatio\" a Druso. Il circo non aveva posti a sedere e strutture permanenti.\n\u00c8 ancora oggetto di dibattito l'effettivo utilizzo del circo per le corse dei carri. Strabone non fa alcuna menzione di corse equestri quando cita il circo Flaminio. Valerio Massimo afferma che al suo interno venivano tenuti i \"Ludi Plebeii\" (giochi della plebe), ma altre fonti negano tale testimonianza. Tito Livio e Marco Terenzio Varrone ricordano tuttavia che alcuni giochi venivano tenuti all'interno del circo, riferendosi in special modo ai \"Ludii Tauri\", tenuti in onore degli dei dell'oltretomba. Questi giochi misteriosi venivano tenuti unicamente nel circo Flaminio, suggerendo che erano simbolicamente legati all'area e che non potevano essere spostati in un altro edificio. Ai \"Ludii Tauri\" correvano cavalli e non carri (bighe o quadrighe, come avveniva nelle normali corse che si tenevano nei circhi) con un unico fantino.\nNelle vicinanze del circo Flaminio sorsero numerose strutture. Il tempio della Piet\u00e0 era situato nei pressi del Foro Olitorio, di fianco al tempio di Giano, e venne distrutto durante la costruzione del teatro di Marcello. Il tempio di Marte era posizionato a nord-ovest del circo. Altri sei templi, incluso uno dedicato ad Apollo, sorgevano nel 220 a.C. nei pressi dell'area. Nel 15 Gaio Norbano Flacco eresse nella piazza una statua dedicata al Divo Augusto.\nSempre nell'area del circo Flaminio sorgeva il portico di Ottavia, ricostruito sulla precedente \"Porticus Metelli\", con i templi di Giove Statore (eretto da Quinto Cecilio Metello Macedonico) e Giunone Regina (eretto dal censore M. Emilio Lepido nel 179 a.C.). Uno dei tre archi trionfali eretti in onore di Germanico fungeva da ingresso alla piazza. Ad est sorse tra il 45 a.C. e il 17 a.C. il teatro di Marcello, che and\u00f2 ad occupare una vasta area del circo.\nL'antica area occupata dal circo sorgeva tra l'odierna via del teatro di Marcello, piazza Cairoli, via del portico di Ottavia e le rive del Tevere."}
{"id": "1545483", "revid": "196390", "url": "https://it.wikipedia.org/wiki?curid=1545483", "title": "Somoni", "text": ""}
{"id": "1545484", "revid": "118092839", "url": "https://it.wikipedia.org/wiki?curid=1545484", "title": "Berenice (Egitto)", "text": "Berenice o Berenice Trogloditica era una citt\u00e0 dell'Egitto che si trova sulla costa del Mar Rosso a circa 400\u00a0km a sud di Hurghada, presso il confine con il Sudan.\nStoria.\nLa citt\u00e0 fu fondata nel 275 a.C. da Tolomeo II Filadelfo per onorare la madre, Berenice I, appena scomparsa.\nFin dall'antichit\u00e0, fu importante centro commerciale per l'importazione di merci pregiate tra cui oro ed avorio, oltre che di elefanti.\nFu importante porto per i commerci con India ed estremo Oriente anche al tempo dell'Impero romano. Qui terminava l'importante arteria stradale della \"Via Hadriana\", che da \"Antinoopolis\" sul Nilo raggiungeva la costa del Mar Rosso.\nGeografia umana.\nLa citt\u00e0 oggi \u00e8 visitata da molti turisti attratti dalla barriera corallina.\n\u00c8 possibile raggiungere Berenice in pullman atterrando all'aeroporto di Marsa Alam. Come quest'ultima, Berenice \u00e8 isolata dal resto del mondo essendo circondata dal deserto, che si spinge fino al Mar Rosso. Ad oggi poco conosciuta, \u00e8 destinata a diventare una delle citt\u00e0 pi\u00f9 importanti per turismo dell'Egitto; il vicino confine con il Sudan lascia intendere che questa sia l'ultima frontiera del turismo egiziano."}
{"id": "1545486", "revid": "599013", "url": "https://it.wikipedia.org/wiki?curid=1545486", "title": "Aikaterin\u012b Thanou", "text": "In carriera \u00e8 stata campionessa europea dei 100 metri piani a Monaco di Baviera 2002 e medaglia d'argento ai Giochi olimpici di Sydney 2000.\nBiografia.\nSi rivela al grande pubblico con il bronzo agli Europei di Budapest nel 1998, seguito da una medaglia di uguale colore l'anno successivo al Mondiale di Siviglia.\nNel 2000 \u00e8 argento nei 100 m piani ai Giochi olimpici di Sydney mentre nel 2002 a Monaco di Baviera si laurea campionessa europea, sempre nei 100 metri piani.\nIn occasione dei Giochi olimpici di Atene 2004 la Thanou era una delle principali speranze dell'atletica greca. Il giorno prima dell'inaugurazione dei Giochi Th\u00e1nou ed il suo compagno di allenamenti K\u014dnstantinos Kenter\u012bs mancarono di eseguire un test antidoping. Inizialmente i due atleti si giustificarono asserendo di essere stati vittime di un incidente motociclistico mentre si stavano recando al villaggio olimpico per eseguire il test dopo aver appreso la notizia della loro infrazione. In seguito per\u00f2 un'indagine ufficiale appur\u00f2 che l'incidente era stata una messa in scena.\nNello scandalo che segui il test antidoping mancato (il terzo di quella estate), Kenteris e Th\u00e1nou annunciarono il loro ritiro dai Giochi il 18 agosto per quello che definirono \"l'interesse del paese\". A seguito della vicenda i due atleti furono sospesi dalla IAAF il 22 dicembre 2004 ma nel giugno del 2005 furono scagionati da ogni accusa dalla federazione greca. Il loro allenatore Christos Tsekos fu sospeso quattro anni e accusato dei mancati test, ma fu assolto dall'accusa di aver fornito sostanze dopanti.\nDopo una lunga battaglia legale, il 26 giugno 2006, prima di una sentenza definitiva del Tribunale Arbitrale dello Sport di Losanna, gli atleti raggiunsero un accordo con la IAAF accettando le violazioni delle norme antidoping in relazione ai tre test mancati tra il 27 luglio ed il 12 agosto 2004, andando contro la regola 32.2(d) e di non aver fornito la disponibilit\u00e0 a un controllo sangue-urine il 12 agosto 2004, in contrasto con la 32.2(c).\nFurono ammessi a partecipare all'attivit\u00e0 agonistica dal 22 dicembre 2006, dopo un periodo di squalifica di due anni. "}
{"id": "1545501", "revid": "167080", "url": "https://it.wikipedia.org/wiki?curid=1545501", "title": "Fiume Meandro", "text": ""}
{"id": "1545503", "revid": "38120", "url": "https://it.wikipedia.org/wiki?curid=1545503", "title": "Silver Age", "text": "Silver Age \u00e8 una locuzione in lingua inglese con cui si indica il periodo della storia dei fumetti statunitensi (\"comics\") che dura dal 1956 al triennio 1969-1971. Mentre \u00e8 generalmente accettata la data di inizio (ma con alcune riserve), la fine del periodo \u00e8 difficilmente inquadrabile con un avvenimento preciso. Per questo si indica un triennio (1969-1971) nel quale si sono verificate una serie di circostanze che hanno modificato il panorama editoriale del fumetto statunitense.\nQuesto periodo \u00e8 caratterizzato da alcuni elementi di base:\nStoria.\nIl nuovo Flash (1956).\nUfficialmente la Silver Age inizia quando il direttore editoriale della DC Comics Julius Schwartz decide di riproporre alcuni supereroi che avevano avuto grande successo negli anni quaranta. Per adattarli al nuovo pubblico ne modifica le origini e il contesto narrativo. Anche il nome dell'alter ego del personaggio cos\u00ec come la grafica dei costumi e i lineamenti del viso vengono di regola cambiati. Ci\u00f2 che non varia sono il tipo di superpoteri. Il primo supereroe della Silver Age \u00e8 Flash. Il nuovo personaggio si chiama Barry Allen e debutta su \"Showcase\" n.4 (ottobre 1956). Si ispira al supereroe Golden Age dal nome Flash ma il cui alter ego era Jay Garrick. I due hanno per\u00f2 gli stessi superpoteri (cio\u00e8 la supervelocit\u00e0). Il costume di Barry cambia e viene aggiornato e reso pi\u00f9 accattivante per le nuove generazioni.\nRinascita dei supereroi DC Comics.\nDopo il successo del nuovo Flash, Julius Schwartz decide di utilizzare la serie antologica \"Showcase\" (Vol.1) per rivitalizzare altri personaggi della Golden Age. Sul n.22 (novembre-dicembre 1958) viene presentato il nuovo Lanterna Verde dal nome Hal Jordan. Anche in questo caso le origini vengono completamente riviste. Rimangono i poteri generati da un anello e la sua batteria di ricarica ma il contesto delle avventure diventa pi\u00f9 ampio. Hal ottiene questi poteri da un corpo di polizia spaziale che \u00e8 stato creato da una razza aliena denominata Guardiani dell'Universo. Tali elementi non erano presenti in Alan Scott, il primo Lanterna Verde pubblicato negli anni quaranta.\nSu \"Showcase\" (Vol.1) n.34 debutta Atomo II (Ray Palmer). Qui ci troviamo di fronte ad un personaggio che riprende il nome di un supereroe Golden Age ma, oltre ad avere un alter ego differente, ha poteri e caratteristiche diverse. Difatti Atomo I (Al Pratt) aveva puramente doti fisiche e di determinazione superiori alla media mentre Atom della Silver Age \u00e8 uno scienziato che scopre accidentalmente la capacit\u00e0 di rimpicciolirsi anche a livello microscopico.\nQuesta serie di successi spinge Julius Schwartz e Gardner Fox a rilanciare un supergruppo come lo era stato la Justice Society of America. Con questo intento sul n.22 (febbraio-marzo 1960) di The Brave and the Bold (Vol.1) debutta la Justice League of America. Anche se il nome \u00e8 leggermente differente (si usa \"League\" invece \"Society\") l'analogia \u00e8 evidente e si tratta di un momento storico per il fumetto supereroistico. Difatti l'evento culmine che viene indicato comunemente come la fine della Golden Age del fumetto \u00e8 la pubblicazione di una storia della Justice Society su \"All-Star Comics\" n.57 (febbraio-marzo 1951). Il successo definitivo del nuovo supergruppo \u00e8 sancito con l'inizio della serie regolare \"Justice League of America\" (ottobre-novembre 1960). Ci si rende conto che si ha di fronte un mercato editoriale disposto ad assorbire l'offerta di numerosi nuovi albi di supereroi. L'occasione viene subito sfruttata dall'editore Martin Goodman, proprietario dell'Atlas Comics dalla quale nasce la nuova linea editoriale Marvel Comics.\nLa Marvel Comics (1961-1971).\nL'editore Martin Goodman aveva prodotto fumetti di supereroi nel periodo Golden Age con la casa editrice Timely Comics e dopo il declino del genere ha continuato (sin dal 1951) a produrre fumetti di vario tipo. Spaziavano dal genere horror al romantico per adolescenti (teen-age romance) all'avventura. Visto il deciso successo ottenuto dalla DC Comics decise di far creare a Stan Lee una nuova linea di fumetti di supereroi (denominata \"Marvel Comics\", in seguito dar\u00e0 il nome all'intera casa editrice). La prima serie fu \"Fantastic Four\" (Vol.1/prima serie) realizzata da Lee (testi) e Jack Kirby (matite). La data di copertina \u00e8 novembre 1961. L'anno successivo debuttano l'Uomo Ragno, Hulk, Thor e Ant-Man. Subito si nota il diverso approccio della Marvel:\nLa Fine della Silver Age (1969-1971).\nA partire dal 1969 l'editoria di fumetti di supereroi si trova ad affrontare un periodo di svolta. Gli elementi fondamentali sono:\nIl caso Julius Schwartz.\nIl redattore-supervisore Julius Schwartz ha avuto un ruolo fondamentale nel ricreare un motivo di interesse intorno al genere supereroi. La sua idea di riprendere i personaggi anni trenta e quaranta e cercare di riproporli ad una nuova generazione non era cos\u00ec scontata e votata al successo come sembrerebbe apparire con il senno di poi. Ovviamente c'\u00e8 chi obietta che non fu di Schwartz l'iniziativa di rilanciare il personaggio di \"Flash\" (come affermato dal Direttore Editoriale DC Comics Irwin Donenfield). Forse \u00e8 altrettanto vero che la volont\u00e0 di creare un nuovo costume per il personaggio \u00e8 di Carmine Infantino ma sembra attestato che fu Schwartz a volere rinnovare i personaggi e addirittura cambiarne l'identit\u00e0 per dare nuova linfa alle storie da proporre.\nNonostante l'indubbio ruolo nel creare la Silver Age, Schwartz ne pone anche le basi per l'inevitabile fine creativa. Il sistema di lavoro da lui creato non permette di fatto nessun tipo di interazione tra scrittore e disegnatore. Entrambi fanno riferimento a lui in persona che ne sottoscrive l'operato e spesso ne altera profondamente il processo creativo. Si crea un \"Sistema Editoriale\" di creazione dei fumetti. Difatti \u00e8 sempre Schwartz e il suo gruppo di redattori e collaboratori che hanno le redini di ogni singola serie. Ne \u00e8 un esempio la \"Justice League of America\" dove lo scrittore Gardner Fox spesso \u00e8 un mero esecutore delle idee del suo supervisore e non ha contatti con il disegnatore Mike Sekowsky se non tramite gli uffici redazionali. In questo modo si arriva presto ad una eccessiva ripetitivit\u00e0 delle storie e conseguente perdita di lettori.\nPeriodo pre-Crisis.\nIl periodo successivo alla \"Silver Age\" viene spesso indicato come periodo \"pre-Crisis\" soprattutto con riferimento alla casa editrice DC Comics (coincide in gran parte con la Bronze Age del fumetto). Questo arco di tempo parte dalla fine della Silver Age e si conclude con la pubblicazione della miniserie Crisi sulle Terre infinite (in originale \"Crisis on infinite earths\"). Dal titolo in inglese deriva la terminologia \"pre-Crisis\". Con questa storia la DC ristruttura la sua intera produzione editoriale e rivede completamente la continuity dei suoi personaggi. Prendendo come riferimento questa vicenda editoriale, il personaggio cardine risulta essere Supergirl I (Linda Danvers). La supereroina di Krypton si vede dedicare una serie a partire da Adventure Comics n.381 (giugno 1969) mentre fino al n.380 la serie era dedicata alla Legione dei Supereroi. Infine Linda muore durante \"Crisis on Infinite Earths\" n.7 (ottobre 1985). Il suo percorso narrativo ed editoriale si dipana lungo il periodo pre-Crisis e per questo ne diviene un personaggio simbolo. Dal punto di vista cronologico si annota che la sua esistenza cos\u00ec come tutte le sue storie vengono rimosse dall'Universo DC negli albi pubblicati dopo il 1986.\nIl problema della terminologia.\nOgni qualvolta si suddivide in periodi o cicli di anni la vicenda di un qualsiasi soggetto storico sia esso fittizio o si tratti di una persona o di un mezzo di comunicazione ci si imbatte in due tipi di problema: la definizione da dare ai diversi periodi e la durata temporale degli stessi. Anche nel caso della storia del fumetto vale quanto detto.\nComunque, l'uso e l'origine del termine \"Silver Age\" \u00e8 comunemente accettata e viene fatta risalire alla pagina della posta dell'albo \"Justice League of America\" n. 42 del febbraio 1966. In una lettera si faceva notare che se la DC Comics avesse continuato a riprendere i personaggi della Golden Age, il periodo degli anni sessanta sarebbe stato ricordato come \"Silver Sixties\" (il termine \"Silver\"/Argento viene visto come naturale successione del riferimento all'Oro/\"Gold\" con il quale si indicava la Golden Age). Da allora in poi sulle varie rubiche dedicate alle domande dei lettori e nei redazionali comincia ad emergere il termine Silver Age. Ovviamente la durata comunemente accettata di questo periodo, che si snoda tra il 1956 e il 1969-1971, \u00e8 stata individuata solo alla fine del decennio successivo.\nAge of Marvels.\nDal punto di vista della Marvel Comics (e quindi dei suoi Redattori) la vera rinascita dei supereroi dopo il periodo \"Golden Age\" avviene a partire dal 1961. In quell'anno esce la serie \"The Fantastic Four\" di Lee-Kirby, la prima di tutte quelle dei supereroi Atlas/Marvel e cos\u00ec inizia un rinnovamento del genere che prende il nome \"Age of Marvels\" o anche \"Marvel Age\". La durata di questo ipotetico periodo dei fumetti americani (se accettato) ha un'estensione alquanto vaga. Le riviste specializzate pi\u00f9 accreditate fanno finire la prima \"Marvel Age\" con la bancarotta dichiarata dalla stessa Marvel (\"Chapter 11\") avvenuta il 27 dicembre 1996. Sicuramente il collasso dell'intero \"Marvel Entertainment Group\" ha interrotto una serie di successi e crescita editoriale che sembrava inarrestabilie.\nCronologia sintetica della Silver Age.\nRiguarda la successione temporale degli albi o eventi editoriali che hanno determinato l'evolversi di questo periodo editoriale.\nPrecedenti.\nBisogna sottolineare che il primo nuovo supereroe \"Silver Age\" di una certa rilevanza non \u00e8 stato Flash II (\"Barry Allen\") ma piuttosto Martian Manhunter (\"J'onn J'onzz\"). Questo personaggio \u00e8 stato creato su Detective Comics n.225 (novembre 1955) da Jack Miller - Joe Samachson (testi) - Joe Certa (disegni). La sua importanza risiede nel fatto che si tratta di un supereroe alieno (come Superman) e che diverr\u00e0 membro fondatore della Justice League of America. Anche se non sar\u00e0 mai popolare come altri supereroi DC Comics diviene il punto di riferimento di uno dei supergruppi pi\u00f9 importanti dei fumetti.\nLa Silver Age in Italia.\nEdizioni Italiane.\nLe storie di questo periodo del fumetto statunitense si diffonderanno in Italia solo a partire dal 1970, con gli adattamenti di editori quali l'Editoriale Corno (per la Marvel Comics) e l'Editrice Cenisio (per la National Periodical Publications poi DC Comics). Ci sono state pubblicazioni antecedenti al 1970 ma non hanno avuto seguito. Con queste due case editrici, di fatto, si \u00e8 sviluppato un progetto duraturo e strutturato (almeno per la Corno) inteso a proporre gli albi Silver Age in Italia.\nImpatto culturale.\nLa rinascita dei supereroi influenza anche gli autori italiani. L'esempio pi\u00f9 longevo \u00e8 la creazione di Paperinik nel 1969 ad opera di Guido Martina (testi) - Giovan Battista Carpi (matite). Si tratta di un supereroe il cui alter ego \u00e8 il famoso personaggio della \"Disney\" chiamato Paperino (\"Donald Duck\"). Nasce all'interno delle storie realizzate in Italia per l'universo narrativo legato ai personaggi di Paperopoli e di conseguenza il tono delle storie si muove tra la parodia e lo humor che ne contraddistingue il contesto. Nonostante ci\u00f2 gli autori intendono per\u00f2 omaggiare esplicitamente i fumetti di supereroi americani e specialmente il personaggio di Batman. Nelle storie di \"Paperinik\" \u00e8 presente l'identit\u00e0 segreta (Paperino indossa un costume con maschera e mantello per non farsi riconoscere), un'autovettura speciale ideata da Archimede (ricorda la Batmobile), una serie di congegni speciali e bizzarri per combattere il crimine e persino un rifugio segreto nelle fondamenta della casa (come la Batcaverna)."}
{"id": "1545506", "revid": "1305772", "url": "https://it.wikipedia.org/wiki?curid=1545506", "title": "Menderes", "text": ""}
{"id": "1545513", "revid": "14691", "url": "https://it.wikipedia.org/wiki?curid=1545513", "title": "Tete (provincia)", "text": ""}
{"id": "1545516", "revid": "144796", "url": "https://it.wikipedia.org/wiki?curid=1545516", "title": "Enrico di Anhalt-K\u00f6then", "text": "Biografia.\nEnrico si spos\u00f2 nel 1819 con Augusta (* 3\u00a0agosto 1794 - 13\u00a0luglio 1855), figlia del Principe Enrico XLIV di Reuss-K\u00f6stritz e di Augusta Riedesel di Eisenbach.\nMalato in giovent\u00f9, si affid\u00f2 pi\u00f9 volte all'omeopatia, ingaggiando al proprio servizio il medico Samuel Hahnemann dal 1821.\nNegli anni 1841-47 Enrico fu Principe di Anhalt-Pless, ed erede dell'Alta Slesia, secondo quanto asserito da Gottlieb Krause nelle sue opere, che dal 1842 venne nominato bibliotecario del Castello di K\u00f6then.\nLa sua salute cagionevole, ad ogni modo, lo affid\u00f2 nuovamente alle cure mediche di Arthur Lutze nel 1846.\nIl Duca Enrico entr\u00f2 nel 1796 nell'armata prussiana, venendo nominato nel 1806 Maggiore, e raggiungendo in pochi anni il grado di Generale Maggiore. Nel 1830 venne nominato Cavaliere dell'Ordine dell'Aquila nera e succedette al fratello nel titolo di Duca di Anhalt-K\u00f6then. Dal 1848 venne nominato Generale a capo della fanteria.\nGrazie alla sua bravura diplomatica, nel 1840, riusc\u00ec ad allontanare le pretese del Duca Alessandro Carlo di Anhalt-Bernburg sull'Anhalt-K\u00f6then. La \"Heinrichsplatz\" di K\u00f6then \u00e8 ancora oggi dedicata al Duca Enrico.\nAlla sua morte, nel 1847, venne sepolto nella chiesa di San Giacomo di K\u00f6then. Con la sua morte, avvenuta senza eredi, l'Anhalt-K\u00f6then termin\u00f2 la propria esistenza e conflu\u00ec nell'Anhalt-Bernburg e poi nell'Anhalt-Dessau."}
{"id": "1545520", "revid": "167080", "url": "https://it.wikipedia.org/wiki?curid=1545520", "title": "Meandri", "text": ""}
{"id": "1545522", "revid": "628767", "url": "https://it.wikipedia.org/wiki?curid=1545522", "title": "Som (moneta)", "text": "Nell'Unione sovietica, i parlanti kazako, kirghiso e usbeko chiamavano il rublo \"som\", e questo nome era stampato sul rovescio delle banconote assieme al testo delle altre 14 lingue ufficiali dell'Unione. \nLa parola \"som\" significa \"puro\" in kazako, kirghiso e usbeko, ed anche in diverse altre lingue turche. \nLa parola sottintende oggi \"oro puro\", mentre in epoca tardomedioevale era riferita alla purezza della verga d'argento la cui circolazione si spingeva sino alle aree danubiane, attraverso le colonie (emporii) commerciali genovesi. Il \"sommo\" sussistette sia come moneta di conto che sotto forma, quindi, di verghe d'argento, in sostituzione della valuta dell'Orda d'Oro e delle altre Orde (dirham e dang, \"aspri\" e \"tangi\") usata in ambito locale, e a completamento del circolante in rame (con picco nel sec. XIII).\nAttualmente il nome \"Som\" \u00e8 utilizzato per il som kirghizo ed il som uzbeco."}
{"id": "1545523", "revid": "33689", "url": "https://it.wikipedia.org/wiki?curid=1545523", "title": "Flavio Giulio Sallustio", "text": "Console \"posterior\" per il 344 con Flavio Domizio Leonzio, venne riconosciuto in Occidente solo a partire da giugno, in quanto il console \"posterior\" d'Occidente fino ad aprile/maggio fu Flavio Bonoso.\nFu anche \"comes\" e \"magister peditum\" (probabilmente d'Oriente)."}
{"id": "1545525", "revid": "110157", "url": "https://it.wikipedia.org/wiki?curid=1545525", "title": "Bad World Tour", "text": "Il Bad World Tour \u00e8 stato il primo tour mondiale da solista del cantautore statunitense Michael Jackson, intrapreso tra il 1987 e il 1989 a supporto del suo settimo album in studio, \"Bad\".\nIl tour inizi\u00f2 a Tokyo, in Giappone, il 12 settembre 1987 davanti a pi\u00f9 di 45,000 spettatori, per poi spostarsi in Australia, Stati Uniti e infine Europa, facendo tappa anche in Italia, a Roma il 23 e il 24 maggio 1988 e a Torino il 29, concludendosi a Los Angeles il 27 gennaio 1989.\nJackson esegu\u00ec 123 concerti in 15 nazioni in Asia, Oceania, Nord America ed Europa. Il tour ebbe un totale di quasi 4,5 milioni di spettatori, con un incasso complessivo di oltre 125 milioni di dollari dell'epoca, rendendolo all'epoca il tour di maggior successo di tutti i tempi, e ottenendo tre record nel \"Guinness dei Primati\" come \"il tour con i maggiori incassi nella storia\", \"il tour con il pi\u00f9 vasto pubblico presente\" e \"la serie di concerti di maggior successo della storia\".\nNel 2019, il \"Bad World Tour\" \u00e8 stato scelto da Vivid Seats e \"Consequence\" come il \"miglior tour di tutti i tempi di un artista solista\":\nIl tour.\nAntefatti, annuncio e promozione.\nIl 29 giugno 1987 Frank DiLeo, il manager di Jackson, annunci\u00f2 che il cantante avrebbe intrapreso il suo primo tour mondiale da solista partendo dal Giappone, per proseguire poi in Australia, Stati Uniti ed Europa. Il tour avrebbe sancito la sua prima apparizione sul palco dal \"Victory Tour\" con i Jacksons nel 1984, oltre che la sua prima visita in Giappone dai tempi dei Jackson 5, nel 1973. Tutti i concerti del tour sarebbero stati eseguiti in stadi, parchi cittadini e grandi aree all'aperto. Tuttavia, per i concerti negli Stati Uniti, Jackson scelse di esibirsi nelle arene, per poter essere pi\u00f9 vicino al pubblico e per evitare la confusione mediatica e organizzativa che aveva contraddistinto il tour negli stadi del 1984. Pepsi-Cola, che aveva gi\u00e0 sponsorizzato il \"Victory Tour\", firm\u00f2 un nuovo contratto con Jackson del valore di 15 milioni di dollari a sostegno del tour americano, estendendolo poi anche agli spettacoli nel resto del mondo. In seguito all'accordo, tra il 1987 e il 1988 furono girati una serie di spot che avevano come protagonista il cantante: nel primo della serie, realizzato nell'87, Jackson simulava un concerto mentre eseguiva una versione dal vivo di \"Bad\" con un testo diverso dall'originale (contenente dei riferimenti alla bevanda), alternata a delle immagini di un giovane ammiratore (James Safechuck) che bussava alla porta del suo camerino per chiedere un autografo e che, alla fine, veniva colto di sorpresa dal suo arrivo. Altri quattro spot vennero realizzati per promuovere la parte europea del tour nel 1988 ed erano divisi in episodi intitolati \"The Chase\", \"The Chopper\", \"The Museum\" e \"The Finale\", in cui si vedeva il cantante fuggire dopo un concerto dai fans e dai paparazzi prima a bordo di una Ferrari Testarossa completamente nera, poi appeso ad un elicottero per poi, alla fine dell'ultimo spot, ritrovarsi di nuovo su un palcoscenico. Come conseguenza della sponsorizzazione del tour, le vendite di Pepsi aumentarono del 200% nel solo Giappone alla fine del 1987.\nAllestimento.\nLo staff \"permanente\" del tour contava pi\u00f9 di 130 persone mentre altre 40 erano reclutate localmente; per trasportare l'entourage, il palco e le attrezzature venne noleggiato un jumbo jet, mentre 22 camion erano necessari per spostarsi da un luogo ad un altro. Il palco pesava 33 tonnellate, e utilizzava 700 luci, 100 altoparlanti, 40 laser, tre specchi e due megaschermi al LED di 7 metri per 5, all'epoca considerati una tecnologia all'avanguardia.\nPer i concerti del 1988 e del 1989 il palco, lungo oltre 60 metri, fu modificato con l'aggiunta di un piano rialzato per la band con luci intermittenti, parti semovibili che apparivano e scomparivano e un muro di oltre 2,000 luci sul fondo della scena, che venivano controllate da remoto con un pc, anche questo all'avanguardia per l'epoca.\nPreparazione e dettagli.\nI costumi.\nI costumi per il tour vennero disegnati e realizzati dagli stilisti Michael Lee Bush e Dennis Tompkins, conosciuti da Jackson due anni prima sul set di \"Captain EO\". Per il tour Jackson indossava una giacca e dei pantaloni di pelle nera in stile militare, entrambi abbondantemente decorati da cinghie in pelle, cerniere, fibbie, borchie, stemmi e decorazioni militari, e un ampio cinturone metallico finemente decorato. La giacca era indossata solamente per il brano di apertura; sotto ad essa, Jackson aveva un costume in spandex, con una sola decorazione in pelle nera borchiata. Durante i tre concerti iniziali del tour a Tokyo il colore del costume era diverso ogni sera: Jackson voleva sperimentare quale tinta fosse migliore, per essere ben visibile da tutti i fan nello stadio, tra il rosso, il nero e l'argento; alla fine scelse l'ultimo colore, che avrebbe mantenuto per tutto il resto del tour. In \"Workin' Day and Night\" Jackson indossava una tuta violacea di velluto e velcro, impreziosita da strass, fibbie e cerniere ribattezzata \"magic jumpsuit\", perch\u00e9 in realt\u00e0 si trattava di una tuta da trasformista, che permetteva a Jackson di cambiarsi velocemente alla fine della canzone, dopo un trucco di magia. Per \"Thriller\" l'artista indossava una giacca simile a quella del video che includeva fibre ottiche luminose che si illuminavano a comando.\nNella seconda parte del tour, numerosi abiti furono cambiati, in particolare quelli di Jackson; il cantante mantenne la giacca con i pantaloni borchiati e il cinturone, indossando per\u00f2 un nuovo costume argentato dal design maggiormente militare, anch'esso abbellito da cinture, fibbie e decorazioni metalliche. Una seconda \"magic jumpsuit\" fu realizzata per \"Workin' Day and Night\", stavolta di colore bianco, impreziosita da cinghie e cinturini. Anche per \"Thriller\" fu realizzata una seconda giacca tecnologicamente all'avanguardia per l'epoca, contenente 11,000 luci che si accendevano a distanza durante l'esibizione, andando a ritmo con il brano e la coreografia. Per realizzare il pezzo, Bush e Tompkins lavorarono con tre ingegneri per cablare la giacca con delle batterie posteriori, una scheda del computer e cavi che si estendevano fino alle maniche. Le pesanti batterie necessarie ad accendere la giacca non permettevano a Jackson di indossarla per tutto il pezzo, pertanto iniziava la canzone con una diversa giacca (simile a quella da college vista all'inizio del videoclip) che cambiava a met\u00e0 esibizione con quella luminosa, poco prima della coreografia con gli zombi.\nIn totale, i costumi realizzati per il tour, inclusi quelli per i ballerini e la band, furono oltre 70.\nLa band e i ballerini.\nPer comporre la sua nuova band, Jackson indisse una lunga serie di audizioni a Los Angeles nell'estate del 1987. Furono scelti tre coristi maschili, Kevin Dorsey, Dorian Holley e Darryl Phinnessee; la quarta corista scelta, Siedah Garrett, era la cantante che aveva registrato \"I Just Can't Stop Loving You\" con Jackson e scritto per lui \"Man in the Mirror\" insieme a Glen Ballard. A causa di altri impegni discografici, fu tuttavia costretta a rinunciare all'incarico, e venne sostituita dall'emergente Sheryl Crow. Come direttore musicale, Jackson scelse Greg Phillinganes, che aveva collaborato a tutti i suoi album e a quelli dei Jacksons fin dal 1978, mentre alla batteria venne chiamato Jonathan Moffett, storico batterista dei Jacksons fin dal 1979; essendo per\u00f2 ancora impegnato nel \"Who's That Girl Tour\" di Madonna, che si era prolungato pi\u00f9 del previsto, venne sostituito da Ricky Lawson. La chitarrista Jennifer Batten fu scelta tra pi\u00f9 di 100 persone; Jackson rimase particolarmente impressionato dalla sua esecuzione di \"Beat It\", che Batten aveva imparato a suonare anni prima con la sua cover band. Il cantante ide\u00f2 per lei anche l'iconico look androgino, che ne avrebbe contraddistinto l'immagine negli anni successivi. Le prove del tour, svoltesi sempre a Los Angeles, durarono pi\u00f9 di due mesi.\nJackson selezion\u00f2 5 ballerini per il tour, tra cui LaVelle Smith Jr., che aveva partecipato al video di \"Smooth Criminal\" nei mesi precedenti, e che sarebbe rimasto il suo co-coreografo principale per tutto il resto della sua carriera.\nLa prima parte del tour.\nIl tour part\u00ec a meno di un mese dalla pubblicazione dell'album. Impegnato nella promozione del disco e poi nella realizzazione dei primi videoclip, il cantante non aveva avuto modo di provare le nuove canzoni, pertanto i concerti giapponesi e australiani del tour somigliavano nella scaletta e nelle coreografie di molti brani al precedente \"Victory Tour\" con i fratelli: le uniche differenze sostanziali consistevano negli arrangiamenti dei brani, nella nuova band, coi ballerini al posto dei fratelli Jackson, e nei costumi. Le uniche due tracce dal nuovo album erano il duetto \"I Just Can't Stop Loving You\" e \"Bad\", con cui i concerti si chiudevano.\nPer l'ingresso in scena di Jackson, una parete di luci emergeva dal palco, avvolto in una cortina di fumo; al suo diradarsi apparivano improvvisamente il cantante e i suoi ballerini, che iniziavano il concerto lanciandosi in \"Wanna Be Startin' Somethin\"'. La performance di \"This Place Hotel\", che comprendeva effetti pirotecnici, era preceduta dalla silhouette di Jackson che danzava dietro ad un telo, mentre i coristi recitavano alcuni versi in sottofondo. Ad ogni tappa, durante \"She's Out of My Life\", Jackson faceva salire sul palco una fan diversa e cantava una parte della canzone abbracciato a lei. Alla fine di \"Workin' Day and Night\" Jackson scompariva con un numero di illusionismo, per riapparire pochi secondi dopo completamente cambiato nel costume di \"Beat It\" dalla parte opposta del palco, su di un braccio meccanico che lo sollevava sopra il pubblico. Nei concerti giapponesi, verso la fine dello spettacolo, Jackson scendeva a sorpresa dal palco sulle note di \"Bad\" per avvicinare i fan delle prime file.\nLa seconda parte del tour.\nNei circa tre mesi che separarono la prima e la seconda parte del tour, Jackson ebbe modo di provare nuove coreografie e aggiunse in scaletta numerosi brani dal nuovo album: fecero cos\u00ec il loro esordio dal vivo le canzoni \"Another Part of Me\", \"Smooth Criminal\", \"Dirty Diana\", \"The Way You Make Me Feel\" e \"Man in the Mirror\", che chiudeva lo spettacolo con un appello umanitario, che sarebbe divenuto una consuetudine nelle successive tourn\u00e9e di Jackson. Rispetto alla prima parte del tour, l'ingresso di Jackson era preceduto da un'introduzione pi\u00f9 elaborata: il muro di luci sul fondo si illuminava improvvisamente, disegnando l'immagine dei piedi di Jackson che effettuavano il moonwalk, al termine del quale partivano una serie di fragorosi rumori metallici ed esplosioni, seguiti quindi dal consueto ingresso sul palco con la cortina fumogena. \"This Place Hotel\" inoltre veniva eseguita senza l'introduzione col telo e la silhouette, utilizzati invece come apertura per \"Smooth Criminal,\" al termine della quale i ballerini cadevano a terra \"crivellati\" di colpi, tramite effetti pirotecnici inseriti nei loro costumi. All'inizio di \"Thriller\", Jackson indossava una maschera da licantropo ed eseguiva un altro numero di illusionismo, scomparendo in una nuvola di fumo e apparendo subito dopo dall'altro lato del palco, calandosi con una fune. L'esibizione di \"Bad\" era preceduta da nuove immagini create dal muro di luci, mentre sul finale del brano Jackson presentava ogni membro della band al pubblico e veniva raggiunto da un gruppo di bambini che ballavano assieme a lui. Al termine di \"Man In the Mirror\", il concerto veniva concluso da uno spettacolo pirotecnico.\nScaletta.\nScaletta seconda parte - 1988/1989.\nVariazioni.\n1 \"Human Nature\" e \"Smooth Criminal\" sono state eseguite subito dopo \"Another Part of Me\" solamente allo spettacolo del 13 novembre 1988, e negli spettacoli tra il 16 e il 27 gennaio 1989.\n2 \"Dirty Diana\" non \u00e8 stata eseguita solamente allo spettacolo del 27 gennaio 1989.\n3 \"The Way You Make Me Feel\" non \u00e8 stata eseguita solamente allo spettacolo del 16 luglio 1988.\nAccoglienza.\nGiappone ed Australia.\nIl giorno dell'arrivo di Jackson in Giappone, il 9 settembre 1987, le autorit\u00e0 chiusero met\u00e0 dell'aeroporto internazionale Narita di Tokyo; oltre 600 giornalisti e fotografi, e centinaia di fan avevano invaso il luogo per accogliere il cantante. Parlando con i giornalisti, Frank DiLeo disse che il pubblico giapponese non sarebbe pi\u00f9 stato lo stesso: la presenza di Jackson provoc\u00f2 infatti un'isteria di massa mai vista prima nel paese e i 9 concerti inizialmente previsti, sold out da settimane, furono aumentati a 14 per l'ingente richiesta. I primi tre concerti del tour al Korakuen Stadium furono visti da 45,000 spettatori a sera, un record di presenze senza precedenti per la citt\u00e0 di Tokyo, e simili cifre si registrarono in tutte le altre citt\u00e0. In tutto, il tour giapponese di Jackson registr\u00f2 oltre 570,000 spettatori totali, battendo ogni precedente record; fino a quel momento nessun artista, straniero o giapponese, era mai riuscito a radunare pi\u00f9 di 200,000 persone in un intero tour. Jackson guadagn\u00f2 oltre 2 milioni di dollari tra sponsorizzazioni e diritti tv, e oltre 20 milioni di dollari dagli incassi dei biglietti. Due speciali televisivi su Jackson e sui concerti di Tokyo registrarono ascolti del 20% alla tv nazionale. La stampa giapponese soprannomin\u00f2 il cantante \"Typhoon Jackson\" (\"tifone Jackson\"), definendo il suo tour \"il pi\u00f9 grande spettacolo della terra\".\nJackson dedic\u00f2 il tour giapponese a Yoshiaki Hagiwara, un bambino di cinque anni che era stato rapito e assassinato poco tempo prima, e don\u00f2 1,6 milioni di yen ai suoi genitori.\nIn Australia il tour registr\u00f2 simili entusiasmi e Jackson venne soprannominato dalla stampa \"Crocodile Michael\" (\"coccodrillo Michael\"). Durante il secondo concerto a Brisbane, Stevie Wonder sal\u00ec a sorpresa sul palco, duettando con Jackson nel finale di \"Bad\".\nStati Uniti e performance ai Grammy Awards 1988.\nLa seconda parte del tour inizi\u00f2 a fine febbraio 1988 negli Stati Uniti, facendo registrare sold out ovunque, con biglietti esauriti in 4 ore. Inizialmente, la tourn\u00e9e sarebbe dovuta partire da Atlanta, ma i funzionari della Pepsi obiettarono perch\u00e9 la citt\u00e0 ospitava la sede della rivale Coca-Cola; Jackson apr\u00ec quindi il tour a Kansas City, la stessa citt\u00e0 dove era cominciato il \"Victory Tour\".\nIl 2 marzo Jackson partecip\u00f2 ai Grammy Awards 1988 dove \"Bad\" ricevette 5 nomination tra le quali quella di \"Album dell'anno\", vincendo solo il premio per \"Best Engineered Recording\". Jackson tuttavia rub\u00f2 la scena a ogni altro artista presente con la sua prima esibizione televisiva in 5 anni: nella sua storica performance di chiusura, considerata una delle migliori nella storia del premio, Jackson esegu\u00ec \"The Way You Make Me Feel\" e \"Man in the Mirror\", dove venne accompagnato da un coro gospel, comprendente anche la cantante, e co-autrice del pezzo, Siedah Garrett.\nIl giorno successivo si esib\u00ec nel primo di tre concerti al Madison Square Garden di New York davanti a 20,000 persone, dove, trattandosi di un concerto benefico, venne raggiunto sul palco da diversi ospiti: Siedah Garrett duett\u00f2 con Jackson durante \"I Just Can't Stop Loving You\"; Tatiana Thumbtzen, la modella presente nel video di \"The Way You Make Me Feel\", apparve durante la performance della canzone, mentre il chitarrista Steve Stevens, che aveva gi\u00e0 suonato nel videoclip, accompagn\u00f2 Jackson in \"Dirty Diana\". La performance del brano tratta dal concerto fu in seguito rilasciata come versione alternativa del video originale. L'incasso del concerto, oltre 600,000 dollari, venne donato in beneficenza allo United Negro College Found. Dal 1985, Jackson aveva donato oltre 450,000 dollari alla fondazione, garantendo borse di studio a pi\u00f9 di 130 giovani afroamericani. Pochi giorni dopo il cantante ricevette una laurea honoris causa in Lettere dalla fondazione, seguita da un analogo riconoscimento da parte della Fisk University.\nNel 2010, i tre concerti di Jackson del 1988 sono stati votati come il \"migliore evento musicale di sempre\" nella storia del Madison Square Garden.\nEuropa.\nA fine maggio il tour arriv\u00f2 in Europa, provocando un'isteria collettiva superiore persino a quella registrata in Giappone e in Australia. Jackson inaugur\u00f2 il tour europeo in Italia, con due serate allo Stadio Flaminio di Roma, davanti a 70,000 persone; la polizia dovette soccorrere centinaia di fan che rischiavano di essere schiacciati nella calca della folla. In Austria, i 40,000 spettatori del concerto al Gugl Stadion di Linz stabilirono il record di presenze per la citt\u00e0, mentre la stampa riport\u00f2 ampiamente gli oltre 130 svenimenti di ragazze tra il pubblico di 55,000 persone durante il concerto al Praterstadion di Vienna. \nIn Germania Jackson divenne il primo artista ad esibirsi all'Hockehheimring, davanti a 100,000 persone, mentre a Monaco di Baviera 77,000 spettatori stabilirono il record di presenze all'Olympiastadion. Il 19 giugno 1988 Jackson avrebbe dovuto tenere un concerto a Berlino Ovest nel parco antistante il Palazzo del Reichstag, accanto al confine del Muro; per questo motivo il governo della Repubblica Democratica Tedesca ordin\u00f2 alla Stasi di compiere azioni di spionaggio contro il cantante durante la sua permanenza in citt\u00e0 e organizz\u00f2 una trasmissione del concerto in differita di due minuti per Berlino Est, in modo da censurare possibili \"provocazioni politiche\" o, in alternativa, una trasmissione di un precedente spettacolo del cantante. La sera dello spettacolo Jackson si esib\u00ec davanti a 60,000 fan, mentre diverse decine di migliaia di persone si erano radunate dall'altra parte del Muro; da parte sua Jackson aveva fatto alzare al massimo il volume delle apparecchiature e l'illuminazione per cercare di intrattenere anche i berlinesi dell'Est. All'ultimo minuto, nel timore di azioni antigovernative, la polizia disperse la folla e annull\u00f2 la trasmissione in differita; il governo della DDR lo consider\u00f2 \"uno dei momenti pi\u00f9 minacciosi per la sicurezza della Germania orientale\". A Parigi Jackson divenne il primo artista ad esibirsi al Parc des Princes, cantando davanti a 70,000 spettatori a sera, mentre il concerto al Camp Nou di Barcellona fu visto da 95,000 spettatori, il pubblico pi\u00f9 grande nella storia dello stadio per un artista solista. I due concerti di Jackson al P\u00e1irc U\u00ed Chaoimh di Cork, davanti a 130,000 persone, restano il pi\u00f9 grande evento musicale mai avvenuto nella citt\u00e0 irlandese.\nNel luglio 1988 Jackson esegu\u00ec 7 concerti sold out al Wembley Stadium di Londra davanti a oltre 504,000 spettatori, ottenendo un nuovo record nel \"Guinness dei primati\" per \"la serie di concerti di maggior successo della storia\". Il 29 novembre 1987 iniziarono le vendite dei biglietti dei primi due concerti e oltre 6,000 persone si accamparono fuori dallo stadio la notte precedente per poterseli assicurare. I primi cinque concerti furono immediatamente sold out con pi\u00f9 di sei mesi d'anticipo: fino a quel momento nessun artista o band era mai riuscito a vendere biglietti per pi\u00f9 di tre spettacoli nello stadio; la richiesta per Jackson fu superiore ad 1,5 milioni di biglietti, una cifra tale da poter fare 21 concerti sold out. Furono quindi aggiunte altre due date, anch'esse esaurite immediatamente; in totale, oltre 2 milioni di persone tentarono di comprare i biglietti per vedere Jackson a Wembley. Tuttavia, nonostante l'enorme richiesta e la disponibilit\u00e0 di Jackson, non furono aggiunte ulteriori date londinesi al tour, poich\u00e9 Io stadio aveva raggiunto la quota massima annuale per le performance live. Oltre al riconoscimento del \"Guinness\", Jackson fu premiato anche dai funzionari dello stadio per lo storico record ottenuto e mai pi\u00f9 eguagliato da nessun altro artista solista. Al concerto del 16 luglio Jackson consegn\u00f2 al Principe Carlo e alla Principessa Diana Spencer un assegno di 450,000 dollari per la loro fondazione benefica. La coppia reale, che assistette al concerto, gli consegn\u00f2 in cambio una speciale targa commemorativa per le vendite dei suoi album \"Off the Wall\", \"Thriller\" e \"Bad\" in Gran Bretagna. Mentre si trovava a Londra, il cantante ricevette un trattamento fino ad allora riservato solo ai reali: in occasione di una cena in suo onore alla Guildhall, Jackson divenne il primo \"commoner\" della storia ad entrare nello storico edificio attraverso l'ingresso reale, grazie ad un permesso concesso dalla Regina Elisabetta II in persona, venendo accompagnato da trombettieri e guardie reali a cavallo.\nAnche gli altri concerti nel paese stabilirono record senza precedenti: il suo spettacolo al Cardiff Arms Park, davanti a 55,000 persone, divenne il pi\u00f9 grande evento mai visto in Galles fino a quel momento, mentre a Leeds Jackson attir\u00f2 una folla di oltre 90,000 persone al Roundhay Park, infrangendo tutti i precedenti record del luogo; il concerto si svolse il 29 agosto 1988, nel giorno del suo 30\u00ba compleanno: in un momento di pausa il pubblico gli cant\u00f2 \"Happy Birthday\". All'ultimo concerto britannico ed europeo del tour, tenuto l'11 settembre all'ippodromo di Liverpool, assistette una folla di 225,000 persone, la pi\u00f9 grande mai vista nel paese per un artista straniero, e la pi\u00f9 grande della carriera di Jackson.\nIn tutto, il tour europeo fu seguito da oltre 2,5 milioni di fan, diventando all'epoca il tour di maggior successo di sempre nel continente.\nGiappone e Stati Uniti.\nA dicembre Jackson torn\u00f2 ad esibirsi in Giappone, con altri 9 concerti sold out al Tokyo Dome davanti a 405,000 persone. In totale, quasi 1 milione di giapponesi assistette ai 23 concerti sold out del \"Bad World Tour\", la tourn\u00e9e di maggior successo di tutti i tempi nel paese. Il tour si concluse a Los Angeles, dopo una seconda serie di concerti sold out negli Stati Uniti, nel gennaio del 1989.\nDate.\nCancellazioni e modifiche.\nPiani iniziali prevedevano concerti anche a Cincinnati, Birmingham, Chapel Hill, Miami, Orlando e Tampa negli Stati Uniti; a Mannheim e Darmstadt in Germania, a Modena o Bologna in Italia, e a Shanghai in Cina.\nHome video.\nUfficiali.\nIn occasione del venticinquesimo anniversario dell'uscita dell'album \"Bad\", il 18 settembre 2012, \u00e8 stato pubblicato un cofanetto commemorativo contenente il concerto allo Stadio Wembley di Londra del 16 luglio 1988 col titolo \"Michael Jackson Live at Wembley July 16, 1988\", comprensivo di album rimasterizzato e CD con l'audio del concerto.\nBootleg.\nSin dalla messa in onda televisiva in Giappone, nel 1987, del concerto che Jackson tenne a Yokohama il 26 settembre 1987, iniziarono a circolare VHS, MC e CD bootleg di tale concerto. Dal 2005 \u00e8 in circolazione un DVD bootleg, \"Bad Tour Live in Yokohama Stadium\", contenente la registrazione completa del concerto tenuto dal cantante allo stadio di Yokohama. Nello stesso periodo \u00e8 uscito un altro DVD bootleg dei video tratti dall'album \"Bad\". Questi due DVD sono stati stampati in un numero ristretto di copie e non in tutti i paesi. Nel 2009, anno della morte dell'artista, la Immortal Records ha pubblicato \"One Night in Japan\", album dal vivo sempre bootleg che contiene nuovamente il concerto di Yokohama.\nAltri concerti reperibili.\nOgni tappa del \"Bad World Tour\", cos\u00ec come per tutti i tour da solista di Jackson, \u00e8 stata filmata e montata in diretta per gli schermi giganti dalla \"Nocturne Productions\" e, alla fine di ogni tappa, salvata su una U-matic, VHS professionale ad alta definizione, qui di seguito sono elencate, in ordine per data di esecuzione, solo le tappe che \u00e8 possibile reperire nella loro interezza o quasi-interezza:"}
{"id": "1545530", "revid": "14691", "url": "https://it.wikipedia.org/wiki?curid=1545530", "title": "Sofala", "text": ""}
{"id": "1545531", "revid": "599013", "url": "https://it.wikipedia.org/wiki?curid=1545531", "title": "Zambezia", "text": ""}
{"id": "1545532", "revid": "767487", "url": "https://it.wikipedia.org/wiki?curid=1545532", "title": "Acorizal", "text": "Acorizal \u00e8 un comune del Brasile nello Stato del Mato Grosso, parte della mesoregione del Centro-Sul Mato-Grossense e della microregione di Ros\u00e1rio Oeste."}
{"id": "1545533", "revid": "167080", "url": "https://it.wikipedia.org/wiki?curid=1545533", "title": "Mnestra", "text": ""}
{"id": "1545544", "revid": "110157", "url": "https://it.wikipedia.org/wiki?curid=1545544", "title": "\u00c1gua Boa (Mato Grosso)", "text": "\u00c1gua Boa \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione di Canarana."}
{"id": "1545553", "revid": "112216821", "url": "https://it.wikipedia.org/wiki?curid=1545553", "title": "Robert FitzRoy", "text": "Fu celebre per aver condotto, in qualit\u00e0 di comandante, il brigantino HMS \"Beagle\" nel viaggio in Patagonia e nello stretto di Magellano, trasportando come membro della spedizione scientifica il naturalista Charles Darwin, la cui esperienza fu la scintilla che innesc\u00f2 le teorie di quest'ultimo sull'origine della specie. Durante il viaggio sul brigantino \"Beagle\", Robert FitzRoy tenne un diario di bordo sul quale annotava le proprie esperienze, proprio come faceva lo stesso Darwin. FitzRoy \u00e8 anche considerato uno dei pionieri delle previsioni meteorologiche, egli infatti fu l'iniziatore di quella che oggi \u00e8 chiamata meteorologia sinottica.\nBiografia.\nPrimi anni.\nRobert FitzRoy nacque il 5 luglio 1805 ad Ampton Hall, Ampton, Suffolk, Inghilterra, nel periodo della massima affermazione dell'aristocrazia e nella tradizione del pubblico servizio. \nTramite suo padre, Lord Charles Fitzroy, Robert era discendente di Carlo II d'Inghilterra; sua madre, Lady Frances Stewart, era sorellastra di Lord Castlereagh, ministro degli esteri inglese al Congresso di Vienna. \nDall'et\u00e0 di quattro anni Robert visse a Wakefield Lodge nel Northamptonshire, la tenuta della famiglia Fitzroy.\nIl fratellastro di Robert, Sir Charles Fitzroy era il governatore del Nuovo Galles del Sud e Governatore delle Isole del Principe Edward.\nCarriera.\nNel febbraio del 1818, a soli 12 anni, entr\u00f2 a far parte del Royal Naval College e l'anno seguente entr\u00f2 nella Royal Navy. Complet\u00f2 il suo corso con successo e nel 1824 fu promosso tenente di vascello avendo passato l'esame con il massimo del punteggio.\nDopo aver prestato servizio sul HMS \"Thetis\", nel 1828 fu assegnato come tenente di vascello, aiutante di bandiera dell'ammiraglio Robert Otway.\nIn quegli anni il \"Beagle\" stava effettuando dei rilevamenti idrografici nella Terra del Fuoco sotto comando di Pringle Stokes alle dipendenze del comandante Phillip Parker King.\nStokes fu colto da attacchi di depressione e si suicid\u00f2 sparandosi. La nave, orfana del comandante, salp\u00f2 per Rio de Janeiro dove il 15 dicembre 1828 Otway nomin\u00f2 Robert Fitzroy comandante protempore. Finalmente nel 1830 Fitzroy divenne il comandante effettivo del \"Beagle\", affermando la propria reputazione.\nL'incontro con i Fuegini.\nDurante i rilevamenti alcuni dei suoi uomini erano accampati sulla costa quando un gruppo di Fuegini sopraggiunse verso la loro barca. La loro imbarcazione venne inseguita e dopo una schermaglia le famiglie \"colpevoli\" vennero catturate come ostaggi. Alla fine Fitzroy tenne un ragazzo, una bambina e due uomini e non potendoli pi\u00f9 riportare a riva decise di civilizzare i \"selvaggi\" insegnando loro l'inglese, la dottrina cristiana e l'uso degli strumenti dell'uomo civile.\nVennero dati loro dei nomi: Fuegia Basket, Jemmy Button, York Minster e Boat Memory: tutti a parte quest'ultimo, morto per un'infezione, furono portati alla corte d'Inghilterra.\nViaggio sul \"Beagle\".\nIl secondo viaggio del \"Beagle\" con FitzRoy come comandante inizi\u00f2 il 27 dicembre 1831 da Devonport, Charles Darwin allora ventiduenne faceva parte della spedizione come naturalista.\nIn questo viaggio gli indigeni della Terra del Fuoco furono riaccompagnati presso la loro popolazione.\nIl viaggio di circumnavigazione termin\u00f2 ad ottobre del 1836.\nMaturit\u00e0.\nEletto deputato e successivamente governatore della Nuova Zelanda, incarico che dovette lasciare dopo soli due anni per motivi legati al suo pessimo carattere, nel 1854 divenne direttore del nascente ufficio meteorologico inglese.\nPioniere di questa scienza nata per esigenze legate alla marineria, fu sua anche l'idea di pubblicare le previsioni meteorologiche sui giornali per renderle disponibili al grande pubblico.\nCompiendo un percorso che lo port\u00f2 dalla simpatia per le idee illuministe di Voltaire della giovent\u00f9 fino ad una stretta osservanza dei dogmi religiosi nella vecchiaia, nel 1859 contest\u00f2 vivamente le teorie illustrate ne \"L'origine delle specie\" dal suo vecchio compagno di viaggio Charles Darwin.\nFece adottare un particolare strumento meteorologico, che da lui prese il nome di \"barometro FitzRoy\" o barometro da tempesta (\"storm glass\"); questo strumento \u00e8 costituito da una provetta di vetro sigillata, contenente una soluzione chimica che modifica il proprio aspetto all'approssimarsi di variazioni meteorologiche. L'appellativo di barometro (o anche \"baroscopio\") \u00e8 tuttavia improprio, perch\u00e9 questo strumento in realt\u00e0 non reagisce alla pressione atmosferica in s\u00e9.\nCriticato per i continui insuccessi delle previsioni meteorologiche, ben lungi dall'essere basate sull'attuale analisi informatica di grande mole di dati raccolti con i pi\u00f9 disparati mezzi tecnici, si suicid\u00f2 tagliandosi la gola nel 1865, come aveva fatto suo zio Lord Castlereagh.\nRobert FitzRoy \u00e8 sepolto a Londra nel cimitero di fronte alla chiesa di Tutti i Santi nell'Upper Norwood. La tomba \u00e8 stata restaurata dall'Ufficio Meteorologico Britannico nel 1981."}
{"id": "1545554", "revid": "1543377", "url": "https://it.wikipedia.org/wiki?curid=1545554", "title": "Libertas Sporting Club Udine", "text": "La Libertas Sporting Club Udine \u00e8 stata la principale societ\u00e0 di pallacanestro femminile di Udine.\nGiocava al palasport Primo Carnera, intitolato all'omonimo pugile friulano. \nA causa dei lavori d ristrutturazione, ha disputato nelle ultime stagioni le partite casalinghe presso il Palazzetto dello Sport \"Manlio Benedetti\" di Udine.\nStoria.\nFondata nel 1980, raggiunge la serie A2 nel 2000.\nNel 2001-02 giunge seconda alla fine del campionato e disputa i play-off. Nel 2003-04 si \u00e8 classificata all'undicesimo posto, dovendo cos\u00ec giocare i playout. Nel 2005-06 si piazza al settimo posto, dopo una buona stagione. Nel 2006-07 ha invece raggiunto i play-off, classificandosi quarta. Nel 2007-08 la squadra si dimostra ancora molto competitiva.\nNel 2013-14 terminato il campionato di A2 la societ\u00e0 si scioglie."}
{"id": "1545555", "revid": "339392", "url": "https://it.wikipedia.org/wiki?curid=1545555", "title": "\u00d9bris", "text": ""}
{"id": "1545556", "revid": "287204", "url": "https://it.wikipedia.org/wiki?curid=1545556", "title": "Ubris", "text": ""}
{"id": "1545558", "revid": "1272592", "url": "https://it.wikipedia.org/wiki?curid=1545558", "title": "Abbazia di Santa Maria", "text": ""}
{"id": "1545559", "revid": "63756", "url": "https://it.wikipedia.org/wiki?curid=1545559", "title": "Vangeli Sinottici", "text": ""}
{"id": "1545562", "revid": "56818", "url": "https://it.wikipedia.org/wiki?curid=1545562", "title": "Mittanni", "text": ""}
{"id": "1545563", "revid": "287204", "url": "https://it.wikipedia.org/wiki?curid=1545563", "title": "Melancholia", "text": "Il termine melancholia, che in lingua latina e in lingua inglese significa malinconia, pu\u00f2 riferirsi a:"}
{"id": "1545565", "revid": "767487", "url": "https://it.wikipedia.org/wiki?curid=1545565", "title": "Bassopiano della Jana e dell'Indigirka", "text": "Il Bassopiano della Jana e dell'Indigirka () \u00e8 una vasta zona pianeggiante estesa lungo le coste del Mare di Laptev e del Mare della Siberia orientale, nell'estremo nordest della Siberia nel territorio della Repubblica Autonoma della Sacha-Jacuzia.\nSi tratta di un territorio generalmente piatto e paludoso, almeno nella stagione calda; visto il clima molto rigido, con caratteristiche artiche, \u00e8 interamente interessata dal permafrost e, pi\u00f9 in generale, il paesaggio \u00e8 dominato da strutture geomorfologiche tipiche dell'ambiente glaciale.\nIl bassopiano prende il nome dai due maggiori fiumi che la percorrono, la Jana e la Indigirka; altri fiumi di una certa importanza sono Omoloj, \u010condon, Sanga-Jurjach, Selljach, Muksunuocha e D\u017eagaryn, tributari del Mare di Laptev, Chroma e Gusinaja, tributari del Mare della Siberia Orientale."}
{"id": "1545569", "revid": "712828", "url": "https://it.wikipedia.org/wiki?curid=1545569", "title": "Lupin, l'incorreggibile Lupin", "text": " \u00e8 la terza serie TV anime di Lupin III, trasmessa per la prima volta in Giappone dal 3 marzo 1984 al 25 dicembre 1985 su Yomiuri TV e Nippon Television mentre in Italia \u00e8 stata trasmessa due anni dopo, nel 1987 su Italia 1. Tra i character designer \u00e8 presente anche il celebre Shing\u014d Araki.\nProduzione.\nQuando si decise di non continuare a produrre l'anime di \"Lupin VIII\", i disegni di quest'ultimo vennero utilizzati per Lupin III: la terza serie.\nIl Lupin in giacca rosa fu riproposto in un nuovo film per il cinema: \"La leggenda dell'oro di Babilonia\", ma il flop di quest'ultimo convinse i produttori a non ridisegnare pi\u00f9 la giacca rosa nei futuri film, OAV e film televisivi.\nAnche se pochi, nella filmografia del ladro gentiluomo vi sono stati degli omaggi alla serie. Il pi\u00f9 recente riguarda la parte introduttiva dell'OAV \"Green vs Red\", in cui, tra i Lupin in giacca verde e rossa, possiamo vedere delle immagini con la giacca rosa. Un altro omaggio alla serie lo troviamo nell'OAV \"La cospirazione dei Fuma\", quando i mercenari, colpiti da allucinogeno, vedono Lupin trasformarsi in tanti modi, tra cui nello stile della terza serie.\nLa serie \u00e8 stata omaggiata anche in Lupin III - Ritorno alle origini, ovvero la quinta serie di Lupin, che ha un intero episodio, il sesto, realizzato con lo stile della terza serie.\nEdizioni italiane.\nIn Italia, la serie \u00e8 stata doppiata dalla MI.TO. Film nel 1987, censurandone i contenuti prima del doppiaggio. Lo stesso trattamento \u00e8 stato applicato anche a \"La leggenda dell'oro di Babilonia\", al secondo doppiaggio de \"La pietra della saggezza\" e al ridoppiaggio della prima serie. Questa edizione \u00e8 stata trasmessa sui canali Mediaset con la sigla italiana \"Lupin, l'incorreggibile Lupin\", utilizzata anche per le repliche delle due serie precedenti. Rispetto alle due serie precedenti il cast subisce qualche variazione: Alessandra Korompay subentra a Piera Vidale nel ruolo di Fujiko, Vittorio Guerrieri sostituisce Massimo Rossi nel ruolo di Goemon, Enzo Consoli torna nel ruolo dell'Ispettore Zenigata e Vittorio Di Prima presta la voce a numerosi antagonisti.\nYamato Video ha annunciato in data 1\u00ba aprile 2021, un ridoppiaggio della serie privo di censure e pi\u00f9 fedele all'originale. Questa riedizione presenta inoltre il video rimasterizzato in alta definizione ed \u00e8 stata pubblicata il 15 giugno 2021 su Prime Video. Il ridoppiaggio \u00e8 stato diretto da Giorgio Bassanelli Bisbal presso lo studio CDR. Una parte del cast italiano \u00e8 cambiato rispetto al doppiaggio originale, tuttavia per l'ispettore Zenigata si \u00e8 scelto di mantenere le battute della prima edizione, che non sono state sostituite come tutti gli altri dialoghi, e doppiando soltanto alcune parti mancanti.\nSigle.\nLa Yomiuri TV trasmise le sigle originali d'apertura e chiusura due giorni prima della trasmissione del primo episodio. La sigla storica italiana della serie, in Francia e in Spagna \u00e8 diventata la sigla di \"Olive et Tom\" (\"Holly e Benji\").\nPer la replica della serie su Boing, nell'estate 2014, per i primi quattro episodi trasmessi (11, 12, 13, 14) la sigla \u00e8 doppia sia all'inizio che alla fine ed \u00e8 costituita da \"Hallo Lupin\" di Giorgio Vanni sulle immagini della prima serie pi\u00f9 \"Lupin, l'incorreggibile Lupin\" di Enzo Draghi.\nEdizioni home video.\nDVD.\nLa terza serie \u00e8 stata trasposta in DVD dal 24 gennaio 2009 da De Agostini con gli episodi in versione televisiva censurata e negli extra le scene tagliate.\nDal 23 marzo 2010, Yamato Video e Dolmen Home Video l'hanno riedita in 3 box che comprendono sia la versione televisiva censurata italiana che la versione integrale giapponese sottotitolata.\nNel 2013 la serie \u00e8 riedita da Yamato Video in un'edizione deluxe a tiratura limitata, composta da 12 DVD pi\u00f9 un booklet con elenco degli episodi e bozzetti preparatori.\nIl 23 settembre 2021, Yamato Video ha pubblicato sia in DVD che in Blu-ray Disc, il primo di due box, che contengono il ridoppiaggio integrale e il doppiaggio originale censurato. Il secondo box, \u00e8 stato pubblicato il 5 ottobre 2021."}
{"id": "1545581", "revid": "533647", "url": "https://it.wikipedia.org/wiki?curid=1545581", "title": "Motta Camastra", "text": "Motta Camastra \u00e8 un comune italiano di abitanti della citt\u00e0 metropolitana di Messina in Sicilia.\nEconomia.\nL'economia del paese \u00e8 basata essenzialmente sull'agricoltura. Il resto dell'economia \u00e8 orientata principalmente nel settore primario (allevamento) e, ultimo ma non meno importante, sull'elevato numero di dipendenti pubblici che costituisce la risorsa economica principale del paese. Nel territorio \u00e8 ubicata una delle principali attrattive turistiche del Sud Italia: le Gole dell'Alcantara. Altro punto di interesse naturalistico \u00e8 la Grotta dei Cento Cavalli, un'enorme incavatura di origine vulcanica situata nella frazione di San Cataldo.\nFilm.\nFrancis Ford Coppola rimase incantato dal paese e lo utilizz\u00f2 come location per alcune scene de \"Il padrino\".\nFeste ed eventi.\nOgni anno in ottobre vi si organizza, unica in Sicilia, la \"Festa della noce\" che attira migliaia di curiosi da tutta la Regione. Un edificio sacro cittadino da visitare \u00e8 la Chiesa Annunziata, Al suo interno, esiste ben conservato un arco ogivale e un arco cieco a tutto sesto, nonch\u00e9 opere d'arte come la settecentesca tela raffigurante la Madonna del Carmine e le statue lignee rappresentanti San Nicola e S. Antonio Abate. Il 3 febbraio si celebra la festa di San Biagio, molto caratteristica per la parte folkloristica nel pomeriggio e rigorosamente religiosa nella processione serale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Motta Camastra fa parte delle seguenti organizzazioni sovracomunali: regione agraria n.10 (Colline litoranee di Taormina). Fa parte dell'ente Parco fluviale dell'Alcantara."}
{"id": "1545582", "revid": "599013", "url": "https://it.wikipedia.org/wiki?curid=1545582", "title": "K\u014dstas Chalkias", "text": "Carriera.\nClub.\nPanathinaikos &amp; Apollon Smyrnis.\nPortiere di alta statura, Chalkias passa diversi periodi della sua carriera al , ma inizialmente non trova spazio e viene girato in prestito all'Apollon Smyrnis. Qui gioca due stagioni, venendo poi ripreso dal , ma non trova molto spazio, chiuso com'\u00e8 da Ant\u014dn\u012bs Nikopolid\u012bs. Gioca qualche partita di Champions League 2000/2001, come, per esempio, l'ultima nel secondo gruppo contro il Valencia, trovando giocatori come il portoghese Paulo Sousa e i connazionali Giann\u012bs Gkoumas, Giann\u012bs Gkoumas, Aggelos Mpasinas, Ge\u014drgios Se\u00eftarid\u012bs e Gi\u014drgos Karagkoun\u012bs dove qualche anno dopo con la Nazionale di calcio greca vinceranno gli Europei 2004.\nIraklis Salonicco.\nNell'estate 2001 passa in prestito all'Iraklis Salonicco, nell'ambito del trasferimento di Michal\u012bs K\u014dnstantinou al . Con la squadra dell'Iraklis Salonicco, rimane due stagioni raggiungendo un sesto e settimo posto.\nPanathinaikos.\nNell'estate 2003, ritorna al e diventa titolare nella seconda parte del campionato 2003/2004 dopo una staffetta con Ant\u014dn\u012bs Nikopolid\u012bs e battendo anche la piccola concorrenza del terzo portiere Stefanos Kotsol\u012bs. Insieme con il vince il campionato greco e la Coppa di Grecia ai danni dell'Olympiakos. Due mesi pi\u00f9 tardi con la Nazionale di calcio greca vince gli europei 2004.\nPortsmouth &amp; Real Murcia.\nIn seguito al vittorios 2004, Chalkias riceve alcune offerte anche dall'estero e quando il direttore tecnico del Panathainaikos passa al Portsmouth, decide di portare Chalkias agli inglesi del Portsmouth; dopo alcuni mesi, viene girato in Spagna, al Real Murcia.\nAris Salonicco.\nNell'estate 2006, firma per l'Aris Salonicco, decisa a rinforzare la squadra. Nell'estate 2007 con l'arrivo del nuovo allenatore Du\u0161an Bajevi\u0107, Konstantinos Chalkias raggiunge la finale di Coppa di Grecia, persa contro l'Olympiakos e raggiungendo un 4 posto in campionato alle spalle della stessa Olympiakos, e .\nPAOK FC.\nNel 2008 passa al PAOK, in lotta per il titolo del campionato greco contro l'Olympiakos di Nikopolidis. Voluto fortemente dal presidente Theod\u014dros Zagorak\u012bs e dal direttore tecnico Zizis Vryzas, Chalkias diventa il terzo giocatore greco a vestire le tre maglie dei tre club di Salonicco. Nella stagione 2009/2010 con il PAOK raggiunde la semifinale di Coppa di Grecia contro la neo promossa PAS Giannina, allenata da N\u00edkos Anast\u00f3poulos, subentrato a gennaio al posto di Parasco nel club dell'Epiro. Nel 2010 Konstantinos Chalkias firma un prolungamento del contratto per altri due anni con il PAOK portando la squadra di Salonicco ai Play-off per la Champions League, contro l'Ajax. Chalkias durante la prima partita contro l'Ajax, valida per la qualificazione, si infortuna e deve rimanere fermo fino a dicembre. Rientra a dicembre contro il AEL Larissa di Nikos Dabizas e Stylianos Venetid\u012bs che insieme vincero gli Euro 2004 con la Nazionale di calcio greca. Il 15 dicembre 2010 viene schierato da titolare nella trasferta in Europa League a Zagabria dove il PAOK, batte la per 1-0 con goal di Dimitris Salpingidis e si qualifica ai sedicesimi di finale dell'UEFA Europa League 2010-2011. Nella stagione 2011-2012 Chalkias con il PAOK raggiunge il primo posto nel gruppo A UEFA Europa League 2011-2012, davanti ai russi del Rubin Kazan, gli inglesi del Tottenham e gli irlandesi del Shamrock Rovers. A Londra, il PAOK espugna il campo del Tottenham per 1-2, dove Chalkias e artefice di molte opportunita salvate per la sua squadra rimasta pure in dieci. Dopo questo gruppo insieme al PAOK, Chalkias pass i play-off contro gli ucrainici del Karpaty e il terzo turno di questa competizione contro i norvegesi del V\u00e5lerenga. Sempre con il PAOK, raggiunge i Sedicesimi di finale contro l'Udinese. Mentre in campionato greco 2011-2012, Chalkias insieme al PAOK, raggiunge il terzo posto alle spalle dell'Olympiakos e del .\nIl 22 settembre 2012, annuncia il suo ritiro dal calcio, qualche mese dopo, avere dato l'addio alla Nazionale di calcio greca.\nNazionale.\nCon la nazionale greca partecipa ai vittoriosi europei 2004 e alla FIFA Confederations Cup 2005, come riserva di Nikopolidis. Contribuisce anche alla qualificazione per l'Europeo 2008 dove la nazionale Greca si qualifica per prima alla competizione europea. Nell'estate 2008 diventa portiere titolare della nazionale dopo il ritiro dalla Nazionale di calcio greca di Nikopolidis. Chalkias partecipa alla qualificazione della nazionale al Mondiale 2010, incluso fra i portieri da Otto Rehhagel insieme ad Alexandros Tzorvas del e a Michal\u012bs S\u012bfak\u012bs dell'Aris Salonicco. Kostantinou Chalkias ritorna titolare della nazionale Greca il 29 marzo 2011 nell'amichevole contro la Polonia allo Stadio Karaisk\u00e1kis di Atene. Viene incluso fra i portieri dal nuovo allenatore della nazionale per gli Europei 2012 insieme a Alexandros Tzorvas del Palermo e Michal\u012bs S\u012bfak\u012bs dell'Aris Salonicco. Per Chalkias \u00e8 il terzo Europeo consecutivo con la nazionale Greca, diventando uno dei reduci del vittorioso Europeo 2004 insieme a Gi\u014drgos Karagkoun\u012bs e K\u014dstas Katsouran\u012bs. L'8 giugno 2012 esordisce da titolare agli Europei nella sfida inaugurale contro la Polonia (1-1). Il 16 giugno 2012 Kostas Chalkias raggiunge con la nazionale Greca nuovamente i quarti di finale di una competizione europea dopo quella del 2004, vinta dalla nazionale ellenica. Il 23 giugno dopo l'eliminazione all'europeo, si ritira dalla nazionale, avendo gi\u00e0 preso questa decisione prima del torneo. Negli Europei 2012, Chalkias tiene il record di giocatore pi\u00f9 anziano del torneo."}
{"id": "1545595", "revid": "1543377", "url": "https://it.wikipedia.org/wiki?curid=1545595", "title": "Contea di Grafton", "text": "La contea di Grafton, in inglese Grafton County, \u00e8 una contea dello Stato del New Hampshire, negli Stati Uniti. La popolazione al censimento del 2000 era di 81.743 abitanti, 86.291 secondo una stima del 2009. Il capoluogo di contea \u00e8 Haverhill.\nGeografia fisica.\nLa contea si trova nella parte centro-occidentale del New Hampshire. L'U.S. Census Bureau certifica che l'estensione della contea \u00e8 di 4.532\u00a0km\u00b2, di cui 96\u00a0km\u00b2 coperti di acque interne."}
{"id": "1545597", "revid": "287204", "url": "https://it.wikipedia.org/wiki?curid=1545597", "title": "Giorgio III di Anhalt-Dessau", "text": "Biografia.\nI primi anni.\nAvendo perso il padre in giovane et\u00e0, venne cresciuto coi fratelli dalla madre, la duchessa di M\u00fcnsterberg. Su influenza di un suo parente, il vescovo Adolfo di \nMerseburg, venne elevato al grado di canonico in quella sede nel 1518 e frequent\u00f2 l'Universit\u00e0 di Lipsia, dove insegnava Georg Helt. Nel 1524 Adolfo lo consacr\u00f2 sacerdote. Incline al luteranesimo, egli comp\u00ec profondi studi della Bibbia e dei Padri della Chiesa attraverso lo studio della storia della cristianit\u00e0. Alla morte della madre (giugno 1530) e dopo la Dieta di Augusta (nello stesso anno) Giorgio e i suoi fratelli si trovarono quasi obbligati dalle pressioni interne ad allearsi con i riformati.\nL'impegno nella confessione luterana.\nDopo la celebrazione della prima messa a Dessau, nel 1534, Giorgio visit\u00f2 le locali chiese del distretto e realizz\u00f2, ove necessario, la maggior parte dei cambiamenti necessari alle pratiche religiose, in accordo con la propria naturale disposizione alle tesi di Martin Lutero. Amante della pace, egli cerc\u00f2 per\u00f2 di dissuadere Lutero dalla pubblicazione, nel 1538, del trattato \"Wider den Bischof zu Magdeburg\"; allo stesso modo, nel 1542, lo persuase a non far circolare il \"Trattato sul Feudo di Wurzen\". Nel 1544 il protettore della cattedrale di Merseburg, Maurizio di Sassonia, nomin\u00f2 suo fratello, il duca Augusto di Sassonia, quale amministratore della medesima in sua assenza, ma, dal momento che questi non aveva ricevuto gli ordini sacri, egli design\u00f2 Giorgio di Anhalt-Dessau quale suo \"coadiutore negli affari spirituali\". In quaesta carica procedette con Antonius Musa, che era stato appena nominato canonico della cattedrale di Merseburg, ad una visita sistematica alle parrocchie locali, mostrando grandi doti di pazienza, tatto e previdenza. Successivamente ebbe un incontro con Maurizio circa la liturgia da adottare che, secondo i suoi suggerimenti e seguendo le linee guida gettate dai concistori di Merseburg e Mei\u00dfen, venne ufficialmente redatta all'abbazia di Altenzellle nel 1545. Nel giro di due anni Giorgio riun\u00ec il clero della cattedrale in un sinodo a Merseburg, che fu anche l'occasione per discorrere sulle problematiche del tempo. Egli bas\u00f2 queste \"conciones synodicae\" sulle linee di pensiero fornitegli da Melantone. Solo alcuni di questi sermoni ci sono giunti e ci permettono ancora oggi di ravvisarne un'esposizione lucida e temperata.\nGli ultimi anni.\nAl contrario, allo scoppio della guerra della Lega di Smalcalda, Giorgio diede protezione al fuggitivo Joachim Camerarius ed alla sua famiglia, intercedette per Justus Jonas, che era incorso in dissapori con Maurizio di Sassonia, e tent\u00f2 di risollevare il clero dai disaccordi interni. D'altra parte si schier\u00f2 nettamente contro l'Interim di Augusta, collaborando alla preparazione dell'Interim di Lipsia, contrario al primo. Nel 1549 il candidato dell'imperatore alla sede di Merseburg, Michael Heldingk (\"Sidonius\") venne approvato dal capitolo della cattedrale. Sino al suo arrivo, Giorgio continu\u00f2 nella sua opera di apostolato e di amministrazione della diocesi. Per intensificare il ruolo della confessione luterana nella diocesi, egli diffuse i propri sermoni \"Sui falsi profeti\" e \"Sul giusto modo di amministrare il sacramento del corpo e del sangue di Cristo\", che erano diretti contro Roma e contro i fanatici del cattolicesimo. Dopo questi atti, si ritir\u00f2 ad Anhalt. Soggiornando in gran parte a Warmsdorf, continu\u00f2 la disputa tra luterani e cattolici, cogliendo l'occasione per affrontare le tematiche esposte da Andreas Osiander. Mor\u00ec a Dessau di malattia e Melantone compose per lui un epitaffio. Per la sua piet\u00e0 e per il suo carattere pacifico e tranquillo, si garant\u00ec l'appellativo di \"Devoto\" o \"Pio\".\nLa sua biblioteca personale, conservata ancora oggi intatta a Dessau, \u00e8 stata oggetto di una grandiosa mostra in occasione dei 500 anni della sua nascita, nel 2007."}
{"id": "1545599", "revid": "1543377", "url": "https://it.wikipedia.org/wiki?curid=1545599", "title": "Valle di Gares", "text": "La valle di Gar\u00e9s \u00e8 una valle dolomitica che prende il nome da Gar\u00e9s (1381\u00a0m), l'omonima frazione del comune di Canale d'Agordo (provincia di Belluno), posta in fondo alla valle stessa.\nPosizione geografica.\nLa valle si estende da Canale d'Agordo (976\u00a0m) al Pian de Giare (1333\u00a0m), in direzione sud-sud-ovest, per circa 8 chilometri, verso il gruppo delle Pale di San Martino. Prosegue per altri 5 chilometri attraverso l'Orrido delle Comelle fino al rifugio Giovanni Pedrotti (rifugio Rosetta) (2581\u00a0m).\nOrigine geologica.\nLe glaciazioni.\nLa valle di Gar\u00e9s \u00e8 un classico esempio di modellazione glaciale :\nGeologia delle Dolomiti.\nLa storia geologica della valle \u00e8 molto complessa ed \u00e8 comune a quella dell'area dolomitica a cui appartiene. La formazione delle Dolomiti inizia nel Triassico, 230 milioni di anni fa, molto prima dell'orogenesi alpina.\nIl geologo Vittorio Fenti nella sua relazione \"Cenni geologici sulla Valle di Gar\u00e9s\", pubblicata dal CAI Sezione Agordina, 1984, guida al riconoscimento di alcuni tipi di roccia:\nOrogenesi alpina.\nMovimenti tettonici, dovuti al progressivo accostamento dell'Africa all'Europa e che continuano ancora oggi, portarono, da 80 a 25 milioni di anni fa, al sollevamento delle Alpi, a cui l'area dolomitica appartiene.\nMorfogenesi.\nL'azione erosiva degli agenti atmosferici modell\u00f2 le forme attuali dei rilievi, agendo sulle rocce pi\u00f9 friabili.\nOrografia.\nLa valle sul fianco sinistro \u00e8 delimitata da:\nSul fianco destro da:\nIdrografia.\nLa valle \u00e8 percorsa dal torrente Liera, un affluente di destra del Biois. Esso nasce dalla valle delle Comelle e confluisce nel Biois, a quota 950\u00a0m.s.l. circa.\nLa valle \u00e8 ricca di acque potabili, superficiali e sotterranee.\nCascata delle Comelle.\nLa cascata \u00e8 formata dal Torrente Liera (Rio delle Comelle), all'uscita dell'orrido delle Comelle, a quota 1509\u00a0m. \u00c8 alta circa 70 metri.\nBiotopo del Laghetto di Gar\u00e9s.\nIl biotopo del Laghetto di Gares \u00e8 un'area in parte palustre e in parte sorgentizia, di grande interesse naturalistico.\nManto forestale.\nSpecie arboree dominanti sono:\nIl faggio, \"Fagus Sylvatica L.\" \u00e8 molto diffuso allo stato arbustivo.\nL'abete bianco, \"Abies alba - Miller\" \u00e8 praticamente assente, sono rimasti pochi esemplari: ci\u00f2 \u00e8 dovuto all'azione umana che preferisce l'abete rosso.\nConfini politici.\nLa Valle di Gares \u00e8 situata nel comune di Canale d'Agordo, il cui territorio confina a nord con Tonadico e Siror (TN); a nord-est con Taibon Agordino; a est con i comuni di Vallada e Cencenighe; a ovest con Falcade.\nNotizie storiche.\nSettecento.\nUna prima descrizione della Valle di Gar\u00e9s risale al 1777 ed \u00e8 del medico e botanico Belsazar Hacquet de La Motte, professore di anatomia e chirurgia a Laibach in Austria, grande viaggiatore e alpinista.\nLo studioso Bepi Pellegrinon riporta un brano di questa descrizione nella relazione introduttiva al libretto del C.A.I. dal titolo \"Gar\u00e9s e le guide alpine del Focobon\".\nOttocento.\n\u00c8 della met\u00e0 dell'Ottocento l'esplorazione del passaggio che congiunge San Martino di Castrozza alla Val di Gar\u00e9s, probabilmente gi\u00e0 conosciuto da qualche cacciatore.\nIl passaggio, che oggi costituisce una delle pi\u00f9 interessanti escursioni nella zona, fu trovato da un gruppo di alpinisti inglesi, formato da Francis Fox Tuckett, Douglas William Freshfield, G. H. Fox, Backhouse e le guide savoiarde Fran\u00e7ois Devouassoud e Peter Michel. Essi, provenienti da San Martino di Castrozza, arrivarono a Gar\u00e9s il 10 giugno 1865. Freshfield ne d\u00e0 un colorito resoconto, elogiando l'ospitalit\u00e0 dei valligiani.\nMiniere di Gares.\nSi fa riferimento alla voce corrispondente Miniere di Gares.\nLocalit\u00e0 minori.\nEscludendo i due paesi principali, Canale d'Agordo (976\u00a0m). e Gar\u00e9s (1381\u00a0m), lungo la valle si incontrano diverse localit\u00e0 minori:\nStrutture sportive.\nPercorso ciclo-pedonale.\nDa Canale d'Agordo (976\u00a0m). parte un percorso ciclo-pedonale che porta in fondo alla valle, alla Capanna Cima Comelle, nel Pian de Le Giare (1333\u00a0m). e a Gar\u00e9s (1381\u00a0m).\nPista invernale di fondo.\nUna pista invernale per lo sci di fondo si snoda nella valle per 5\u00a0km, tra boschi e cascate. Nel marzo 2009 la pista \u00e8 stata dedicata a Franco Manfroi, atleta azzurro Italiano, che nel 1966 ai Mondiali di sci nordico 1966 di Oslo vinse la medaglia di bronzo nella staffetta 4x10 km."}
{"id": "1545600", "revid": "167080", "url": "https://it.wikipedia.org/wiki?curid=1545600", "title": "Niso (troiano)", "text": ""}
{"id": "1545609", "revid": "33689", "url": "https://it.wikipedia.org/wiki?curid=1545609", "title": "Petronio Probino (console 341)", "text": "Probino apparteneva ad una famiglia, la \"gens Petronia\", che diede molti ufficiali di alto rango all'impero nel IV-V secolo: era figlio di Petronio Probiano, \"praefectus urbi\" di Roma dal 329 al 331, mentre suo figlio Sesto Petronio Probo fu prefetto del pretorio; tra i suoi nipoti ci furono i consoli del 395, Anicio Probino e Anicio Ermogeniano Olibrio, il console del 406 Anicio Petronio Probo e l'aristocratica Anicia Faltonia Proba.\nProbino fu console \"posterior\" nel 341 e \"praefectus urbi\" di Roma dal 5 luglio 345 al 26 dicembre 346."}
{"id": "1545611", "revid": "324090", "url": "https://it.wikipedia.org/wiki?curid=1545611", "title": "Pro soluto", "text": ""}
{"id": "1545612", "revid": "144796", "url": "https://it.wikipedia.org/wiki?curid=1545612", "title": "Melantone", "text": ""}
{"id": "1545613", "revid": "254059", "url": "https://it.wikipedia.org/wiki?curid=1545613", "title": "Liera", "text": "Il Liera \u00e8 un torrente alpino che scorre nel territorio comunale di Canale d'Agordo.\nNasce nella Valle delle Comelle, ai piedi del Cimon della Pala. Percorre tutta la Valle di Gares e, giunto presso Canale d'Agordo sfocia nel Biois.\nIl suo nome compare per la prima volta nell'archivio storico di Belluno, nel 1548."}
{"id": "1545615", "revid": "1782831", "url": "https://it.wikipedia.org/wiki?curid=1545615", "title": "Libertas Udine", "text": ""}
{"id": "1545616", "revid": "44638", "url": "https://it.wikipedia.org/wiki?curid=1545616", "title": "CRUP Udine", "text": ""}
{"id": "1545618", "revid": "44638", "url": "https://it.wikipedia.org/wiki?curid=1545618", "title": "Nemaz Udine", "text": ""}
{"id": "1545620", "revid": "228587", "url": "https://it.wikipedia.org/wiki?curid=1545620", "title": "Probino", "text": ""}
{"id": "1545625", "revid": "106356", "url": "https://it.wikipedia.org/wiki?curid=1545625", "title": "Spartan (film 2004)", "text": ""}
{"id": "1545629", "revid": "1305772", "url": "https://it.wikipedia.org/wiki?curid=1545629", "title": "Io ti assolvo", "text": "Io ti assolvo \u00e8 un film per la televisione diretto da Monica Vullo, in onda su Canale 5 il 15 gennaio 2008, con protagonista Gabriel Garko.\nTrama.\nNel cuore della notte l'anziano padre Raoul viene assassinato nella sua chiesa da un uomo misterioso. La mattina seguente il commissario Augusto Lariano accorre sulla scena del delitto. Dalla chiesa \u00e8 stata rubata una collana a forma di cuore tempestato di rubini, regalo della facoltosa famiglia Zunin, benefattrice della parrocchia di Montenevio, a cui padre Raoul era solito far visita. Scoperto il furto, i sospetti del commissario Lariano cadono su Lorenzo, figlio tossicodipendente della perpetua di padre Raoul, Mirella Pensotti. Il vescovo manda nella comunit\u00e0 un nuovo prete, padre Francesco, che accetta di andare ma \u00e8 preoccupato perch\u00e9 troppi ricordi lo legano a quel luogo. Tornano infatti alla sua memoria i tragici fatti accaduti prima che lui prendesse la tonaca: la morte di Carla Visciano, sua fidanzata del tempo, annegata durante un incidente d'auto causato dalla loro ebbrezza per droga. Padre Francesco, nel tentativo di far luce sul delitto, decide di conoscere la famiglia Zunin: Veronique, moglie del facoltoso Renato Zunin costretto su una sedia a rotelle; il figlio Giancarlo sposato con Eleonora, la quale mal sopporta l'invadenza della suocera. La perpetua per\u00f2 rivela molto di pi\u00f9: la sera prima del delitto, in sacrestia, ha visto Eleonora Zunin intimidire padre Raoul ed accusarlo \"di avere una relazione\" con qualcuno a lei molto vicino. La donna adduce come prova un esplicito biglietto d'amore omosessuale scritto da Giancarlo Zunin. Incredulo, padre Francesco scopre invece che \u00e8 Enrico Pieroboni, medico curante dei Zunin ad avere una relazione con Giancarlo. Ma per padre Francesco la situazione si complica improvvisamente perch\u00e9, nel segreto della confessione, lo sconosciuto assassino gli confessa l'omicidio. Nel frattempo il \"cuore di rubini\" viene restituito al parroco da Matilde Visciano, l'identica sorella minore di Carla, la fidanzata scomparsa di padre Francesco. Trovarsi di fronte al \"fantasma\" del suo amore scomparso provoca un grande trauma a padre Francesco che ripensa a tutto quello che \u00e8 accaduto prima e durante l'incidente mortale. La ragazza, sotto le grinfie di un uomo senza scrupoli, Renzo Palma, \u00e8 costretta a drogarsi e prostituirsi ma, nel tentativo di strapparla all'abisso e di risparmiare al paese un'altra vittima, padre Francesco scopre la verit\u00e0. L'assassino \u00e8 il commissario Lariano che ha ucciso padre Raoul per il timore di essere tradito, in quanto il sacerdote voleva sciogliere i voti per rivelare a tutti quello che gli era stato detto nel segreto del confessionale: da piccolo, Lariano aveva ucciso la madre che era solita abbandonarlo per andare in crociera con il suo nuovo fidanzato. Un attimo prima della morte (dovuta a colpi di pistola ricevuti da un suo collega), il commissario Lariano chiede a padre Francesco di essere assolto per i suoi delitti. Padre Francesco esita, ma alla fine lo esaudisce. Infine il religioso si recher\u00e0 a Calcutta dove aveva chiesto al Vescovo di essere mandato, mentre Matilde, ora libera da Palma (ucciso anch'egli da Lariano) e dalla droga, lavorer\u00e0 nell'archivio nello studio di Pieroboni, per diventare infermiera."}
{"id": "1545630", "revid": "1093349", "url": "https://it.wikipedia.org/wiki?curid=1545630", "title": "Trabocchetto", "text": "Il Trabocchetto \u00e8 un quartiere di Reggio Calabria. Assieme ai quartieri Condera ed Spirito Santo costituisce la IV circoscrizione comunale.\nSituato su un pendio rivolto verso il mare, in zona sub-centrale, \u00e8 incuneato in un'ansa di via Reggio Campi. \nIl quartiere, l'unico della citt\u00e0 ad avere conservato la sua antica struttura viaria anche dopo il terremoto del 1908, \u00e8 formato da un dedalo di scale e viuzze, alcune delle quali, a causa della loro strettezza e della forte pendenza, in caso di forti piogge, assumono caratteristiche quasi torrentizie. \nPer molti anni vi \u00e8 stato dislocato l'istituto Volta oggi trasferito. In zona sono ora identificabili un bar, la chiesa di san Domenico, un bed &amp; breakfast, un istituto scolastico.\nToponimo.\nIl nome del quartiere rispecchia quello dell'altura su cui esso sorge, la collina oggi detta \"del Trabocchetto\" o anticamente \"del Trabucco\". Tale nome probabilmente deriverebbe dal trabucco appunto, elemento del sistema difensivo bizantino, che si suppone facesse parte delle difese della citt\u00e0."}
{"id": "1545637", "revid": "767487", "url": "https://it.wikipedia.org/wiki?curid=1545637", "title": "Killer Barbys", "text": "Killer Barbys \u00e8 un film del 1996 diretto da Jes\u00fas Franco (come Jess Franco).\nLa versione originale \u00e8 in lingua inglese, ma con alcuni dialoghi in spagnolo.\nTrama.\nIn una notte di luna piena un uomo fugge spaventato e ferito; ben presto viene raggiunto da un signore anziano, di nome Arkan, che lo sgozza. Assistiamo subito dopo all'esibizione in un locale di un gruppo rock, i Killer Barbies. Finita la serata, i cinque componenti (tre uomini e due donne) decidono di partire per una nuova localit\u00e0 in cui dovranno esibirsi, ma si perdono e finiscono impantanati nei pressi di un castello. Qui incontrano Arkan, il segretario della misteriosa Contessa von Fledermaus che vive nel castello, il quale li invita a passare l\u00ec la notte. Tre di loro accettano, ma un ragazzo e una ragazza rimangono nel furgone con l'idea di copulare tutta la notte. Ben presto per\u00f2 si dovranno rendere conto che quello che sembra un fedele segretario e un onest'uomo nasconde molti segreti, il pi\u00f9 importante dei quali \u00e8 che ha bisogno di sangue umano da dare alla Contessa per mantenerla eternamente giovane.\nEdizioni in DVD.\nIl film \u00e8 uscito in DVD negli Stati Uniti (Shriek Show - 2001), Gran Bretagna (con il titolo \"Vampire Killer Barbys\"), Spagna (Vellavision - 2002) e Italia (Mosaico - uscito in edicola nel 2007).\nL'edizione italiana include la traccia originale bilingue e un doppiaggio italiano, alquanto libero, effettuato per l'occasione.\nL'edizione spagnola \u00e8 l'unica a includere il doppiaggio spagnolo completo."}
{"id": "1545638", "revid": "990473", "url": "https://it.wikipedia.org/wiki?curid=1545638", "title": "Nera (Russia)", "text": "La Nera (; in lingua sacha: \u041d\u044c\u0430\u0440\u0430) \u00e8 un fiume della Siberia Orientale, affluente di destra dell'Indigirka. Scorre nell'Ojmjakonskij ulus della Sacha (Jacuzia), in Russia. \nDescrizione.\nSi forma nella zona dell'Altopiano della Nera, al confine con il territorio di Magadan, dalla confluenza dei due rami sorgentiferi Chud\u017each e Deljankir. Il fiume scorre con direzione mediamente nord-occidentale e confluisce nell'Indigirka nel suo alto corso, a 1\u00a0404\u00a0km dalla foce, nei pressi della cittadina di Ust'-Nera (\"foce del Nera\" in russo). La lunghezza del fiume \u00e8 di 196\u00a0km (calcolata dalla sorgente del Deljankir \u00e8 di 331\u00a0km), l'area del suo bacino \u00e8 di 24\u00a0500\u00a0km\u00b2. \nIl fiume \u00e8 congelato, mediamente, da inizio ottobre a fine maggio, inizio giugno. Uno dei suoi maggiori affluenti (di destra) \u00e8 l'Artyk, lungo 133\u00a0km. Nel bacino della Nera viene estratto l'oro. \nLa strada federale P504 Kolyma costeggia il fiume."}
{"id": "1545646", "revid": "1226", "url": "https://it.wikipedia.org/wiki?curid=1545646", "title": "Gothic 4", "text": ""}
{"id": "1545647", "revid": "178920", "url": "https://it.wikipedia.org/wiki?curid=1545647", "title": "Pastore custode", "text": ""}
{"id": "1545649", "revid": "454575", "url": "https://it.wikipedia.org/wiki?curid=1545649", "title": "Henri Michaux", "text": "La sua opera \u00e8 spesso posta in relazione con la corrente del tardo surrealista sebbene, tuttavia, egli non abbia mai fatto parte del movimento; successivamente \u00e8 stato accostato da Octavio Paz alla letteratura psichedelica, per i suoi testi ispirati ai suoi esperimenti con LSD e mescalina, precedenti all'esplosione di tale movimento negli anni sessanta.\nBiografia.\nMichaux trascorre la sua infanzia in un'agiata famiglia di fabbricanti di cappelli, a Bruxelles, in via Defacqz n\u00ba 69. Dopo un periodo trascorso in un pensionato della regione di Anversa, prosegue i suoi studi presso il Coll\u00e8ge Saint-Michel dove, tra i suoi compagni, figura il futuro poeta Geo Norge.\nAdolescente angosciato, le sue prime esperienze letterarie sono segnate dalla lettura di Tolstoj e Dostoevskij. Anche se legge molto, nei suoi iniziali studi presso i Gesuiti non si orienta verso ambiti letterari, ma verso la medicina, che abbandoner\u00e0 abbastanza presto per imbarcarsi come marinaio nella Marina militare. Naviga nel 1920 e 1921 ma \u00e8 poi costretto a sbarcare quando la sua nave viene disarmata. All'incirca nella stessa epoca, a spingerlo a scrivere \u00e8 la lettura di Lautr\u00e9amont. Il risultato sar\u00e0 il \"Cas de Folie Circulaire\" del 1922, un primo testo che gi\u00e0 rende un'idea di ci\u00f2 che sar\u00e0 il suo stile. In seguito gli scritti si succedono (\"Les r\u00eaves et la jambe\" nel 1923, \"Qui je fus\" nel 1927) e gli stili si moltiplicano.\nNel 1928 si stabilisce a Parigi, dirigendovi anche la rivista \"Herm\u00e8s\". Nel 1929 ricomincia a viaggiare. Dal 1955 si dedic\u00f2 alla sperimentazione degli allucinogeni, in particolare della mescalina.\nOpere.\nTra i suoi scritti:"}
{"id": "1545652", "revid": "1086846", "url": "https://it.wikipedia.org/wiki?curid=1545652", "title": "Foot Ball Club Torino 1929-1930", "text": "Questa voce raccoglie le informazioni riguardanti il Foot Ball Club Torino nelle competizioni ufficiali della stagione 1929-1930.\nStagione.\nNella stagione 1929-1930 il Torino disput\u00f2 il campionato di Serie A.\nOrganigramma societario.\nArea direttiva\nArea tecnica"}
{"id": "1545653", "revid": "339392", "url": "https://it.wikipedia.org/wiki?curid=1545653", "title": "Custode (La Ruota del Tempo)", "text": ""}
{"id": "1545654", "revid": "709565", "url": "https://it.wikipedia.org/wiki?curid=1545654", "title": "Gabrielle de Lioncourt", "text": "Gabrielle de Lioncourt \u00e8 un personaggio della saga delle Cronache dei vampiri di Anne Rice. \nAppare per la prima volta in Scelti dalle Tenebre e ricompare pi\u00f9 volte in molti dei romanzi successivi. \nNacque a Napoli da una famiglia nobile, ma in giovanissima et\u00e0 fu costretta a sposare il Marchese de Lioncourt. \u00c8 la madre terrena del vampiro Lestat de Lioncourt, a sua volta da lui trasformata in vampiro per strapparla da una malattia che la stava consumando fino alla morte.\nDi carattere viene descritta come fredda e spietata, e l'unica persona verso cui prova affetto \u00e8 proprio Lestat."}
{"id": "1545655", "revid": "339392", "url": "https://it.wikipedia.org/wiki?curid=1545655", "title": "Custodi (La Ruota del Tempo)", "text": ""}
{"id": "1545657", "revid": "106456", "url": "https://it.wikipedia.org/wiki?curid=1545657", "title": "Schl\u00fcsselburg", "text": ""}
{"id": "1545659", "revid": "106356", "url": "https://it.wikipedia.org/wiki?curid=1545659", "title": "Roman (film 2006)", "text": ""}
{"id": "1545672", "revid": "289247", "url": "https://it.wikipedia.org/wiki?curid=1545672", "title": "H. De Rilliet", "text": ""}
{"id": "1545674", "revid": "599013", "url": "https://it.wikipedia.org/wiki?curid=1545674", "title": "Mario Michelangeli", "text": "Biografia.\nDal 1980 al 1985 ha ricoperto la carica di consigliere della Provincia di Frosinone, mentre dal 1983 al 1998 ha assunto quella di consigliere comunale di Anagni. Inoltre \u00e8 stato anche assessore al Bilancio, Ambiente e Servizi Sociali del Comune di Anagni per due consiliature.\nIl 6 maggio 1996 \u00e8 stato eletto alla Camera dei Deputati per la XIII legislatura della Repubblica Italiana nelle liste del Partito della Rifondazione Comunista (da cui si \u00e8 poi dissociato, confluendo nel Partito dei Comunisti Italiani); deputato dal 1996 al 2001, ha lavorato nelle Commissioni Bilancio, Difesa e Politiche Comunitarie, oltre ad essere stato membro della Commissione di Vigilanza sulla Cassa Depositi e Prestiti.\nDal 2001 al 2003 ha svolto l'incarico di assessore ai Servizi Sociali del Comune di Pozzuoli; sempre nello stesso periodo \u00e8 stato Segretario di Federazione per il PdCI a Napoli.\nDal 2005 fino al 2008 (anno in cui il PdCI \u00e8 uscito dalla giunta regionale) \u00e8 Assessore per la Tutela dei consumatori e Semplificazione Amministrativa della Regione Lazio; inoltre \u00e8 Segretario Regionale laziale del PdCI e membro della Direzione Nazionale del partito."}
{"id": "1545687", "revid": "709565", "url": "https://it.wikipedia.org/wiki?curid=1545687", "title": "Nicolas de Lenfent", "text": "Nicolas de Lenfent \u00e8 un personaggio immaginario della saga delle \"Cronache dei vampiri\" di Anne Rice. Appare per la prima volta in \"Scelti dalle Tenebre\", \u00e8 il giovane amante di Lestat de Lioncourt, prima che questi venga trasformato in vampiro da Magnus. Nicolas segue Lestat a Parigi dalla loro terra di provincia ed assieme i due ragazzi iniziano una felice vita da musicisti e teatranti finch\u00e9 la trasformazione di Lestat non ne provoca la separazione. Successivamente Nicolas ritrova il compagno e chiede all'amico di essere trasformato a sua volta in vampiro. La trasformazione per\u00f2 porta Nicolas alla follia e all'odio assoluto nei confronti di Lestat; Nicolas crea il Teatro dei Vampiri e si spinge a contatti sempre pi\u00f9 pericolosi con gli umani, raccontando a coloro che incontrava verit\u00e0 sui vampiri e tentando di trasformarne qualcuno in uno di loro, ma senza successo. Armand, che nel frattempo \u00e8 divenuto il capo della congrega, tenta di riportarlo all'ordine imprigionandolo e tagliandogli le mani, per impedirgli di suonare. Ma una volta liberato, Nicolas, oramai completamente folle, si getta nel fuoco durante un Sabba."}
{"id": "1545688", "revid": "1714743", "url": "https://it.wikipedia.org/wiki?curid=1545688", "title": "Giovanni Giorgio II di Anhalt-Dessau", "text": "Egli fu anche Feldmaresciallo dell'esercito prussiano e padre del principe Leopoldo I di Anhalt-Dessau.\nBiografia.\nGiovanni Giorgio nacque a Dessau, figlio del Principe Giovanni Casimiro e della Principessa Agnese d'Assia-Kassel. Nel 1659 egli spos\u00f2 Enrichetta Caterina, figlia del Principe Federico Enrico d'Orange, e divenne cognato di Federico Guglielmo di Brandeburgo.\nAlla morte del padre, il 15 luglio 1660, Giovanni Giorgio prese le redini del governo dell'Anhalt-Dessau. Egli eredit\u00f2 inoltre le pretese della propria famiglia sui territori di Aschersleben, che erano controllati dalla Prussia sin dal 1648.\nGiovanni Giorgio entr\u00f2 nell'esercito prussiano e Federico Guglielmo lo nomin\u00f2 presto Feldmaresciallo Generale nel 1670. Dopo che la Francia ebbe invaso il Ducato di Cleves, di propriet\u00e0 di Federico Guglielmo, Giovanni Giorgio negozi\u00f2 un trattato a Vienna nel giugno del 1672 tra l'Imperatore Leopoldo I d'Asburgo e Federico Guglielmo, secondo il quale sarebbe dovuto intervenire con un esercito di 12.000 uomini in caso di aggressione francese. Giovanni Giorgio venne scelto come comandante di questa sfortunata campagna, che guid\u00f2 Georg von Derfflinger alle temporanee dimissioni per protesta.\nMentre la campagna contro la Francia prendeva piede in Alsazia nel 1674, gran parte dell'esercito di Federico Guglielmo svern\u00f2 a Schweinfurt, in Franconia. Come Vicer\u00e9 (\"Statthalter\"), Giovanni Giorgio comand\u00f2 le truppe rimanenti del Brandeburgo. Il re Luigi XIV di Francia convinse il re Carlo XI di Svezia ad invadere il Brandeburgo; dopo aver disperso le esigue forze di Giovanni Giorgio, le truppe svedesi si recarono a svernare sul territorio brandeburghese. Il Principe di Dessau prese parte alla campagna di Federico Guglielmo del 1675, che ebbe come risultato la vittoria della Battaglia di Fehrbellin.\nNel 1683 Giovanni Giorgio si rec\u00f2 a Passavia per discutere con l'Imperatore il coinvolgimento del Brandeburgo nelle guerre con l'Impero ottomano, sebbene il suo fine principale fosse quello di mettere in guardia contro un'altra guerra con la Francia; riafferm\u00f2 quindi l'alleanza del Brandeburgo con la monarchia asburgica.\nGiovanni Giorgio mor\u00ec a Berlino e venne succeduto dal figlio Leopoldo I al trono dell'Anhalt-Dessau.\nDiscendenza.\nGiorgio Giovanni ed Enrichetta Caterina dieci figli:"}
{"id": "1545689", "revid": "1543377", "url": "https://it.wikipedia.org/wiki?curid=1545689", "title": "VNV Nation", "text": "I VNV Nation sono un gruppo musicale inglese/irlandese formatosi a Londra nel 1990, attualmente residente ad Amburgo, che combina elementi di musica Synth pop, Trance, ed EBM/Electro-industrial. Per descrivere questa particolare fusione di influenze musicali, all'inizio del nuovo millennio, viene coniato il termine Futurepop. Un genere emerso dalla scena EBM, che dall'inizio degli anni 2000 identifica il sound anche di altre band come ad esempio Apoptygma Berzerk, Icon of Coil e Assemblage 23. \"VNV\" nel nome sta per \"Victory, not Vengeance\", (\"Vittoria, non Vendetta\"), in accordo con il motto del gruppo, \"One should strive to achieve; not sit in bitter regret\", (\"Ci si dovrebbe impegnare nel centrare gli obiettivi, non accasciarsi in un amaro rimorso\".). \nLa loro musica, sebbene si sia evoluta molto nel corso degli anni, \u00e8 nota per essere costituita da testi profondi, malinconici, intimisti e riflessivi, cantati in maniera molto energica e sentita, riguardanti la societ\u00e0, la religione e aventi anche risvolti filosofici e psicologici, narranti sentimenti come l'amore, l'odio, la tristezza, la solitudine, l'aspirazione e l'alienazione. Sul lato strettamente musicale, i bpm dei brani sono spesso molto elevati, contribuendo a creare un tappeto sonoro molto ballabile. Sono presenti in quasi tutti i loro brani arpeggi di sintetizzatori ed elementi di musica orchestrale, come pianoforti, archi e cori. Le loro composizioni sono ben studiate sul piano degli arrangiamenti e delle melodie, e attente al coinvolgimento emotivo degli ascoltatori.\nCaratteristica della loro musica \u00e8 anche l'inserimento di diversi pezzi strumentali sui vari album, generalmente ricchi di variazioni e arrangiamenti.\nIl loro brano \"Further\" (\"Burning Empires\" - 1999) \u00e8 stato usato (cover by Life Force) nella colonna sonora del videogame IJI; analogamente, la canzone \"Illusion (Judgement-\"2007) \u00e8 presente nella colonna sonora del videogioco \"Hellblade: Senua's Sacrifice\" di Ninja Theory.\nStoria.\nIl primo album del gruppo, \"Advance and Follow\", \u00e8 stato pubblicato nel 1995. Era un misto di musica elettronica discretamente ballabile e beat consoni a quella che era la musica EBM del periodo, con l'aggiunta di musica orchestrale. L'album successivo, \"Praise the Fallen\" (1998), seguiva la stessa onda musicale, ma ebbe un maggiore successo commerciale.\n\"Empires\" (1999).\n\"Empires\", uscito nel 1999, fu il loro album di maggior successo, scal\u00f2 le classifiche tedesche e li fece conoscere all'interno della scena elettronica. Il disco riprendeva gli elementi dei precedenti album, aggiungendo per\u00f2 sintetizzatori pi\u00f9 potenti, produzione pi\u00f9 accurata, e ritornelli molto pi\u00f9 orecchiabili e accattivanti. La musica era costituita maggiormente da pad e arpeggi di sintetizzatori, e fu composta solamente utilizzando un solo sintetizzatore, l'Access Virus, oltre a due campionatori di qualit\u00e0 medio-bassa.\n\"Futureperfect\" (2002).\nNel 2002 esce l'album \"Futureperfect\", che incorpora elementi electro-industrial, si allontana dall'EBM e aggiunge diversi elementi della musica trance. Oltre a ci\u00f2, troviamo diversi elementi orchestrali, in maggiore abbondanza rispetto al passato, specialmente con l'inserimento del pianoforte. Questo album ha segnato una svolta commerciale per il gruppo, sempre pi\u00f9 conosciuto, ma ha anche allontanato diversi fan che preferivano la loro musica passata, pi\u00f9 scura e dura. Ci\u00f2 ha causato anche un indebolimento della loro fama all'interno dell'underground della musica elettronica di quel periodo. Tuttavia, hanno intrapreso diversi tour mondiali di grande successo nel 2002 e 2003. La nota particolare di questo album \u00e8 che \u00e8 stato composto utilizzando principalmente sintetizzatori software (VST) invece di sintetizzatori hardware.\n\"Matter + Form\" (2005).\nL'album del 2005, \"Matter + Form\", aggiunge agli elementi del precedente album suoni pi\u00f9 meccanici e crudi, notabili nel primo singolo del disco, \"Chrome\". Una nota particolare dell'album \u00e8 la voce di Ronan, inserita in maniera pi\u00f9 naturale nel mix, risultando pi\u00f9 di effetto. Questo disco vede anche l'inserimento di elementi della musica rock, che si notano nelle batterie e nelle note di basso, notevoli in pezzi come \"Perpetual\" e \"Arena\". Rispetto ai precedenti album vi \u00e8 un pi\u00f9 vasto assortimento di hardware utilizzato, oltre che di VST.\n\"Judgement\" (2007).\nNel 2007 esce il quinto album in studio della band, \"Judgement\", che mostra la continua evoluzione della band.\nIl suono riprende maggiormente elementi energici dell'EBM, incorporati a sonorit\u00e0 marcatamente electro pop e synth pop. Il disco vede la prima vera ballad del gruppo, che ebbe notevole successo, ossia \"Illusion\", un pezzo molto malinconico e profondo, cantato sulle note di un pianoforte e su bpm molto pi\u00f9 bassi rispetto ad altri loro brani.\nIl 26 agosto 2007, al festival Infest a Bradford, poco dopo l'omicidio di Sophie Lancaster , Ronan Harris cant\u00f2 \"Illusion\" in onore della ragazza scomparsa, e poco dopo il festival contatt\u00f2 la sua famiglia per offrire le sue condoglianze.\n\"Reformation 1\" (2009).\nDue anni dopo Judgement, il box set \"Reformation 1\" \u00e8 stato pubblicato in Europa il 24 aprile 2009. La sua uscita negli Stati Uniti \u00e8 stata il 12 maggio. Il disco contiene due cd e un DVD, contenenti inediti, remix e pezzi live dei loro successi maggiori dei precedenti album.\n\"Of Faith, Power and Glory\" (2009).\nNel 2009 vede la luce il loro album \"Of Faith, Power and Glory\", annunciato sul loro MySpace. Harris descrisse il nuovo album con queste parole: \"The 3 things that people desire and which can make you or destroy you!\"\nA causa dell'uscita di \"Reformation 1\" a met\u00e0 aprile, l'uscita dell'album \u00e8 stata posticipata, ed \u00e8 uscito negli Stati Uniti su CD e sull'iTunes Store il 23 giugno 2009, e in Europa il 19 giugno 2009.\n\"Crossing the Divide / Automatic\" (2010-2011).\nIl 16 settembre 2011 esce l'album \"Automatic\", pubblicato digitalmente e in CD in Europa e il 25 ottobre negli Stati Uniti.\nIl 14 maggio 2012 \u00e8 uscito un EP chiamato \"Crossing the Divide\", contenente dei remix del precedente album, a cura di artisti pi\u00f9 o meno affermati del panorama futurepop. Il lavoro \u00e8 scaricabile gratuitamente dal loro canale SoundCloud.\n\"Gothic meets Klassik &amp; Transnational\" (2012-13).\nNel novembre 2012 i VNV Nation, i Blutengel e i Staubkind si sono esibiti al Gothic meets Klassik Festival, a Lipsia. Esattamente l'11 novembre sono stati accompagnati da una vera e propria orchestra sinfonica, cosa molto originale e una novit\u00e0 assoluta per la loro musica. I pezzi eseguiti sono stati: \"Standing\", \"Legion\", \"Illusion\", \"Beloved\", \"Further\", \"Nova\" e \"Solitary\".\nIl 6 marzo 2013 la band ha annunciato sul suo profilo ufficiale di Facebook l'album \"Transnational\", che verr\u00e0 pubblicato a settembre dello stesso anno, seguito da un tour promozionale che toccher\u00e0 buona parte dell'Europa e degli Stati Uniti. Hanno affermato che l'album seguir\u00e0 le orme di \"Automatic\" dal punto di vista musicale.\nIl 12 settembre, tramite la loro pagina ufficiale di Facebook, annunciano l'uscita ufficiale dell'album, che, novit\u00e0 per il duo, uscir\u00e0 anche in vinile, oltre che in digitale e in CD, l'11 ottobre in Europa e il 15 ottobre negli Stati Uniti. Il disco e il relativo vinile sono ordinabili dal sito di Amazon, e usciranno sotto l'etichetta Anachron Sounds. Il 23 settembre esce in free download un inedito estratto dal disco, \"Retaliate\", scaricabile e ascoltabile sulla loro pagina di SoundCloud. Il giorno dopo, sempre sul loro canale di SoundCloud, pubblicano una preview dei pezzi del disco mixati tra loro."}
{"id": "1545692", "revid": "2014155", "url": "https://it.wikipedia.org/wiki?curid=1545692", "title": "Agnese di Francia (1260-1325)", "text": "Origini.\nCome ci viene confermato dalla \"Chronique anonyme des rois de France\", Agnese era la figlia minore (ultimogenita) del re di Francia san Luigi IX (1215 \u2013 1270) e di Margherita di Provenza (1221 \u2013 1295), che, come riportato dal \"Vincentii Bellovacensis Memoriale Omnium Temporum\", era la figlia primogenita del conte di Provenza e conte di Forcalquier Raimondo Berengario IV (1198 \u2013 1245) e della moglie (come risulta dalla cronaca del monaco benedettino inglese, cronista della storia inglese, Matteo Paris (1200 \u2013 1259), quando descrive il matrimonio della figlia Eleonora con il re d'Inghilterra, Enrico III), Beatrice di Savoia (1206 \u2013 1266).&lt;br&gt;Luigi IX di Francia, secondo il \"Chronicon Turonense\" era il maggiore (era il figlio maschio quartogenito, ma i suoi tre fratelli maggiori erano morti in fasce) dei figli maschi del re di Francia Luigi VIII (1187-1226) e di Bianca di Castiglia(1188\u20131252) che, secondo il monaco cistercense e cronista medioevale della prima met\u00e0 del XIII secolo, che scrisse una cronaca, dalla Creazione al 1241, Alberic de Trois-Fontaines, era figlia del re di Castiglia Alfonso VIII e di Eleonora Plantageneta (\"Blancham filiam Alphonsi regis Castelle neptem ex sorore regum Anglie Richardi et Iohannis\"). &lt;br&gt;Agnese fu sorella del re di Francia Filippo III, del patriarca dei Borbone, Roberto di Clermont e di Isabella di Francia, regina consorte di Tebaldo II di Navarra.\nBiografia.\nDopo che, nel 1272, il matrimonio era stato concordato tra suo fratello, il re di Francia, Filippo III l'Ardito ed il membro de un ramo minore dei Capetingi, il duca di Borgogna e re titolare di Tessalonica, Roberto II di Borgogna (1248-1306), Agnese, verso il 1274, contrasse matrimonio Roberto II di Borgogna che, come ci viene confermato nel testamento del padre del 1272, era il figlio quintogenito ed anche ultimogenito del Duca di Borgogna ed in seguito re titolare di Tessalonica, Ugo IV di Borgogna e della prima moglie, Iolanda di Dreux, che, come ci viene confermato dalla \"Chronica Albrici Monachi Trium Fontium\", era figlia del conte di Dreux e di Braine, Roberto III e della moglie (come ci viene confermato dal documento n\u00b0 LXXIX del \"Cartulaire du comt\u00e9 de Ponthieu\"), Eleonora, signora di Saint-Val\u00e9ry, come appendiamo dalla \"Histoire g\u00e9n\u00e9alogique des ducs de Bourgogne de la maison de France\".\nTra il 1279 ed il 1280, suo marito, Roberto II stipul\u00f2 con il Conte di Borgogna, Ottone IV un contratto di matrimonio per il loro figlio primogenito ed erede, Giovanni, di pochi mesi, con la figlia primogenita ed erede di Ottone IV, Alice, con la prospettiva di riunire contea e ducato; per\u00f2 il piano non pot\u00e9 essere portato a termine, poich\u00e9 Giovanni di Borgogna, dopo pochi anni mor\u00ec e poco dopo mor\u00ec anche Alice di Borgogna.\nSuo marito, Roberto II, fu incaricato di importanti missioni dai re di Francia, Filippo l'Ardito e Filippo il Bello. Quest'ultimo lo scelse per una delicata missione a Roma, per cui Roberto II fece testamento, nominando suo successore il figlio, Ugo e affidando la reggenza alla moglie, Agnese, sinch\u00e9 Ugo non avesse raggiunto la maggior et\u00e0.\nNel 1306 Agnese rimase vedova; infatti, dopo che, l'anno prima, si era ammalato, Roberto II mor\u00ec il 21 marzo 1306 lasciando erede il figlio Ugo V, sotto la tutela della madre, Agnese di Francia; secondo il \"Continuatio Chronici Guillelmi de Nangiaco\", Roberto II mor\u00ec nel 1305, mentre secondo l'epitaffio nell'Abbazia di C\u00eeteaux, era morto nel 1309.Agnese tenne la reggenza sino al 9 novembre 1311, come ci viene confermato dalla \"Histoire des ducs de Bourgogne de la race cap\u00e9tienne, vol. VII\" e, dopo che il figlio, Ugo V, resse il governo in prima persona, Agnese gli rimase accanto, come consigliera, anche se era gi\u00e0 ammalata.\nNel 1314 la figlia Margherita, moglie, secondo la \"Histoire des ducs de Bourgogne de la race cap\u00e9tienne, vol. VI\", dell'erede al trono di Francia, Luigi, detto \"il Testardo\" o \"l'Attaccabrighe\", futuro re di Francia con il nome di Luigi X, figlio del re di Francia e di Navarra, Filippo IV, detto \"il Bello\", venne incarcerata per ordine del suocero con l'accusa di adulterio e dato che nel successivo processo fu ritenuta responsabile di adulterio con il cavaliere normanno Philippe d'Aunay fin dal 1311, fu ripudiata, nel 1315.\nDopo la morte di Ugo V, nel 1315, fu consigliera dell'altro figlio, il nuovo duca di Borgogna, Oddone IV e, che a causa dell'adulterio di Margherita, anche la legittimit\u00e0 della figlia di Margherita, Giovanna, fu messa in discussione Agnese, affiancata dal figlio, il duca Oddone, si batt\u00e9, specialmente dopo la morte della figlia Margherita (1315), perch\u00e9 i diritti della nipotina Giovanna di diventare regina sia di Francia che di Navarra, fossero garantiti.Alla morte del padre di Giovanna, Luigi X, (5 giugno 1316), il fratello, e zio di Giovanna, Filippo il Lungo, conte di Poitiers, fu prima nominato reggente e poi eletto re, privando Giovanna dei suoi diritti.Agnese, affiancata da Oddone IV, sollecit\u00f2 inutilmente l'appoggio dei feudatari di Borgogna, Fiandre e Artois, per difendere i diritti della piccola Giovanna, in quanto fu sancito che una donna non pu\u00f2 accedere al trono di Francia.\nNel 1322, alla morte di Filippo V il Lungo, privo eredi maschi, continuando a trascurare i diritti di Giovanna, gli succedette, sia sul trono di Francia che su quello di Navarra, il fratello Carlo IV il Bello.\nNel 1325, il 19 dicembre, Agnese mor\u00ec a Lantenay e fu sepolta accanto al marito nell'Abbazia di C\u00eeteaux; tre anni dopo, nel 1328, alla morte di Carlo IV il Bello, Giovanna riusc\u00ec ad ottenere il regno di Navarra, anche grazie all'appoggio che la nonna le aveva dato negli ultimi dodici anni.\nFigli.\nAgnese diede al marito Roberto dieci figli:"}
{"id": "1545694", "revid": "201394", "url": "https://it.wikipedia.org/wiki?curid=1545694", "title": "Thomas Hand Chaste", "text": "Biografia.\nNel 1981 conosce Paul Chain (Paolo Catena) e Claud Galley (Claudio Galeazzi), che lo convincono ad entrare nei Death SS, con cui continua a suonare sino al 1984, anno in cui lui, Chain, Galley e Sanctis Ghoram decidono di lasciare il nome Death SS e di formare il Paul Chain Violet Theatre. Da questa collaborazione usciranno album come \"Picture Disc\", \"In the Darkness\", \"Violet Art Of Improvisation\", \"Life and Death\", \"Whited Sepulchres\" e \"Yellow Acid\".\nPartecipa anche ai lavori solisti di Steve Sylvester: \"Free Man\", \"Broken Soul\" e \"Mad Messiah\". Allo stesso tempo lavora anche con realt\u00e0 musicali diverse, compare nell'album \"Mother Milk\" come batterista degli A.V.Gerenia, e nel 1995 fonda il gruppo Cane Mangia Cane: uscir\u00e0 nel 1999 il CD \"Hate and Surf\".\nNel 2006 viene pubblicato il suo primo lavoro solista, \"Uno Nessuno Centomila\", un album molto particolare che trae ispirazione dal movimento Futurista, un vero e proprio esperimento musicale in bilico tra rock e ambient sperimentale. Nel 2007 torna al metal e avvia il progetto Witchfield; l'album \"Sleepers\" uscir\u00e0 nel 2009 ed avr\u00e0 come ospite il flautista/sassofonista dei britannici Black Widow, Clive Jones oltre a Steve Sylvester. Maggio 2010 esce sempre per la Black Widow \"The Shining Darkness\" nuovo progetto \"Sancta Sanctorum\" con Steve Sylvester."}
{"id": "1545695", "revid": "33689", "url": "https://it.wikipedia.org/wiki?curid=1545695", "title": "Flavio Feliciano", "text": "Feliciano era un cristiano.\nSecondo la testimonianza di Giovanni Malalas, Feliciano fu il primo \"comes Orientis\", nel 335; in quell'anno, infatti, venne creata questa carica, posta alle dipendenze del Prefetto del pretorio d'Oriente, con il compito di gestire gli approvvigionamenti per l'esercito romano del fronte orientale.\nNel 337 fu console \"prior\" con Fabio Tiziano."}
{"id": "1545697", "revid": "6923", "url": "https://it.wikipedia.org/wiki?curid=1545697", "title": "THINKFilm", "text": "La THINKFilm, fu fondata nel 2001 da quattro ex dirigenti della Lionsgate Films, \u00e8 una compagnia di distribuzione di film indipendenti. Dopo aver gestito acclamati documentari come \"Born Into Brothels\" e \"La storia del cammello che piange\", la ThinkFilm raggiunge il successo con \"The Aristocrats\". La THINKFilm \u00e8 anche distributrice del film \"Strangers with Candy\" e distribuir\u00e0 il controverso film \"Shortbus\" in Canada. La societ\u00e0 \u00e8 stata anche dietro la realizzazione del DVD del concerto dei Beastie Boys tenutosi a New York, intitolato \"Awesome; I Fuckin' Shot That!\" e pubblicato nel luglio del 2006.\nIl 24 ottobre, 2006, la societ\u00e0 stessa annuncia che era stata venduta alla Time Warner e a David Bergstein, proprietario della Britannica Capitol Films."}
{"id": "1545700", "revid": "210951", "url": "https://it.wikipedia.org/wiki?curid=1545700", "title": "Nicholas de Lenfent", "text": ""}
{"id": "1545710", "revid": "339392", "url": "https://it.wikipedia.org/wiki?curid=1545710", "title": "Universit\u00e0 del Piemonte Orientale", "text": ""}
{"id": "1545713", "revid": "466539", "url": "https://it.wikipedia.org/wiki?curid=1545713", "title": "Assedio di Torino", "text": "L'assedio di Torino ebbe luogo nel 1706 durante la Guerra di successione spagnola. Oltre soldati francesi accerchiarono la cittadella di Torino fortificata difesa da circa 10.500 soldati sabaudi che combatterono strenuamente dal 14 maggio fino al 7 settembre, quando l'esercito giunto a difesa della citt\u00e0 comandato dal Principe Eugenio e dal duca Vittorio Amedeo II costrinse i nemici a una precipitosa ritirata.\nL'assedio dur\u00f2 centodiciassette giorni; a conclusione della guerra, con la firma del Trattato di Utrecht del 1713 e Rastadt dell'anno successivo, Vittorio Amedeo II, duca di Savoia, divenne il primo re della sua dinastia.\nPer le rilevanti dimensioni ed importanza della citt\u00e0 (una delle pochissime capitali d'Europa cui sia mai stato posto un assedio scientificamente studiato), ebbe grande risonanza internazionale.\nAlcuni storici considerano l'assedio di Torino l'evento che segna l'inizio del Risorgimento.\nLa guerra.\nL'antefatto.\nNell'anno 1700 moriva, senza discendenti, Carlo II d'Asburgo re di Spagna. Gi\u00e0 da qualche anno per\u00f2 le condizioni di salute del sovrano, che non erano mai state buone, erano peggiorate lasciando presagire il peggio. Le monarchie europee, ben a conoscenza della situazione, diedero inizio ad una complessa attivit\u00e0 diplomatica sulla successione.\nIn particolare si mobilitarono Luigi XIV di Francia della dinastia dei Borbone di Francia, e l'imperatore Leopoldo I, della dinastia degli Asburgo: il primo, perch\u00e9 aveva sposato Maria Teresa, figlia di primo letto di Filippo IV di Spagna e sorellastra di Carlo, ed il secondo perch\u00e9 aveva sposato Margherita Teresa, sorella di Carlo, ovverosia figlia di secondo letto di Filippo IV.\nIn realt\u00e0 la posta in gioco era il controllo della Spagna e dei suoi possedimenti in Europa ed oltre Atlantico. Inoltre gli Asburgo d'Austria avanzavano pretese in quanto appartenenti alla stessa dinastia fino ad allora regnante in Spagna.\nIndeciso sul da farsi, Carlo II chiese consiglio al Pontefice, il quale, onde evitare che con la Spagna nelle mani degli Asburgo si ricreasse la stessa concentrazione di potere che circa due secoli prima si era verificata con Carlo V, pens\u00f2 bene di consigliare il sovrano spagnolo a designare come suo successore un francese. Carlo II accett\u00f2 il consiglio e design\u00f2 quale suo successore Filippo di Borbone, nipote di Luigi XIV.\nAll'apertura del testamento era inevitabile che scoppiasse il conflitto, poich\u00e9 la nuova alleanza Spagna-Francia era destinata a sovvertire gli equilibri europei. Il conflitto che segu\u00ec \u00e8 noto come Guerra di Successione Spagnola e si protrasse per oltre dieci anni, concludendosi con i trattati di Utrecht (1713) e di Rastadt (1714).\nIl conflitto vide schierati da una parte l'Inghilterra, l'Impero Asburgico, il Portogallo, la Danimarca e i Paesi Bassi; dall'altra la Francia e la Spagna, la quale aveva accettato il nuovo re Borbone. Il Ducato di Savoia si trovava tra la Francia ed il milanese, che era nelle mani della Spagna e costituiva il naturale corridoio di collegamento tra i due alleati, per cui Luigi XIV quasi impose al duca Vittorio Amedeo II l'alleanza con i franco-ispanici per evidenti esigenze strategiche.\nVittorio Amedeo II, sostenuto dal cugino Eugenio di Savoia-Carignano, conte di Soissons e gran condottiero delle truppe imperiali, ebbe l'intuizione che questa volta la partita principale tra la Francia e l'Impero si giocasse in Italia e non pi\u00f9 nelle Fiandre o in Lorena. Sulla base di questo convincimento strinse alleanza con gli Asburgo, gli unici che, in caso di esito vittorioso del conflitto, potevano garantire la completa indipendenza dello Stato sabaudo.\nInfatti un'alleanza con la Francia, in caso di vittoria di quest'ultima, non avrebbe fatto altro che accentuare lo stato di sudditanza dei Savoia, che durava da circa un secolo, mentre l'Imperatore prometteva il Monferrato, parte della Lomellina e della Valsesia, il Vigevanasco e una parte della provincia di Novara. Fu una scelta abile, intelligente ma anche rischiosa, perch\u00e9 in caso di sconfitta lo Stato Sabaudo sarebbe stato annientato e spazzato via unitamente alla sua dinastia.\nLa scelta di campo effettuata da Vittorio Amedeo II di Savoia nell'autunno del 1703 (Trattato di Torino) indusse Luigi XIV ad avviare le operazioni belliche che ebbero come teatro prima la Savoia e poi il Piemonte.\nLa Cittadella.\nStrette tra due fuochi (a ovest la Francia e ad est l'esercito spagnolo che controllava la Lombardia), le terre sabaude vennero circondate e attaccate da tre eserciti; perdute Susa, Vercelli, Chivasso, Ivrea e Nizza (1704), a resistere rimaneva solo la Cittadella di Torino, fortificazione fatta erigere dal duca Emanuele Filiberto I di Savoia circa centoquarant'anni prima, ovvero intorno alla met\u00e0 del XVI secolo.\nImportante fu il ruolo delle gallerie di contromina, scavate al di sotto degli spalti della cittadella, nelle quali la compagnia minatori del battaglione d'artiglieria, formata da 2 ufficiali, 2 sergenti, 3 caporali e 46 minatori con, in appoggio, 350 manovali (addetti agli scavi) e 6 sorveglianti, garantiva il controllo del sottosuolo e la collocazione delle cariche di esplosivo destinate a rovinare i lavori degli assedianti. La profondit\u00e0 delle gallerie, disposte su due livelli, raggiungeva quasi i quattordici metri, poco al di sopra delle acque di falda.\nAll'interno della cittadella rivestiva particolare importanza il \"cisternone\", un edificio circolare situato al centro della piazza d'armi. Questo pozzo assicur\u00f2 per tutto il periodo una costante riserva d'acqua che prendeva rifornimento dalla falda freatica sottostante, aspetto di non poco conto in una situazione di assedio. Il suo diametro misurava ben 20 metri, emergeva di due piani da terra per poi scendere di 22 metri fino alla falda raggiungibile con una ampia rampa elicoidale, la sua concezione non ebbe uguali in nessun'altra fortezza europea.\nLa vita in citt\u00e0.\nI cittadini seppero premunirsi attentamente per l'assedio. I viveri venivano forniti dalle scorte accumulate, dai piccoli orti cittadini o ancora da Porta Po; l'acqua veniva dai pozzi. Per l'approvvigionamento del cibo un ruolo fondamentale lo svolsero le cascine della pianura torinese (specie a Vanchiglia).\nFu da agosto che la situazione inizi\u00f2 a peggiorare, quando i francesi chiusero le strade di campagna e intercettarono i rifornimenti di munizioni che giungevano via fiume. Il comune decise di aiutare gli affamati ma, insieme alle altre spese di guerra, l'assedio veniva a costare lire al mese (una lira corrispondeva al salario giornaliero di un artigiano), somma ingentissima.\nIl comune dovette vendere terre e contrarre debiti per trovare i soldi. Il timore delle bombe, che bersagliavano la citt\u00e0, fece apporre sulle porte delle case l'effigie della Consolata, sperando nella protezione della vergine. Anche i reggimenti cattolici e luterani portavano sul cappello l'immagine di Maria.\nFu proprio il frequente impiego, da parte dei francesi, delle bombe incendiarie (le cosiddette \"boulets-rouges\") a mietere pi\u00f9 vittime tra la popolazione civile. Si calcola che nel periodo dell'assedio, le truppe franco-spagnole lanciarono sulla citt\u00e0 di Torino palle di cannone, bombe e 27.700 granate.\nL'ordine pubblico in citt\u00e0 fu garantito dalla costante presenza della milizia e della polizia, a cui furono assegnati numerosi compiti. Per prima cosa erano incaricati di sovraintendere a tutto il sistema di spegnimento dei frequenti incendi che si sviluppavano a seguito degli attacchi del nemico e alla repressione dei tentativi di sciacallaggio. Particolare attenzione era data anche al controllo degli stranieri in citt\u00e0, che per entrare dovevano registrarsi e deporre qualsiasi arma eccetto la spada.\nPreparazione.\nLa difesa sotterranea di fortezze e castelli, utilizzata fin dai tempi pi\u00f9 remoti, conobbe nuovo impulso e sistematizzazione dopo la caduta di Famagosta, nel 1571 e, soprattutto, dopo il lungo assedio di Candia, concluso nel 1689, operazioni condotte dalle forze ottomane che fecero largo ricorso agli attacchi sotterranei.\nGi\u00e0 nel 1572 Emanuele Filiberto ordinava la costruzione della casamatta denominata \"Pastiss\", dotata di una propria galleria di contromina, per difendere il bastione San Lazzaro della Cittadella. Tuttavia solo nei mesi precedenti l'attacco francese del 1706 fu effettivamente realizzato, sotto gli spalti e le opere principali della cittadella e delle difese urbane, un esteso e capillare sistema di contromina, progettato da Antonio Bertola.\nCome gi\u00e0 ricordato, per gli approvvigionamenti idrici la Cittadella era dotata del Cisternone, un enorme pozzo (la cui forma ricordava quello di San Patrizio) grazie al quale la piazzaforte militare si poteva dire dotata di una fonte d'acqua praticamente perenne. Queste misure belliche, che si erano andate ingrandendo negli anni, avevano reso Torino una citt\u00e0 tra le meglio difese d'Europa.\nGi\u00e0 nell'agosto del 1705 gli eserciti franco-spagnoli erano pronti ad attaccare Torino, appostati in prossimit\u00e0 della \"Cittadella\", ma il comandante - il generale Duca de la Feuillade - ritenne che gli uomini a disposizione fossero ancora troppo pochi e prefer\u00ec aspettare i rinforzi.\nQuesta scelta si rivel\u00f2 un errore, perch\u00e9 diede modo alla citt\u00e0 di fortificarsi ulteriormente fino alla collina e di stringersi nel contempo attorno alla propria \"Cittadella\" in vista di un lungo assedio.\nIl lavoro di fortificazione della Cittadella dur\u00f2 per tutto l'inverno a cavallo tra il 1705 e il 1706 e vi contribu\u00ec gran parte della popolazione cittadina. I lavori principali consistettero nella costruzione dello spalto intorno alla piazzaforte, che permetteva una migliore sicurezza per i fucilieri. Fu realizzata, inoltre, un'intensa e fitta rete di cunicoli e gallerie che non aveva uguali in nessun'altra piazzaforte europea dell'epoca. I lavori furono pianificati dall'avvocato Antonio Bertola che, lasciata l'attivit\u00e0 forense, venne messo a capo degli ingegneri militari sabaudi.\nPer prepararsi all'imminente assedio, le autorit\u00e0 cittadine istituirono il presidio della piazzaforte torinese che comprendeva oltre uomini divisi in 14 battaglioni imperiali e 14 battaglioni piemontesi, reparti di cavalleria, cannonieri e minatori.\nL'assedio.\nEbbe inizio il 14 maggio quando le truppe franco-spagnole (composte ora da oltre quarantamila uomini) si appostarono strategicamente di fronte alla fortezza. Due giorni prima, si verific\u00f2 l'eclissi totale di Sole del 12 maggio 1706, che alle ore 10:15 aveva oscurato la volta celeste, facendo risaltare la Costellazione del Toro. Il Sole era per antonomasia il simbolo di Luigi XIV (detto il \"Re Sole\") e questo avvenimento diede grande slancio agli animi dei torinesi, che si immaginarono una facile vittoria.\nL'avvenimento astronomico \u00e8 ricordato da alcuni versi del poemetto in lingua piemontese \"L'Arpa Discordata\", scritto negli anni successivi all'assedio:\nIl maresciallo di Francia S\u00e9bastien Le Prestre de Vauban, esperto ideatore di tecniche d'assedio, avrebbe preferito un attacco laterale alla citt\u00e0, ritenendo la fitta rete di gallerie di contromina predisposte dagli assediati un ostacolo insidioso; ma de La Feuillade lo disattese facendo predisporre da quarantotto ingegneri militari lo scavo di numerose linee di trincea.\nIl Maresciallo Vauban non partecip\u00f2 fisicamente all'assedio di Torino, pur interessandosene personalmente. Nel 1705 era stato incaricato da Luigi XIV di stendere un progetto per la conquista della citt\u00e0, che egli sapeva molto ben difesa. Nel luglio del 1706 si trovava a Dunkerque, da dove scrisse il giorno 23 una lettera di disapprovazione dell'approccio deciso dall'assediante generale La Feuillade. La sua partecipazione, a parte il progetto dell'anno precedente, fu quindi una partecipazione per corrispondenza. Quello che per Vauban era un pericoloso \"cavillo delle mine\" si riveler\u00e0 infatti fatale.\nDal canto loro, gli assediati, sostenuti dalla popolazione (che partecip\u00f2 direttamente alla battaglia) e forti della fitta rete di gallerie tanto temute da Vauban, infersero numerose perdite all'esercito nemico. La battaglia and\u00f2 avanti per tutta l'estate del 1706.\nL'8 giugno il duca della Feuillade mand\u00f2 un messaggero a Vittorio Amedeo, nel quale veniva offerta la possibilit\u00e0 al duca di uscire liberamente da Torino per fuggire dalle bombe. Il Re Luigi aveva dato ordine che non si mettesse a repentaglio la vita del sovrano nemico, ma questi rifiut\u00f2 anche di comunicare l'ubicazione dei suoi appartamenti, affinch\u00e9 non venissero bombardati: \u00abIl mio alloggio \u00e8 l\u00e0 dove la battaglia \u00e8 pi\u00f9 furiosa\u00bb, avrebbe risposto.\nComunque, il duca non aveva intenzione di rimanere in citt\u00e0 per molto: il 17 giugno Vittorio Amedeo II lasci\u00f2 Torino alla testa di cavalieri dando vita ad una lunga serie di azioni di guerriglia nel basso Piemonte che avevano lo scopo di distogliere il maggior numero possibile di truppe dall'assedio della capitale. Effettivamente La Feuillade, lasciato il comando delle operazioni di assedio al generale Chamarande, si lanci\u00f2 al suo inseguimento con quasi uomini, fino a quando il duca di Savoia si rifugi\u00f2 nelle valli occupate dai valdesi. Ritenuti eccessivi i rischi di ingaggiare il nemico in un territorio ostile e ben conosciuto da esso, il duca de la Feuillade fece ritorno al campo dinnanzi a Torino il 20 luglio.\nA seguito della sortita del duca da Torino il comando della piazza militare era passato al generale imperiale Virich von Daun, stretto collaboratore del principe Eugenio. Le operazioni d'assedio andarono comunque avanti portando gli assedianti a ridosso della mezzaluna del Soccorso che proteggeva uno degli accessi alla Cittadella. Nel frattempo la citt\u00e0 veniva sottoposta ad un durissimo e continuo bombardamento di artiglieria.\nBen presto in citt\u00e0, in seguito al blocco totale degli approvvigionamenti dall'esterno, cominci\u00f2 a scarseggiare la polvere nera ed entro breve l'artiglieria piemontese dovette limitare il tiro per non consumarne troppa.\nTra i principali obiettivi dei francesi vi fu lo scovare l'ingresso di un cunicolo per potervi penetrare in massa. L'operazione non si rivel\u00f2 facile: tra il 13 e il 14 agosto venne scoperta un'entrata, e gli assedianti vi penetrarono dopo ingenti perdite. Sembrava gi\u00e0 tutto perduto, ma i piemontesi ricorsero a far esplodere il cunicolo, seppellendo i nemici.\nDieci giorni dopo i francesi si lanciarono in un attacco sanguinosissimo alla Mezzaluna di Soccorso, forti di 38 compagnie di granatieri. I piemontesi si difendevano utilizzando anche materiale infiammabile. Alla fine, la vittoria fu dei torinesi, che costrinsero i nemici a ritirarsi ancora, ma sul campo erano rimasti oltre 400 vittime dalla sola parte sabauda.\n\u00c8 a questo punto che si colloca il celebre episodio di Pietro Micca, che sacrific\u00f2 la propria vita per frenare l'ennesimo attacco francese nelle gallerie sotterranee. La situazione sembrava destinata a precipitare per i piemontesi, tant'\u00e8 che il duca d'Orl\u00e9ans, capitano dell'esercito di Luigi XIV, era arrivato a Torino e voleva darle il colpo di grazia.\nGli assedianti per\u00f2 sapevano che il tempo a loro disposizione era poco, in quanto da maggio il cugino del Duca, il Principe Eugenio di Savoia, comandante in capo delle truppe imperiali, dopo alcuni scontri vittoriosi contro i franco-spagnoli, stava marciando alla testa di un'armata di soccorso composta da circa uomini alla volta di Torino.\nQuando a fine agosto l'armata imperiale si trovava gi\u00e0 in Piemonte, il Principe Eugenio alla testa dell'avanguardia giunse a Villastellone, nei pressi della capitale sabauda. L\u00ec fece accampare i suoi soldati esausti e and\u00f2 ad incontrare il cugino Vittorio Amedeo nella notte del 29..\nLa battaglia.\nIl 2 settembre i due Savoia salirono sulla collina di Superga, da cui si domina l'intera citt\u00e0, per studiare la tattica di controffensiva e decisero di aggirare il nemico impiegando il grosso dell'esercito ed una parte della cavalleria verso la zona nord-ovest della citt\u00e0, la pi\u00f9 vulnerabile, anche se ci\u00f2 comportava un grosso rischio per la vicinanza delle linee francesi.\nQuesti, da parte loro, non potevano fare altro che cercare febbrilmente di rinchiudersi nelle loro stesse trincee; l'arrivo di un contingente di soccorso di tali proporzioni li coglieva chiaramente impreparati. Eugenio si espresse in modo sprezzante:\nIl 5 settembre a Pianezza fu intercettato dalla cavalleria imperiale uno dei convogli diretto al campo francese. Grazie a Maria Bricca fu possibile introdursi l\u00ec dentro da un passaggio segreto. Si tratt\u00f2 di un importantissimo successo strategico da parte del principe Eugenio di Savoia; i francesi avrebbero combattuto con le munizioni razionate.\nIl 6 settembre la manovra di aggiramento port\u00f2 le truppe sabaude a posizionarsi fra i fiumi Dora Riparia e Stura di Lanzo. Lo scontro finale inizi\u00f2 il 7 settembre quando le forze austro-piemontesi si disposero sull'intero fronte e respinsero ogni tentativo di controffensiva dei franco-ispanici.\nIl piano del principe Eugenio prevedeva lo sfondamento dell'ala destra francese, da effettuarsi tramite le disciplinate fanterie prussiane del principe Leopoldo I di Anhalt-Dessau. L'attacco, su questo lato, fu particolarmente sanguinoso, e solo al quarto tentativo i prussiani riuscirono a vincere la resistenza francese. In particolare il reggimento La Marine, che difendeva l'estrema destra francese, si ritrov\u00f2 senza pi\u00f9 munizioni nel bel mezzo dell'attacco decisivo e, senza rinforzi e rifornimenti disponibili, and\u00f2 in rotta.\nA questo punto, dopo aver respinto il contrattacco della cavalleria dell'Orl\u00e9ans, la vittoria era solo una questione di tempo. La cavalleria imperiale fu riorganizzata dal principe Eugenio per distruggere definitivamente quella avversaria, attacco al quale partecip\u00f2 anche Vittorio Amedeo II. Numericamente inferiori, i francesi furono costretti alla fuga verso i ponti di Po, abbandonando al proprio destino l'ala sinistra.\nLe forze imperiali del centro e dell'ala destra avevano il compito di tenere impegnate le truppe francesi contrapposte. Un tentativo di attacco riusc\u00ec a portare alla rottura temporanea del fronte dell'Orl\u00e9ans, il quale si vide costretto ad intervenire con parte della cavalleria per chiudere la falla. In questa azione fu ferito e il Marsin venne colpito a morte. Lucento, potentemente fortificato e difeso da due dei migliori reggimenti francesi, Piemont e Normandie, non venne mai occupato da un assalto, ma fu abbandonato dai difensori, dopo aver coperto la ritirata dei reparti che coprivano il centro e la sinistra francese.\nEpilogo.\nI francesi avevano perduto circa uomini, contro i austro-piemontesi. Nei giorni seguenti, quasi 7.700 francesi caddero ancora negli scontri con i sabaudi o per le ferite riportate.\nVittorio Amedeo II e il principe Eugenio di Savoia entrarono nella citt\u00e0 ormai liberata da Porta Palazzo e si recarono al Duomo per assistere ad un Te Deum di ringraziamento. Sulla collina di Superga, a ricordo della vittoria, venne fatta costruire dai Savoia l'omonima Basilica nella quale tuttora, ogni 7 settembre, viene celebrato un \"Te Deum\".\nArmamenti e soldati.\nIl battaglione di artiglieria che si occup\u00f2 della difesa della citt\u00e0 sabauda fu istituito nel 1696 e comprendeva 6 compagnie con 300 cannonieri. All'inizio dell'assedio, il battaglione si rivel\u00f2 per\u00f2 insufficiente per la gestione di tutte le armi a disposizione e dovette essere integrato con 200 \"Cavalieri\" provenienti dal reggimento \"Piemonte Reale Cavalleria\". Altrettanti uomini di \"Piemonte Reale\" e 700 cavalieri germanici furono invece disposti ad ottemperare ai lavori notturni di riparazione dei danni dell'artiglieria nemica.\nOgnuna delle 6 compagnie di artiglieria sabaude era composta da 36 soldati dei quali 4 bombisti, 1 tamburo, 2 sergenti e 2 caporali. Una compagnia era, inoltre, dedicata alle maestranze e una ai minatori. Il battaglione disponeva di un cappellano e di un chirurgo. I soldati dell'artiglieria indossavano veste e calzoni azzurri e cappello a tricorno nero.\nPer quanto riguarda le armi, un inventario del 1706, elenca le seguenti bocche da fuoco portatili immagazzinate nell'Armeria dell'Arsenale della Cittadella:\nPer soddisfare le esigenze di armamento vennero approntate nuove fucine che affiancavano la fonderia dell'Arsenale Torinese.\nLa fanteria piemontese era invece inquadrata in 10 reggimenti, a cui si aggiungevano quelli mercenari provenienti perlopi\u00f9 dalla Francia (volontari protestanti della Provenza e del Midi) e dalla Svizzera. L'equipaggiamento di un soldato di fanteria sabaudo era costituito da un cinturone munito di fibbia a cui era appesa la spada dotata di elsa di ottone, una baionetta, una gibassiera collocata sul fianco destro e un polverino. I granatieri al posto della gibassiera avevano la granatiera e invece della spada un sabro.\nDella struttura e della quantit\u00e0 delle armate francesi non si hanno molte notizie. Il numero delle artiglierie franco-spagnole \u00e8 ignoto, ma si stima con ragionevole approssimazione, che la \"formidable artillerie\" degli assedianti potesse contare circa 250 cannoni e 60 mortai.\nI francesi, inoltre, facevano largo uso delle cosiddette \"boulets-rouges\", delle palle incendiarie realizzate in ghisa piena che venivano arroventate sui carboni ardenti e poi scagliate nei punti pi\u00f9 sensibili agli incendi della citt\u00e0 assediata.\nDopo la battaglia.\nIn ricordo della battaglia, che cos\u00ec profondamente segn\u00f2 la futura storia piemontese, vennero lasciati dei pilastrini recanti incisa la data \"1706\" e l'effigie della Madonna della Consolata (poich\u00e9 il santuario della Consolata non venne, quasi miracolosamente, danneggiato dalle bombe). Essi furono dislocati nei punti ove lo scontro fu pi\u00f9 cruento, e ancora oggi se ne possono individuare 23 superstiti in vari luoghi.\nSempre per ricordare la battaglia, un futuro quartiere torinese venne battezzato con il nome di Borgata Vittoria e l\u00ec vi fu costruita una chiesa intitolata a Maria. Inoltre, nel centro cittadino, sono presenti numerose vie che ricordano, coi loro nomi, personaggi che si distinsero nella battaglia: da via Pietro Micca a via Vittorio Amedeo II.\nGrandi manifestazioni vennero organizzate per celebrare il bicentenario e il tricentenario della Battaglia: nel 1906, in una Torino ormai divenuta capo industriale d'Italia, l'incarico di commemorare l'episodio bellico venne affidato a Tommaso Villa, sotto il patrocinio del sindaco della citt\u00e0, Secondo Frola. Per l'occasione, vennero organizzati convegni di carattere storico, pubblicati volumi, inaugurati monumenti (tra cui si ricorda quello di Leonardo Bistolfi, davanti alla chiesa della Madonna di Campagna, poi distrutto dai bombardamenti alleati nella II guerra mondiale). La grande attenzione posta intorno all'evento port\u00f2 a dichiarare, il 25 agosto dello stesso anno, la casa natale di Pietro Micca, a Sagliano, quale Patrimonio nazionale.\nIn occasione del terzo centenario, nel 2006, la battaglia venne riproposta attraverso una grande ricostruzione storica, grazie all'intervento di figuranti provenienti dalle associazioni storiche di mezza Europa: a ricordo dell'evento, una mostra tematica venne lasciata fruibile al pubblico nel Mastio della Cittadella di Torino.\nBibliografia.\nAttorno all'assedio di Torino e ai suoi maggiori protagonisti (il Principe Eugenio di Savoia, Vittorio Amedeo II, Pietro Micca) \u00e8 fiorita sin dal Settecento una vasta e costante produzione bibliografica, includente anche opere di grandissimo pregio collezionistico, come quelle, ad esempio, riguardanti le battaglie eugeniane corredate da tavole preziose e ricercate pure singolarmente.\nIl tricentenario, celebrato con notevole intensit\u00e0 di iniziative nel corso del 2006/2007, attraverso l'opera dell'Associazione Torino 1706-2006 (costituita non da soggetti privati ma da circa cinquanta associazioni, istituti culturali, centri di studi e sostenuta dal Comune di Torino, dalla Regione Piemonte, dalla Compagnia di San Paolo e da collaborazioni con altri enti) annovera tra i suoi lasciti durevoli pure un ampio e rilevante aggiornamento della bibliografia sugli eventi legati alla Guerra di successione di Spagna in merito alla quale pare opportuno offrire, a fianco di altre opere anteriori, un quadro dettagliato."}
{"id": "1545716", "revid": "599013", "url": "https://it.wikipedia.org/wiki?curid=1545716", "title": "Minke Booij", "text": "Gioca nel ruolo di difensore.\nHa giocato la sua prima partita in nazionale nel settembre del 1998 contro il Giappone. Da allora ha collezionato pi\u00f9 di 200 presenze e segnato pi\u00f9 di 30 gol. Era la capitana dell'Olanda campione del mondo nel 2006. Ha vinto anche tre Champions Trophy (2000, 2005, 2007). Alle Olimpiadi ha ricevuto una medaglia di bronzo (Sydney 2000) e una d'argento (Atene 2004) e una d'oro (Pechino 2008).\nLa sua squadra di club \u00e8 stata l'HC Den Bosch.\nNel 2006 \u00e8 stata eletta miglior giocatrice del mondo di hockey su prato (World Hockey Player of the Year).\nAnche il fratello Menno \u00e8 nazionale olandese di hockey su prato."}
{"id": "1545717", "revid": "709565", "url": "https://it.wikipedia.org/wiki?curid=1545717", "title": "Louis de Pointe du Lac", "text": "Louis de Pointe du Lac \u00e8 un personaggio immaginario delle \"Cronache dei vampiri\" di Anne Rice. Appare per la prima volta in \"Intervista col vampiro\", quando, disperato per la morte del fratello, accetta di essere trasformato in vampiro da Lestat de Lioncourt. Louis appare successivamente in quasi tutti gli altri romanzi della saga.\n\u00c8 descritto come un vampiro dalla pelle candida e levigata, alto e snello, con capelli neri ed occhi verdi. Nel film Intervista col vampiro viene interpretato dall'attore Brad Pitt.\n\"Intervista col vampiro\".\nLa prima apparizione di questo personaggio \u00e8 nel primo libro delle Cronache, come narratore, quando decide di raccontare tutta la propria vita a Daniel Malloy, un giornalista del XX secolo.\nDa umano era il proprietario di una vasta piantagione, Pointe du Lac, e il maggiore della famiglia dopo la morte del padre. L'incrollabile fede del fratello minore, che Louis aveva sempre assecondato convinto che si trattasse di un sentimento sano, lo conduce sull'orlo della follia, asserendo di avere delle visioni religiose e intimando a Louis di vendere tutti i loro possedimenti per tornare in Francia. Davanti al rifiuto di Louis, il ragazzo muore cadendo da una scala mentre si trovava in una sorta di trance. L'episodio sconvolge Louis, che si ritiene responsabile dell'intera tragedia della vita del fratello, e lo fa cadere in una profonda depressione. Desiderando costantemente la morte ma incapace di suicidarsi, inizia a giocare d'azzardo e dare feste e balli dove partecipano anche assassini e criminali, determinato a porre fine alla sua vita.\nChi accoglie il suo \"invito\" \u00e8 per\u00f2 Lestat, un vampiro. Quest'ultimo gli offre l'immortalit\u00e0 in cambio di un posto per s\u00e9 e per il padre cieco nella piantagione e promettendogli di divenire il suo maestro e la sua guida. Louis accetta, ma il suo comportamento, una volta trasformato, \u00e8 assai differente da quello di Lestat: continua ad avere una passione viscerale per l'arte, che considera qualcosa in grado di avvicinarlo ai mortali come nient'altro, acquista un grande rispetto per la vita umana e per lungo tempo si rifiuta di uccidere altri uomini, tentando di sopravvivere col sangue degli animali e sentendosi disperatamente solo.\nLui e Lestat vivono in una relativa pace per quattro anni, al termine dei quali il padre di quest'ultimo muore e sono costretti a scappare in citt\u00e0, a New Orleans, a causa degli schiavi: dopo aver sospettato per molto che il padrone e Lestat non fossero umani e che Lestat fosse l'autore di orribili delitti nella piantagione, ne hanno la conferma e si ribellano mettendoli in serio pericolo.\nEntrambi tentano di adattarsi alla loro nuova convivenza a Rue Royale, in un sontuoso palazzo, ma la sete di Louis si fa insopportabile, finch\u00e9, sul punto di lasciare Lestat, finisce per succhiare il sangue ad una bambina orfana, Claudia, fino a portarla sulla soglia della morte. Lestat la vampirizza per salvarla (e per impedire a Louis di andarsene) e fa di lei la loro figlia. Claudia scopre un gusto per uccidere simile a Lestat e un amore per l'arte affine a Louis, e rimangono insieme per sessantacinque anni.\nIn questo periodo, Louis stesso \u00e8 cambiato: uccide le sue vittime in fretta in modo da evitargli una lenta agonia\u2014non a caso Lestat gli d\u00e0 il soprannome di \"Morte Misericordiosa\", \"Merciful Death\" nell'originale\u2014e il suo sentimento di spasmodica nostalgia per la vita umana si \u00e8 di parecchio affievolito, permettendogli di trovare una parvenza di stabilit\u00e0.\nNondimeno, nel momento in cui Claudia comincia a trovare insostenibile la sua esistenza di donna intrappolata nel corpo di una bambina e decide di porre fine all'arroganza di Lestat assassinandolo, lui la segue immediatamente in Europa, alla ricerca di altri vampiri come loro. Si sono quasi arresi una volta capitati a Parigi (luogo che su Louis ha sempre esercitato un discreto fascino, essendo la madre di New Orleans), quando sono i loro simili a trovare loro: entrano in contatto con una comunit\u00e0 di vampiri-attori guidata da Armand, un vampiro di quattrocento anni con l'aspetto di un diciassettenne dalla straordinaria bellezza. Louis ne subisce il fascino, trovando in Armand il maestro che Lestat non \u00e8 mai stato per lui, ma Claudia sente minacciata sia la propria incolumit\u00e0 che l'amore di Louis verso di lei.\nLa situazione gi\u00e0 di per s\u00e9 in bilico sfocia in tragedia quando Lestat, ancora vivo, si presenta al Teatro dei Vampiri rivelando di essere stato sul punto di morire per mano di Claudia. Lei viene esposta alla luce solare e uccisa, mentre Louis \u00e8 salvato da Armand.\nReso cieco dalla brama di vendetta per la figlia-amante perduta, Louis perde la ragione e incendia il Teatro, condannando i vampiri a morte. Riprende i suoi vagabondaggi in giro per il mondo, stavolta con Armand al suo fianco e senza una meta n\u00e9 prospettive precise, fin quando torna a New Orleans, che malgrado tutto continua a considerare casa sua.\nL\u00ec incontra di nuovo Lestat, ormai ridotto ad un relitto: non riesce a cacciare niente a parte topi e gatti, n\u00e9 ad accettare i cambiamenti del XX secolo, e ben presto viene abbandonato dal vampiro con cui convive. Louis \u00e8 impietosito dalla sua condizione disperata, ma capisce che, se torner\u00e0 con lui, torner\u00e0 anche alla depressione e alla solitudine della sua vita di un tempo, cos\u00ec lo lascia. Perfino Armand, rendendosi conto di non poter fare altro per Louis, si allontana.\nA questo punto di \"Intervista col Vampiro\" il giornalista chiede di poter ricevere l'immortalit\u00e0 per poter guardare il mondo con i medesimi occhi di Louis; quest'ultimo sente di aver commesso un ulteriore fallimento, perch\u00e9 non \u00e8 riuscito a fargli comprendere la follia e l'alienazione a cui sarebbe condannato se scegliesse quella non-vita.\nScelti dalle Tenebre.\nIn questo libro Louis compare poco; \u00e8 presente solo nel finale, quando incontra Lestat dopo quasi mezzo secolo di distanza. Alla luce delle rivelazioni di Lestat nella sua autobiografia, il personaggio di Louis appare ridimensionato: ha frainteso e mentito, ponendo in una luce negativa quello che in fondo era anche il suo amante. Ma la dolcezza con cui si riavvicina a lui, il suo pentimento e il suo desiderio di stargli di nuovo vicino sono cos\u00ec potenti che Lestat non pu\u00f2 continuare ad essere arrabbiato e riesce a perdonarlo.\nInoltre, scopriamo che Louis ha esercitato fascino su Lestat anche perch\u00e9 aveva molti tratti in comune con Nicolas de Lenfent, il primo amore di Lestat: il suo cinismo, la sua autodistruttivit\u00e0, la sua passione per l'arte e la capacit\u00e0 disperata di credere e non credere al contempo. Cosicch\u00e9 anche la figura di Louis si arricchisce di particolari nuovi, nuovi termini di paragone, pur rimanendo marginale per buona parte di Scelti dalle Tenebre."}
{"id": "1545718", "revid": "767487", "url": "https://it.wikipedia.org/wiki?curid=1545718", "title": "Tank (gruppo musicale)", "text": "I Tank sono un gruppo musicale heavy metal britannico, fondato nel 1980 dal bassista Algy Ward dopo aver lasciato i The Damned. La band \u00e8 parte integrante dell'ondata NWOBHM.\nStoria.\nNel 1980 Algy Ward, giovane scapestrato appassionato di guerra, venne estromesso dalla band punk rock The Damned, in cui suonava il basso, a causa del suo scarso impegno. Ward decise di dar subito vita ad un nuovo gruppo, ispirato da altre realt\u00e0 di quel periodo come Mot\u00f6rhead e Venom, ed inizi\u00f2 a cercare musicisti disposti ad unirsi a lui. Dopo un breve periodo di ricerca, il bassista incontr\u00f2 due fratelli, Peter e Mark Brabbs, rispettivamente chitarrista e batterista, che erano alla ricerca di nuove esperienze musicali, e li ingaggi\u00f2. Ward stesso decise di occuparsi anche del ruolo di cantante e nacquero i Tank. I tre ragazzi iniziarono a farsi conoscere suonando nei dintorni, componendo comunque materiale proprio, e nel 1981 registrarono un primo singolo, \"Don't Walk Away\". Grazie a questo singolo, il gruppo fu notato da \"Fast\" Eddie Clarke, chitarrista dei Mot\u00f6rhead, che, interessato dalle potenzialit\u00e0 dei tre, decise di metterli sotto contratto. Nel 1982 il gruppo pubblic\u00f2 quindi il suo primo album, \"Filth Hounds of Hades\", che riscosse un buon successo e la band part\u00ec in tour con i Mot\u00f6rhead. Di ritorno dal tour, il gruppo incise e pubblic\u00f2 il suo secondo album, \"Power of the Hunter\", ed inizi\u00f2 a lavorare sul suo terzo album, pubblicando prima un singolo, \"Echoes of a Distant Battle\". Durante le registrazioni, per\u00f2, il gruppo sent\u00ec il bisogno di stabilizzare la formazione con l'aggiunta di un secondo chitarrista. Il nuovo membro scelto dal gruppo fu Mick Tucker, giovane amico di Ward proveniente da altre formazioni come Axis e White Spirit. Le registrazioni furono completate e il terzo album, intitolato \"This Means War\", fu pubblicato nel 1983. Poco dopo la pubblicazione, tuttavia, alcune tensioni tra i membri del gruppo, in particolare tra Ward e i fratelli Brabbs, spinsero questi ultimi ad abbandonare il gruppo. I due membri rimasti iniziarono a cercare nuovi membri; mentre la ricerca di un nuovo chitarrista fu facile, quella del batterista si rivel\u00f2 molto complicata a causa della difficolt\u00e0 nel trovare un musicista adeguato. Il ruolo di chitarrista fu affidato a Cliff Evans, una conoscenza di Tucker, che aveva suonato con Paul Di'Anno, ex cantante degli Iron Maiden, mentre il nuovo batterista divenne Michael Bettell, il quale tuttavia dopo poche settimane abbandon\u00f2 la band per screzi con Ward, venendo sostituito da Graham \"Crash\" Crallan, vecchio compagno di Tucker negli White Spirit. Il gruppo procedette con le registrazioni del nuovo album, \"Honour &amp; Blood\", al termine delle quali Crallan abbandon\u00f2 il gruppo. L'album fu pubblicato nel 1984, seguito da un tour coi Metallica, e l'anno successivo la band ingaggi\u00f2 il nuovo batterista Gary Taylor, proveniente da formazioni locali. Per la band si apr\u00ec un periodo concertistico molto fitto, durante il quale inizi\u00f2 la composizione di nuovi pezzi. Il quinto album, \"Tank\", fu registrato nel 1986 e pubblicato l'anno seguente, ma le vendite non furono soddisfacenti come in passato e le tensioni tra i membri del gruppo si aggravarono sempre di pi\u00f9, sfociando in un inevitabile scioglimento nel 1989. Tucker e Evans iniziarono un progetto, mentre Ward lavor\u00f2 prevalentemente come produttore.\nLa reunion.\nNel 1997, Ward fu contattato da Tucker ed Evans, che gli proposero di riunirsi in occasione di un concerto. Ward accett\u00f2, e in seguito all'ottima reazione dei fan al concerto, i tre decisero di riformare i Tank in pianta stabile. Fu ingaggiato come nuovo batterista Steve Hopgood, famoso musicista locale. Gli anni seguenti videro la pubblicazione di molto materiale precedente irrealizzato, mentre Ward si dedicava alla composizione di nuovi pezzi. Nel 2001 Hopgood abbandon\u00f2 il gruppo per motivi personali, venendo sostituito da Bruce Bisland degli Sweet, e nel 2002 fu pubblicato un nuovo album di inediti, \"Still at War\". Nel periodo successivo il gruppo si dedic\u00f2 soprattutto ai concerti, pubblicando di tanto in tanto materiale vecchio dal vivo.\nI problemi legali.\nNel 2007 ad Algy Ward fu diagnosticata una perdita di udito ad un orecchio a causa dei numerosi anni passati a suonare; per questo motivo gli fu consigliato di non esibirsi dal vivo. Ward decise cos\u00ec di sciogliere i Tank, ma Tucker ed Evans vollero continuare a suonare usando lo stesso nome. Si apr\u00ec cos\u00ec una disputa legale sul possessore del nome, tutt'oggi aperta: Ward si considera il membro storico e quindi possessore dei diritti sul nome. Bisland, per evitare problemi, lasci\u00f2 la band, mentre i due chitarristi crearono una nuova lineup, chiamando il bassista Chris Dale (che aveva suonato in passato con Bruce Dickinson) e il famoso cantante Doogie White, che si era esibito con molti artisti e gruppi, tra i quali i Praying Mantis, i Rainbow, i Pink Cream 69 e Yngwie J. Malmsteen, ed aveva partecipato ai provini per diventare nuovo cantante degli Iron Maiden dopo l'abbandono di Dickinson. Come batterista fu chiamato il membro fondatore Mark Brabbs, che dopo poche prove tuttavia se ne and\u00f2, non essendo interessato alla proposta, e venendo sostituito da Dave Cavill. Nel 2010 il gruppo pubblica un nuovo album, War Machine, e parte in tour, durante il quale Cavil (uscito per dedicarsi ad un nuovo gruppo) viene sostituito da Mark Cross, famoso batterista ex membro di Helloween, Firewind e Metalium. Al termine del tour, nel 2012, Cross abbandona la band e viene richiamato l'ex membro Hopgood, con il quale il gruppo si reca in studio per registrare un nuovo lavoro, War Nation, seguito da un album dal vivo. Nell'aprile del 2013, durante un tour inglese, White, che sta registrando un album con Michael Schenker, viene temporaneamente sostituito da ZP Theart, ex membro dei Dragonforce e attualmente negli I Am I. Agli inizi di giugno, per\u00f2, la disputa legale si riapre: Ward, infatti, pubblica un album, \"Breath of the Pit\", interamente suonato e prodotto da lui, usando il nome di Tank, attribuendosi tutti i diritti sul nome."}
{"id": "1545723", "revid": "38120", "url": "https://it.wikipedia.org/wiki?curid=1545723", "title": "Coloro-che-devono-essere-conservati", "text": ""}
{"id": "1545725", "revid": "144796", "url": "https://it.wikipedia.org/wiki?curid=1545725", "title": "Leopold Joseph von Daun", "text": ""}
{"id": "1545729", "revid": "3732", "url": "https://it.wikipedia.org/wiki?curid=1545729", "title": "Porto Corsini", "text": "Porto Corsini \u00e8 una localit\u00e0 balneare della Riviera Romagnola e frazione del comune di Ravenna. Fu costruito su entrambe le sponde della foce del canale Candiano, a 13\u00a0km dalla citt\u00e0. Oggi solo l'abitato sulla sponda nord del canale prende il nome di Porto Corsini, mentre la parte sulla sponda sud ha assunto dal 1930 la denominazione di Marina di Ravenna. Amministrativamente, \u00e8 inserito nella circoscrizione n. 4 \"del Mare\", con sede a Marina di Ravenna. \nDal XVIII secolo fino alla prima guerra mondiale Porto Corsini \u00e8 stato lo scalo portuale di Ravenna.\nStoria.\nLe origini di Porto Corsini risalgono alla prima met\u00e0 del Settecento. Nacque come porto della citt\u00e0 in sostituzione dell'antico scalo esistente alla foce canale Panfilio (o Pamfilio), posto pochi km a sud-est della citt\u00e0 (l'unica vestigia del porto Candiano oggi visibile \u00e8 la \"Torraccia\", torre di avvistamento e di guardia). Verso il 1737 il Panfilio fu scelto come nuovo alveo dei Fiumi Uniti. Sul corso d'acqua, infatti, furono fatti confluire artificialmente i fiumi Ronco e Montone. L'antico porto canale venne abbandonato.\nIl nuovo scalo venne costruito nel 1748 per volere del cardinal Lorenzo Corsini (poi Papa Clemente XII), presso la foce del nuovo canale artificiale (Canale Corsini), realizzato allargando il canale della Bajona (oggi Baiona). L'area portuale fu edificata alla foce del canale di scolo Fossina, ove esisteva gi\u00e0 un approdo per i pescatori.\nL'attivit\u00e0 principale della zona era la compravendita di pesce. Il mercato del pesce era sostenuto e favorito dai monaci di S. Vitale, in quanto proprietari delle aree costiere situate a settentrione di Ravenna. L'area su cui sorgeva il porto era invece di propriet\u00e0 dei marchesi Cavalli.\nDopo l'epoca napoleonica il governo pontificio eman\u00f2 un editto per la regolamentazione del mercato dei prodotti ittici e rilev\u00f2 la propriet\u00e0 del porto. Nel corso del XIX secolo, lo scalo crebbe costantemente fino a diventare, durante il pontificato di Papa Pio IX, \"il pi\u00f9 frequentato ed il pi\u00f9 centrale pel commercio delle quattro Legazioni\". Inoltre il porto di Ravenna era:\nNel 1847 attracc\u00f2 a Porto Corsini la prima nave a vapore. Il porto di Ravenna era, tra quelli dello Stato Pontificio, il primo per i rifornimenti dall'estero. Le importazioni dello scalo ravennate, infatti, superavano largamente le esportazioni. Alla met\u00e0 del secolo la somma del movimento annuale merci era pari a 25.000 tonnellate.\nLa maggior parte della merce importata arrivava dall'Impero austriaco. Circa un terzo era costituito da materie prime (metalli, legname da costruzione e manifatture) e prodotti di consumo (tra cui spicca il tabacco ungherese). Le esportazioni invece vertevano quasi esclusivamente sui prodotti dell'agricoltura. La canapa rappresentava, da sola, il 53% del valore esportato. Il secondo prodotto erano le granaglie: mais e grano.\nNel 1860, un anno dopo l'accorpamento della Legazione delle Romagne al nuovo stato italiano, lo scalo ottenne il riconoscimento di \u201cporto nazionale\u201d. Nel 1863 venne costruito un nuovo faro, a testimonianza del continuato interesse per lo sviluppo del porto. In seguito il faro divenne sede della Capitaneria di Porto. Nello stesso anno fu realizzato il collegamento ferroviario di Ravenna con l'importante linea Bologna-Ancona (Ferrovia Castelbolognese-Ravenna). Le merci arrivate a Porto Corsini poterono quindi essere caricate sui treni a Ravenna e da qui raggiungere il resto del Paese.\nNel 1872 la \u00abSociet\u00e0 Balnearia\u00bb (nata a Ravenna l'anno prima per promuovere iniziative che ravvivassero il litorale) impiant\u00f2 sulla spiaggia uno \"stabilimento balneario\". Si trattava di una lunga costruzione in legno, composta da cabine disposte in successione parallelamente alla battigia. Alla fine della stagione calda veniva smontata per essere rimontata all'inizio dell'estate dell'anno seguente. Fu il primo lido attrezzato nel territorio del Comune di Ravenna. Nei successivi quarant'anni per\u00f2 la frequentazione della costa fu sporadica, a conferma dello scarso successo incontrato dal turismo balneare nell'Ottocento. La presenza dei turisti diventer\u00e0 costante solamente a partire dagli anni venti del XX secolo.\nPorto Corsini \u00e8 il porto romagnolo pi\u00f9 vicino a un'area particolarmente ricca di pesce, che si estende per molte miglia al largo di Punta Maestra (foci del Po). All'inizio del XX secolo lo scalo crebbe d'importanza, attirando marinerie da altre localit\u00e0 romagnole (su tutte, Bellaria), che trasferirono le loro imbarcazioni nel porto ravennate. Il mercato del pesce si teneva a Marina, piccolo borgo sulla sponda di levante alla foce del canale Corsini. Nello stesso periodo l'incidenza dei piroscafi sul movimento portuale pass\u00f2 dall'8% al 28%, salendo al 60-70% negli anni dopo il 1910. Successivamente lo scalo ottenne il riconoscimento di porto di seconda classe e sal\u00ec dalla sesta alla quinta posizione nella classifica dei porti adriatici. Nel 1908 entr\u00f2 per la prima volta in porto una nave di oltre duemila t e nel 1911 una di seimila t. Il tonnellaggio complessivo del movimento merci annuale pass\u00f2 dalle 100.000 del 1890 alle 150.000 dei primi anni del nuovo secolo. Nel 1912 fu raggiunto il massimo volume registrato nell'anteguerra: 377.512 tonnellate.\nNei primi mesi del 1915, in vista di un probabile ingresso dell'Italia nella Prima guerra mondiale, Porto Corsini fu attrezzato militarmente con l'allestimento sulla costa di cannoni e di vari impianti militari. La mattina del 24 maggio 1915 (il giorno stesso in cui l'Italia dichiar\u00f2 guerra all'Austria-Ungheria) il cacciatorpediniere nemico \"Scharfsch\u00fctze\" forz\u00f2 il porto penetrando nel canale Corsini, scaricando colpi di cannone su tutto ci\u00f2 che incrociava. L'unica vittima, l'operaio Natale Zen, fu probabilmente il primo caduto italiano del conflitto. Durante il conflitto Porto Corsini fu base militare, idroscalo e sede di guarnigione. Dal porto ravennate partirono torpediniere, sottomarini, M.A.S. e idrovolanti (la 263\u00aa Squadriglia dal 10 novembre 1917) per effettuare incursioni dall'altra parte del mare Adriatico (all'epoca territorio austriaco).\nDopo il conflitto fu ripristinato l'uso civile dello scalo. Nei primi anni venti, a causa del movimento ondoso di traslazione creato dai pesanti e potenti mezzi che entravano nel canale Corsini, molta terra si stacc\u00f2 dalle rive della via d'acqua e si accumul\u00f2 sul letto, riducendone la profondit\u00e0. In alcuni punti il fondale non raggiungeva neanche i 12 piedi (circa 4 metri).\nNello stesso periodo, il podest\u00e0 di Ravenna Celso Calvetti approv\u00f2 il nuovo assetto urbano di Porto Corsini, che assunse definitivamente il nome attuale. Nel 1926 il giovane Eugenio Montale visit\u00f2 Ravenna e Porto Corsini. Qui narr\u00f2 il suo immaginario incontro con la misteriosa figura di \"Dora Markus\", descrivendo sullo sfondo la bellezza della nuova sistemazione urbanistica della localit\u00e0.\nNel 1929 movimento merci arriv\u00f2 a quota 400.000 tonnellate e, dopo un periodo di crisi attraversato nei primi anni trenta, raggiunge il massimo di 500.000 tonnellate nel 1939. Il porto di Ravenna fu inserito nella 1\u00aa classe della 2\u00aa Categoria. Si importavano soprattutto legnami, pietre, calcare, concimi, legumi e cereali dai porti jugoslavi, carbone e grano dall'Ucraina, granoturco dalla Bulgaria e petrolio dalla Romania. Si esportavano: ortaggi (conservati e freschi), cereali, grano e farina.\nZucchero e frutta venivano invece spedite via terra, a dimostrazione del fatto che il mondo produttivo locale era ancora legato al trasporto su ferrovia.\nNel corso della seconda guerra mondiale, Porto Corsini fu colpito da un bombardamento aereo che si protrasse dal 6 al 9 luglio 1944. Furono abbattuti il faro, la torre dell'acquedotto, la chiesa e diverse case. I tedeschi in ritirata, prima dell'evacuazione di Ravenna (3 dicembre 1944), minarono il porto. Le esplosioni arrecarono gravi danni alle strutture. Il secondo conflitto mondiale risult\u00f2 pi\u00f9 devastante del primo, ma gli ingenti finanziamenti dello Stato permisero un rapido ripristino del porto.\nNel secondo dopoguerra fu realizzato un collegamento stradale diretto con Ravenna. Fino ad allora gli abitanti di Porto Corsini dovevano attraversare il Candiano col traghetto perch\u00e9 l'unica strada per la citt\u00e0 partiva da Marina di Ravenna. Negli anni 1950 fu realizzata via Baiona, strada di 8km che inizia nei pressi del cimitero monumentale e conduce direttamente a Porto Corsini. L'infrastruttura principale \u00e8 l'attraversamento del canale Baiona. Nel 1956 fu realizzato un ponte Bailey con finanziamenti privati. Nel 1972 fu sostituito dall'attuale ponte in cemento precompresso, costituito da un'unica travata di 50 m.\nDescrizione.\nPi\u00f9 antico rispetto agli altri Lidi Ravennati (fino al 1930 dava il nome anche all'abitato che sorgeva a sud del canale, che solo successivamente ha preso il nome di Marina di Ravenna), non \u00e8 oggi n\u00e9 fra i pi\u00f9 sviluppati, n\u00e9 fra i pi\u00f9 frequentati turisticamente. Si caratterizza tuttavia per un turismo trasversale, beneficiando della presenza della retrostante Pineta San Vitale e di tutta l'area palustre e valliva che si sviluppa a nord del Candiano (e facente parte del Parco regionale del Delta del Po), e costituendo sovente meta per escursioni naturalistiche e attivit\u00e0 come il cicloturismo, il podismo, la pesca sportiva e inoltre il windsurf, il kitesurf, e gli sport velici in generale. Porto Corsini \u00e8 collegato a Marina di Ravenna da un servizio di trasporto su traghetto sin dal 1966.\nIl 20 giugno 2011 \u00e8 stato aperto, all'imbocco del Canale Candiano dal lato di Porto Corsini, il nuovo \"terminal\" crociere di Ravenna. Nel periodo tra giugno e settembre attraccheranno alla struttura le navi da crociera di tutte le pi\u00f9 grandi compagnie del mondo. Si prevede un flusso di arrivi stimato in circa 75.000 turisti all'anno."}
{"id": "1545731", "revid": "35813", "url": "https://it.wikipedia.org/wiki?curid=1545731", "title": "Diego Innico Caracciolo", "text": ""}
{"id": "1545732", "revid": "767487", "url": "https://it.wikipedia.org/wiki?curid=1545732", "title": "Malabimba", "text": "Malabimba \u00e8 un film horror erotico/pornografico del 1979 diretto da Andrea Bianchi con lo pseudonimo Andrew White.\nIl film, che appartiene al filone horror-sexy del regista italiano, \u00e8 caratterizzato da frequenti riferimenti al satanismo e ne esiste anche una versione con alcuni inserti pornografici realizzati da controfigure.\nTrama.\nNel castello di una facoltosa famiglia viene rievocato, durante una seduta spiritica, lo spirito di Lucrezia, una antenata della casata. Lo spirito di Lucrezia tenta, nella stessa notte, di impossessarsi dell'anima di suor Sofia, la quale vive da tempo nel castello per prendersi cura del paralitico Adolfo, proprietario del castello assieme al fratello Andrea e marito di Nais. Non riuscendovi si impossessa dunque dell'anima dell'adolescente Bimba, figlia di Andrea, che fino ad allora aveva trascorso una vita molto ritirata e riservata.\nNei giorni successivi il comportamento di Bimba muta radicalmente, a causa dell'influsso malefico dell'anima di Lucrezia, e pi\u00f9 volte, ella, inconsciamente, mette in luce i vizi sessuali e perversi dei componenti della propria famiglia, in particolar modo della nonna e della zia Nais, e sottolinea la vita lussuriosa e depravata che si conduce all'interno del castello. La ragazza non solo si d\u00e0 a pratiche di autoerotismo sfrenate ma arriva anche a provocare la morte per infarto dello zio infermo praticandogli una fellatio. I componenti della famiglia, preoccupati, affidano la ragazzina alle cure di suor Sofia. Il rapporto tra Bimba e suor Sofia diventa, a poco a poco, sempre pi\u00f9 confidenziale e fra le due nasce un'affettuosa amicizia.\nMa in realt\u00e0 Bimba, soggiogata dall'anima di Lucrezia, tenta di adescare sessualmente la povera suora che, pur ribellandosi, non riesce a resistere. Alla fine Bimba e suor Sofia hanno un rapporto sessuale e Lucrezia riesce ad impossessarsi del corpo della suora. Bimba a questo punto \u00e8 salva, ma suor Sofia, sconvolta per aver ceduto alla tentazione, decide di suicidarsi.\nProduzione.\nIl film fu prodotto da Gabriele Crisanti, poi produttore de \"Le notti del terrore\", diretto anch'esso da Andrea Bianchi, \"La bimba di Satana\", diretto da Mario Bianchi e \"Patrick vive ancora\", diretto da Mario Landi. Le riprese vennero effettuate nel Castello Piccolomini di Balsorano. Fu l'unico film interpretato dall'allora diciannovenne francese Katell Laennec.\nIl copione di \"Malabimba\" venne scritto da Piero Regnoli, le cui sceneggiature degli anni settanta indugiavano spesso in aspetti morbosi e nell'erotismo pi\u00f9 spinto.\nMariangela Giordano ricord\u00f2 che il film fu girato nel marzo 1979 in dodici giorni circa, lavorando \"notte e giorno anche nei weekend\" Dichiar\u00f2 anche di essersi ammalata sul set durante la lavorazione ma che il produttore, il fidanzato Gabriele Crisanti, non aveva una copertura assicurativa per la produzione, e quindi lei non pot\u00e9 andare all'ospedale fino al termine delle riprese.\nDistribuzione.\nLa versione iniziale del film sottoposta alla commissione di censura aveva una durata di 84 minuti e 45 secondi, ma in realt\u00e0 ad essere distribuita pi\u00f9 diffusamente fu una versione pi\u00f9 lunga con l'inclusione di inserti hardcore. Nello specifico fece scalpore una scena particolarmente \"hard\" dove la Laennec (presumibilmente una controfigura nelle scene ravvicinate) esegue una fellatio al personaggio dello zio Adolfo. Il direttore della fotografia Franco Villa neg\u00f2 di aver girato scene pornografiche per il film, dichiarando che quanto veniva mostrato nei cinema non era opera sua. Il film usc\u00ec nelle sale italiane il 22 settembre 1979.\nHome video.\nAttualmente (2018) non esiste una versione italiana del film in formato DVD, tuttavia, \u00e8 presente da anni sul mercato una doppia edizione statunitense con audio italiano contenente le due versioni del film (quella soft e quella hard).\nStile.\nLa pellicola si inserisce nel filone dei film degli anni settanta influenzati da film quali \"L'esorcista\" di William Friedkin, come anche dalle pellicole del gotico all'italiana degli anni sessanta. Lo storico cinematografico Roberto Curti fece notare come i film del genere gotico nostrano, a partire dal 1979, si ibridarono con elementi di carattere erotico o softcore che in genere presero il sopravvento sulla narrativa e sulla linearit\u00e0 della trama."}
{"id": "1545733", "revid": "423521", "url": "https://it.wikipedia.org/wiki?curid=1545733", "title": "Slovnaft Bratislava", "text": ""}
{"id": "1545734", "revid": "486946", "url": "https://it.wikipedia.org/wiki?curid=1545734", "title": "Anisodoris nobilis", "text": ""}
{"id": "1545738", "revid": "38120", "url": "https://it.wikipedia.org/wiki?curid=1545738", "title": "Rainin in paradize", "text": ""}
{"id": "1545740", "revid": "339392", "url": "https://it.wikipedia.org/wiki?curid=1545740", "title": "\u00d6sters V\u00e4xj\u00f6", "text": ""}
{"id": "1545744", "revid": "1305772", "url": "https://it.wikipedia.org/wiki?curid=1545744", "title": "Tokimeki Memorial 2", "text": " \u00e8 un simulatore di appuntamenti della Konami secondo capitolo della serie Tokimeki Memorial.\n\"Tokimeki Memorial 2\" \u00e8 stato pubblicato per la PlayStation nel 1999. Sviluppato su 5 CD, utilizza il sistema \"Emotional Voice System (EVS)\", quando le ragazze pronunciano il nome del giocatore. In realt\u00e0 l'EVS \u00e8 usato solo per i personaggi di \"Hikari Hinamoto\" e \"Kasumi Asou\" nel gioco di base. Il gioco fu un enorme successo in Giappone, pur non distaccandosi di troppo dal canovaccio usato per il primo capitolo. Differente rispetto a all'enfasi che viene data all'opzione \"bomba\".\nCollegamenti esterni.\nSito ufficiale"}
{"id": "1545748", "revid": "709565", "url": "https://it.wikipedia.org/wiki?curid=1545748", "title": "Bianca Solderini", "text": "Bianca Solderini \u00e8 un personaggio immaginario della saga delle \"Cronache dei vampiri\" di Anne Rice. Appare per la prima volta in \"Armand il vampiro\", quando il vampiro Marius le chiede aiuto, dopo che la congrega romana di Santino ha distrutto la sua casa, ucciso i suoi apprendisti e rapito Armand.\nIn seguito Bianca viene trasformata in vampiro da Marius e lo aiuta nei secoli successivi nella guardia a \u201cColoro-che-devono-essere-conservati\u201d. Quando, dopo tre secoli di vita assieme, Marius incontra di nuovo Pandora, Bianca lo lascia disgustata. Viene intravista un'ultima volta da Armand nella Parigi di met\u00e0 '800."}
{"id": "1545750", "revid": "1543377", "url": "https://it.wikipedia.org/wiki?curid=1545750", "title": "Anna Hyde", "text": "Biografia.\nNacque tra il 12 e il 22 marzo presso Windsor, nella contea di Berkshire da Francis (figlia di Sir Thomas Aylesbury) e da Edward Hyde, dal 1661 primo Duca di Clarendon. Nel 1659, nella citt\u00e0 olandese di Breda spos\u00f2 Giacomo Stuart in una cerimonia segreta. Mentre la famiglia reale era esule visti gli sconvolgimenti provocati dalla guerra civile e dal Protettorato di Oliver Cromwell e del figlio Richard, il padre di Anna, Edward, non a conoscenza del matrimonio della figlia, rimase sempre fedele alla causa monarchica e vicino a Carlo II.\nDopo la restaurazione della monarchia, la coppia si spos\u00f2 con una cerimonia ufficiale il 3 settembre 1660 a Londra. Appena due mesi dopo l'evento nacque il primo figlio della coppia, Carlo, che per\u00f2 mor\u00ec nell'infanzia. Degli otto figli che Anna partor\u00ec sopravvissero soltanto due femmine, Maria ed Anna, che diverranno sovrane d'Inghilterra. Anna Hyde mor\u00ec di cancro dopo aver partorito il suo ultimo figlio, a St. James's Palace il 31 marzo del 1671, a 34 anni.\nLa Duchessa di York si convert\u00ec al cattolicesimo negli ultimi anni di vita, con grande sgomento dei suoi familiari, tutti di fede anglicana. Il marito Giacomo era anch'esso di fede cattolica ma i loro i figli furono allevati secondo regole e modi anglicani su ordine dello zio Carlo II.\nDiscendenza.\nI figli che Anna diede a Giacomo Stuart furono:"}
{"id": "1545759", "revid": "33689", "url": "https://it.wikipedia.org/wiki?curid=1545759", "title": "Amnio Manio Cesonio Nicomaco Anicio Paolino", "text": "Biografia.\nAnicio Paolino apparteneva alla potente \"gens Anicia\" dell'epoca costantiniana: suo padre era, infatti, Amnio Anicio Giuliano, console del 322. Il nome di Anicio Paolino mostra come all'epoca la sua famiglia, molto influente, fosse alleata con molte altre potenti famiglie.\nPaolino fu \"praefectus urbi\" di Roma nel 334-335 e console nel 334.\nFece erigere una statua equestre a Costantino I nel Foro Romano; questa statua, di cui rimane una dedica, era collocata o a occidente della Cloaca o a oriente dei \"Rostra vandalica\"."}
{"id": "1545765", "revid": "125405508", "url": "https://it.wikipedia.org/wiki?curid=1545765", "title": "Forlimpopoli", "text": "Forlimpopoli (: ; \"Framp\u00f9l\" o \"Framp\u00f9la\" in romagnolo; \"Forum Popilii\" in latino) \u00e8 un comune italiano di abitanti della provincia di Forl\u00ec-Cesena in Emilia-Romagna. Dal 2013 fa parte dell'Unione dei comuni della Romagna Forlivese che racchiude in tutto 15 comuni del territorio con capoluogo la citt\u00e0 di Forl\u00ec.\nGeografia fisica.\nIl territorio \u00e8 pianeggiante. Il centro urbano \u00e8 situato sulla Via Emilia (SS9) a 8 chilometri di distanza da Forl\u00ec e 12 chilometri da Cesena. Sorge in una posizione favorevole alle comunicazioni tra la montagna (vallata del Bidente) ed il mare.\nToponimo.\nIl nome di Forlimpopoli \u00e8 di chiara origine romana (Forum Popilii o Forum Livii Popilii) e deriva molto probabilmente da quello del console Publio Popilio Lenate, che avrebbe fondato la citt\u00e0 nel 132 a.C..\nStoria.\nPreistoria.\nIl territorio fu abitato sin dal paleolitico inferiore, come testimoniano alcuni manufatti di selce trovati in anni recenti; si tratta di ciottoli scheggiati, simili a quelli del pi\u00f9 famoso giacimento di Monte Poggiolo (Forl\u00ec) e fabbricati da individui appartenenti al gruppo dell'Homo erectus, circa 700\u00a0000 anni fa.\nIn epoca protostorica il territorio fu percorso e abitato da genti dell'et\u00e0 del bronzo e successivamente sia dagli Umbri, che scendevano dall'Appennino, sia dai Galli provenienti dalla Pianura Padana.\nStoria romana.\nNel territorio forlimpopolese sono ancora oggi visibili tracce di tre successive centuriazioni, che testimoniano l'opera di bonifica agraria e di colonizzazione della pianura effettuata dai Romani a partire dal II secolo a.C.; certamente l'antica via Emilia costituiva l'asse fondamentale del reticolato urbano della citt\u00e0 romana. Nel I secolo a.C. \"Forum Popili\" divenne un \"municipium\", centro coordinatore di un vasto territorio confinante con quelli di Caesena, \"Forum Livii\" (Forl\u00ec), \"Mevaniola\" e Sarsina.\n\"Forum Popili\" si avvantaggiava della vicinanza con il porto ravennate di Civitas Classis, dal quale arrivavano merci e idee provenienti anche dall'oriente, come dimostra la scoperta di una stele funeraria databile al tardo III secolo. Nel V secolo Forlimpopoli divenne sede episcopale. Il suo primo vescovo, secondo la devozione popolare, sarebbe stato l'ateniese Rufillo; sul luogo ritenuto il suo sepolcro, appena fuori dell'abitato, sorse un'abbazia benedettina.\nA partire dal III secolo ebbe inizio un periodo di decadenza economica della citt\u00e0, che si protrasse per tutto l'Alto Medioevo, durante il quale la pianura fu sommersa da disastrose inondazioni e ampie zone coltivate furono abbandonate dagli agricoltori.\nMedioevo.\nNella seconda met\u00e0 del VI secolo l'Italia fu divisa in due a causa dell'invasione dei Longobardi. Forlimpopoli rimase sotto il dominio bizantino e alla fine del secolo entr\u00f2 a far parte dell'Esarcato di Ravenna. Dopo la fine del dominio bizantino in Italia, nell'VIII secolo Forlimpopoli entr\u00f2 a far parte della sfera d'influenza della Chiesa di Ravenna. Nel 943 \u00e8 attestata una fortificazione, designata \"castrum novum\" sui documenti dell'epoca. Attorno al sito sorsero una pieve e un nuovo centro abitato.\nNel 1044 Michele di Silvestro Merenda ricevette l'incarico da parte di Scarpetta Ordelaffi di edificare la \"Civitas Nova\".\nSegu\u00ec la conquista dell'autonomia comunale: documenti dell'epoca ci informano della presenza a Forlimpopoli di consoli e successivamente di un podest\u00e0.\nEt\u00e0 comunale.\nNel secolo XIII la cittadina entr\u00f2 nell'orbita della famiglia degli Ordelaffi che da Forl\u00ec cercava di estendere la propria influenza sulla Romagna.L'azione degli Ordelaffi fu contrastata dalla Santa Sede che riconquist\u00f2 il territorio grazie all'energica azione del cardinale Albornoz. Nel 1360 il cardinale scamp\u00f2 ad un attentato tesogli a Forlimpopoli. L'anno seguente ordin\u00f2 una rappresaglia: la citt\u00e0 fu parzialmente distrutta e le fu tolta la sede vescovile, trasferita nella vicina Bertinoro. In luogo della cattedrale distrutta fu costruita una fortezza, tuttora esistente. Nella \"Descriptio provinci\u00e6 Romandiol\u00e6\" del 1371, Forlimpopoli viene rinominata Salvaterra. Pochi anni dopo, Sinibaldo Ordelaffi, fatta la pace con la Chiesa, fece risorgere Forlimpopoli, con la costruzione di mura cittadine ed il ripristino del toponimo originale.\nEt\u00e0 moderna.\nNei secoli XV e XVI Forlimpopoli fu posseduta da diversi signori, tra i quali Caterina Sforza e Cesare Borgia. Nel 1535 la citt\u00e0 fu concessa dal papa Paolo III, come feudo perpetuo, ad Antonello Zampeschi, alla cui morte successe Brunoro II Zampeschi, che divenne un valoroso condottiero al servizio di Venezia, del papa, del duca di Savoia e del re di Francia. Dal 1592 la Rocca pass\u00f2 ai principi Savelli, che rilevarono i beni degli Zampeschi, e quindi al cardinale Capponi. La successione della famiglia va identificata e riferita al figlio naturale di Antonello Zampeschi: Organtino il Gamorano (o Gammarano). Ultimo erede fu Cosimo Cammarano Zampeschi\nDopo la parentesi napoleonica, Forlimpopoli torn\u00f2 sotto il governo pontificio. Durante il Risorgimento la cittadina partecip\u00f2 attivamente ai moti liberali, in particolare a quelli del 1831.\nNel 1851 fu saccheggiata dalla banda del famigerato Stefano Pelloni, detto \"il Passatore\"; tra le vittime della rapina anche il padre e una sorella di Pellegrino Artusi, futuro autore dell'opera \"La scienza in cucina e l'arte di mangiar bene\".\nDopo l'unit\u00e0 d'Italia.\nNel 1890 fu istituita una Regia Scuola Normale Maschile per la preparazione degli insegnanti elementari, grazie anche al sostegno del poeta Giosu\u00e8 Carducci che si interess\u00f2 direttamente per l'ottenimento dell\u2019autorizzazione da parte del Ministero della Pubblica Istruzione. Nei primi decenni il direttore fu il fratello del poeta, Valfredo Carducci. A quest'uultimo \u00e8 tuttora intitolato l'istituto, oggi denominato Liceo delle Scienze Umane.\nNegli anni Trenta vennero costruiti vari edifici nello stile dell'epoca, tra cui nel 1935 quello della Giovent\u00f9 italiana del littorio, attualmente adibito a polo liceale. Durante la seconda guerra mondiale Forlimpopoli fu gravemente danneggiata dal passaggio del fronte e diversi suoi abitanti parteciparono alla Resistenza, fino alla liberazione della citt\u00e0, avvenuta il 25 ottobre dell'anno 1944.\nIl Comune fa parte dell'Associazione \"Borghi Autentici d'Italia\" e del Movimento Patto dei Sindaci.\nMonumenti e luoghi d'interesse.\nArchitetture religiose.\nSi segnala anche, in localit\u00e0 Forn\u00f2, nel comune di Forl\u00ec, ma nel vicariato di \"Bertinoro-Forlimpopoli\", il quattrocentesco santuario di Santa Maria delle Grazie, caratteristica chiesa a pianta rotonda.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nAccanto alla lingua italiana, \u00e8 parlata anche la lingua romagnola nella sua locale variante, rientrante nell'area dialettale della pianura ravennate-forlivese.\nCultura.\nCasa Artusi.\n\u00c8 il centro culturale cittadino. Comprende la Biblioteca civica e un centro di cultura gastronomica. Inaugurata nel 2007, Casa Artusi comprende ristorante, cantina e museo. Nella biblioteca sono conservate: la Collezione Artusiana, (archivio e libreria di Pellegrino Artusi, tutte le edizioni de \"La scienza in cucina\" e la letteratura sull'Artusi) e la Raccolta di gastronomia italiana (collezione storica e moderna di libri, riviste, documenti multimediali di argomento gastronomico).\nEconomia.\nCon un'economia basata su artigianato e agricoltura in cui spiccano le coltivazioni di pesche e barbabietole, il comune gode dell'indotto economico determinato dalle grandi industrie presenti nella zona limitrofa forlivese. \u00c8 stata sede, per molti anni, di un importante zuccherificio poi smantellato."}
{"id": "1545768", "revid": "31886", "url": "https://it.wikipedia.org/wiki?curid=1545768", "title": "Mos\u00e8 Luzzatto", "text": "La sua eredit\u00e0 \u00e8 associata ai suoi scritti sullo \"Zohar\", anche se viene dai pi\u00f9 ricordato per l'aspetto etico del suo insegnamento, in particolare attraverso il trattato \"Mesillat Yesharim\" (\"Il cammino dei giusti\").\nBiografia.\nIn Italia.\nNato nel ghetto di Padova, ricevette un'educazione classica, sia ebraica che italiana, mostrando sin da giovanissimo una predilezione per la letteratura. Egli potrebbe aver frequentato l'Universit\u00e0 di Padova e certamente faceva parte di un gruppo di studenti che notoriamente si interessava di misticismo e alchimia. Con la sua vasta conoscenza di studi religiosi, arti e scienze divenne rapidamente la figura dominante di quel gruppo. I suoi scritti dimostrano padronanza del \"Tanakh\", del \"Talmud\", dei commentari rabbinici e dei codici della legge ebraica. Scrisse da ragazzo il dramma allegorico \"Sansone e i filistei\".\nIl punto di svolta nella sua vita avvenne all'et\u00e0 di venti anni quando afferm\u00f2 di aver ricevuto istruzioni direttamente da un essere mistico conosciuto come il \"magghid\". Storie simili non erano estranee ai circoli cabalistici ma non se n'era mai sentito parlare da qualcuno in cos\u00ec giovane et\u00e0. I suoi colleghi erano affascinati dai riassunti scritti di queste divine lezioni, ma le autorit\u00e0 superiori dei rabbini veneziani erano molto scettiche e minacciarono di scomunicarlo.\nQuesti scritti (o dettati), dei quali solo una piccola parte \u00e8 sopravvissuta, descrivono la convinzione di Luzzatto secondo la quale lui e i suoi seguaci rappresentassero figure chiave nel dramma messianico che stava per iniziare. Identificando uno dei suoi seguaci come il Messia figlio di Davide, assunse per se stesso il ruolo di Mos\u00e8 affermando che egli era la sua reincarnazione. Secondo Luzzatto Mos\u00e8 era collocato al di sopra del Messia ed era il vero catalizzatore per la Redenzione.\nMinacciato di scomunica e dopo molte discussioni, Luzzatto alla fine giur\u00f2 di non trascrivere pi\u00f9 le lezioni del \"magghid\", n\u00e9 di insegnare il misticismo. Nel 1735 Luzzatto lasci\u00f2 l'Italia per Amsterdam, credendo che in un ambiente pi\u00f9 liberale sarebbe stato in grado di proseguire i suoi studi. Passando dalla Germania fece appello alle locali autorit\u00e0 rabbiniche perch\u00e9 lo proteggessero dalle minacce dei rabbini italiani. Questi rifiutarono, costringendolo a firmare un documento in cui affermava che tutti gli insegnamenti del \"magghid\" erano falsi. Quasi tutti i suoi scritti furono bruciati e solo alcuni sopravvissero. Dagli scritti sullo \"Zohar\", nel 1958, riapparvero i \"70 Tiqqunim Hadashim\", inaspettatamente conservati nella Biblioteca Bodleiana di Oxford.\nQuesti Tikounim sono \"arrangiamenti\" di pensieri ed espongono 70 diversi ed essenziali modi per utilizzare l'ultimo verso del Chumash (Pentateuco). Insegnati parola per parola in aramaico dal magghid del Ramchal, questi affiancano i \"70 Tikouney haZohar del Rashbi\", i quali espongono le 70 fondamentali interpretazioni del primo verso del Chumash.\nAmsterdam.\nQuando finalmente Luzzatto raggiunse Amsterdam fu in grado di continuare i suoi studi di Kabbalah relativamente senza ostacoli. Guadagnandosi da vivere come tagliatore di diamanti, egli continu\u00f2 a scrivere ma si rifiut\u00f2 di insegnare. \u00c8 in questo periodo che scrisse la sua grande opera, la \"Mesillat Yesharim\" (1740), essenzialmente un trattato etico con un sottofondo mistico. Il libro, in 26 capitoli, rappresenta un percorso, passo dopo passo, tramite il quale ogni persona ebrea pu\u00f2 superare l'inclinazione al peccato e raggiungere la santit\u00e0. Redatto in un linguaggio rabbinico molto distinto dai suoi precedenti scritti, \u00e8 possibile che sia stato scritto per trovare il legittimo riconoscimento all'interno della locale comunit\u00e0 ebraica.\nUn altro eminente lavoro, \"Derekh ha-Shem\" (\"La via di Dio\"), \u00e8 un testo filosofico sullo scopo di Dio nella Creazione, nella giustizia e nell'etica e sulle finalit\u00e0 della vita umana. Gli stessi argomenti si ritrovano anche in un'opera pi\u00f9 concisa, il \"Maamar Haikarim\" (\"L'articolo sui princ\u00ecpi\") che come il \"Mesillat Yesharim\" \u00e8 stato recentemente tradotto in italiano. Ambedue le traduzioni sono disponibili in rete.\nIl dialogo, definito socratico, \"Da'at Tevunoth\" (\"La conoscenza delle ragioni\") fu scritto nella citt\u00e0 olandese quale anello mancante tra razionalit\u00e0 e Cabala, come una conversazione tra l'intelletto e l'anima che riprese la logica della struttura dei \"dibattiti\" talmudici come mezzo per capire e accettare il mondo che ci circonda.\nUno fra i principali rabbini suoi contemporanei, che ammirava gli scritti di Luzzatto, fu Eliyahu di Vilna, il Gaon di Vilna (1720-1797), che era considerato il pi\u00f9 autorevole saggio della Torah dell'era moderna cos\u00ec come grande cabalista. Egli fu noto per aver detto, dopo aver letto il \"Mesillat Yesharim\" che, se Luzzatto fosse stato ancora in vita, avrebbe camminato da Vilna per raggiungerlo e imparare prostrandosi ai suoi piedi. Vilna non \u00e8 vicina all'Italia, separata da una distanza di circa 2050\u00a0km. Egli afferm\u00f2 che, letta l'opera, i primi otto capitoli non contenevano una parola superflua. Anche Dov Ber di Mezeritch lod\u00f2 il \"Chassid di Padova\" e mise i suoi lavori tra quelli \"chassidici\".\nLuzzatto scrisse anche poesie e drammi molti dei quali laici (anche se molti studiosi identificano anche in questi lavori toni mistici). I suoi scritti sono influenzati fortemente dai poeti ebraici spagnoli e da autori italiani contemporanei.\nIl cantore della sinagoga sefardita di Amsterdam, Abraham Caceres, collabor\u00f2 con Luzzatto per mettere in musica diverse sue poesie.\nAcri.\nFrustrato dall'impossibilit\u00e0 di insegnare la Cabala ebraica, Luzzatto lasci\u00f2 Amsterdam per la Terra Santa nel 1743, stabilendosi a San Giovanni d'Acri. Tre anni dopo (il 26 Iyar 5506) lui e la sua famiglia morirono di peste. Solo cento anni dopo Luzzatto venne riscoperto dal \"Movimento Mussar\", che adott\u00f2 i suoi lavori etici. Fu il grande etico della Torah, il rabbino Israel Salanter (1810-1883), a mettere il \"Mesillat Yesharim\" al centro del Mussar (etico), il curriculum delle principali Yeshivot dell'Europa orientale.\nGli scrittori della Haskalah, l'Illuminismo ebraico, per i suoi scritti laici lo dichiararono fondatore della moderna letteratura ebraica. Anche suo cugino, il poeta Ephraim Luzzatto (1729\u20131792), esercit\u00f2 una notevole influenza sugli albori della moderna poesia ebraica.)\nSebbene sia stato stabilito dagli studiosi che la sua tomba si trova a Kfar Yassif, il posto della sua sepoltura \u00e8 tradizionalmente collocato vicino al saggio del Talmud rabbino Akiva di Tiberiade, nel nord di Israele.\nLa sinagoga che egli costru\u00ec, e nella quale preg\u00f2, fu rasa la suolo dal governante beduino della citt\u00e0, Daher el-Omar, nel 1758, che ci costru\u00ec sopra una moschea. Al suo posto gli ebrei di Acri ricevettero una piccola costruzione al nord della moschea che funziona tuttora come sinagoga e porta il nome del Ramchal; durante gli ultimi anni la sinagoga \u00e8 stata restaurata ed \u00e8 stata aperta al vasto pubblico.\nNel 2007 sono stati celebrati i 300 anni dalla sua nascita.\nOpere.\nQueste, probabilmente, sono le maggiori opere di Luzzatto:"}
{"id": "1545776", "revid": "1543377", "url": "https://it.wikipedia.org/wiki?curid=1545776", "title": "Institutional Network of the Universities from the Capitals of Europe", "text": "Institutional Network of the Universities from the Capitals of Europe (in italiano: \"rete istituzionale delle universit\u00e0 dalle Capitali d'Europa\"), conosciuta anche come UNICA, \u00e8 una rete di quarantuno universit\u00e0 che hanno sede nelle capitali europee.\nStoria.\nVenne fondato nel 1990 su iniziativa dell'Universit\u00e9 Libre di Bruxelles. Lo scopo del network, \u00e8 di promuovere l'eccellenza accademica, l'integrazione e la cooperazione tra le sue universit\u00e0 appartenenti.\nMembri.\nElenco dal sito ufficiale:"}
{"id": "1545781", "revid": "1543377", "url": "https://it.wikipedia.org/wiki?curid=1545781", "title": "Municipio 6 di Milano", "text": "Il municipio 6 (\"Barona, Lorenteggio\") \u00e8 una delle nove circoscrizioni comunali di Milano.\nLa sede del Consiglio \u00e8 in viale Legioni Romane 54.\nDescrizione del municipio.\nL'attuale municipio 6 si estende verso sud-ovest dalla cerchia dei Bastioni spagnoli, nel tratto della Darsena di Porta Ticinese, fino ai confini tra la citt\u00e0 e Corsico. Comprende l'area dei quartieri Porta Genova, Giambellino, Lorenteggio e Barona, ed \u00e8 attraversata dal Naviglio Grande. La popolazione complessiva del municipio, tenendo conto anche degli stranieri residenti (15.631 persone, secondo i dati forniti dal Comune aggiornati al 31 dicembre 2006), si aggira sui 150.000 abitanti. Inoltre, una parte del parco agricolo Sud \u00e8 compreso in quest'area.\nSuddivisioni.\nIl municipio 6 comprende i seguenti quartieri: Ticinese-Conchetta, Moncucco-San Cristoforo, Barona, Cantalupa, Ronchetto sul Naviglio-Lodovico il Moro, Giambellino, Porta Genova, Bande Nere, Lorenteggio, Parco dei Navigli e Washington.\nVecchia suddivisione.\nSecondo la vecchia suddivisione, in vigore dal 1978 al 1999, la denominazione \"zona 6\" indicava una parte del territorio attualmente occupato dal municipio 8. L'attuale municipio 6 era suddiviso nella zona 16 (Barona, Ronchetto sul Naviglio), nella zona 17 (Lorenteggio, Inganni) ed una parte della zona 5 (Porta Ticinese, Porta Genova).\nEtnie e minoranze straniere.\nSecondo il Comune di Milano, gli stranieri residenti nel municipio 6 sono 23.400, il 15,67% del totale.\nGli Stati con il maggior numero di residenti nel municipio sono:\nServizi presenti nel municipio.\nBiblioteche rionali.\nNel municipio 6 sono presenti due biblioteche rionali: la biblioteca \"Lorenteggio\", che si trova in via Odazio al centro di un giardino pubblico, e la biblioteca \"Sant'Ambrogio\", nel quartiere della Barona, in via san Paolino 18.\nCentri di aggregazione giovanile.\nI centri di aggregazione giovanile (C.A.G.) offrono servizi ricreativi e didattici rivolti a giovani adolescenti, nei quartieri periferici di Milano.\nI CAG presenti nel municipio 6 sono: il centro \"Paspart\u00f9\" in via Murialdo 9; il centro \"Creta\" in via Zurigo 65; il diurno \"Giambellino\" in via G. Bellini 6; il centro IRDA in via Vignoli 35.\nCentri di aggregazione multifunzionali.\nI centri di aggregazione multifunzionale (C.A.M.) fanno parte di un servizio erogato dal Comune di Milano, tramite le strutture del decentramento, e il loro obiettivo \u00e8 quello di favorire l'aggregazione sociale, lo svolgimento di attivit\u00e0 ricreative, culturali, formative e sportive.\nLe sedi dei C.A.M. nel municipio 6 sono in viale Legioni Romane 54, in via San Paolino 18 e via La Spezia 26.\nIstituti scolastici.\nIl municipio 6 comprende asili nido privati e convenzionati con il Comune di Milano (Arcobaleno) 32 scuole materne, 22 elementari, 15 medie inferiori, 9 medie superiori e una universit\u00e0 (IULM).\nOspedali.\nL'ospedale San Paolo ha sede nel municipio 6.\nCase di Riposo per anziani.\nFamagosta (vicino all'Ospedale San Paolo).\nStazioni.\nStazioni della Metropolitana di Milano:\nStazioni ferroviarie:"}
{"id": "1545788", "revid": "33689", "url": "https://it.wikipedia.org/wiki?curid=1545788", "title": "Domizio Zenofilo", "text": "Zenofilo fece la propria carriera sotto l'imperatore Costantino I; fu \"corrector\" della provincia di Sicilia, poi, nel 320, consolare di Numidia, E infine, tra il 326 e il 333, proconsole d'Africa. Nel 333 fu console \"posterior\" con Flavio Dalmazio, fratello di Costantino I.\nNel 320 condusse un processo contro il donatista Purpurio, vescovo di Limata, che aveva rubato alcune coppe dal tempio di Serapide a Cartagine, in occasione di una sommossa dei cristiani contro i pagani. Il verbale del processo \u00e8 riportato da Optato di Milevis (\"Gesta apud Zenophilum\")."}
{"id": "1545795", "revid": "29244", "url": "https://it.wikipedia.org/wiki?curid=1545795", "title": "Discodoris heathi", "text": ""}
{"id": "1545802", "revid": "120535782", "url": "https://it.wikipedia.org/wiki?curid=1545802", "title": "Diogene di Babilonia", "text": "Biografia.\nNato a Seleucia al Tigri presso Babilonia, Diogene visse probabilmente in un periodo compreso tra il 240 a.C. e il 150 a.C.\nFu educato ad Atene sotto la guida di Crisippo e successe a Zenone di Tarso come capo della scuola stoica ateniese. Si ritiene che, anche se non vi sono fonti antiche a sostegno, fosse stato maestro di Cratete di Mallo poich\u00e9 Diogene era stato scolarca nel II secolo a.C. quando si presume che Cratete avesse frequentato la scuola ad Atene. Ebbe come discepolo Boeto di Sidone.\nIl suo pensiero \u00e8 simile a quello di Crisippo, in particolar modo sulla dialettica, in cui istru\u00ec Carneade. In particolare Diogene prese dal maestro Crisippo l'interesse per l'allegoria come tentativo di razionalizzare la mitologia, e quindi la religione, servendosi anche dell'etimologia come chiave d'interpretazione dei miti.\nCon Carneade e Critolao fece parte di un'ambasceria ateniese inviata a Roma nel 155 a.C. per chiedere la remissione di una pesante multa di 500 talenti imposta agli ateniesi colpevoli di aver distrutto la citt\u00e0 di Oropos. L'ambasceria ebbe successo politico e suscit\u00f2 grande interesse presso gli intellettuali romani e gli uomini di stato come Scipione Emiliano, Gaio Lelio Sapiente, Lucio Furio Filo, attirati dall'arte retorica dei greci. Meno accoglienza ebbero le dottrine di cui erano portatori che apparivano pericolose per la morale tradizionale romana agli occhi dei conservatori come Catone che convinse il senato a rimandare il pi\u00f9 rapidamente possibile l'ambasceria in Grecia\nOpere.\nDiogene fu l'autore di molte opere, delle quali si conoscono solamente i titoli: \nDa vari riferimenti presenti negli scritti di Marco Tullio Cicerone si pu\u00f2 dedurre che Diogene compose anche altre opere riguardanti vari argomenti, come il dovere, il bene ed il piacere."}
{"id": "1545803", "revid": "773636", "url": "https://it.wikipedia.org/wiki?curid=1545803", "title": "Oratorio di Santa Lucia (Perignano)", "text": "Con la titolatura di oratorio di Santa Lucia esisteva una chiesa in Perignano vecchio, localit\u00e0 Santa Lucia (distinta da Sant'Andrea), oggi inglobata in un casolare ancora esistente a nord di Perignano.\nL'edificio \u00e8 attestato esistente gi\u00e0 nel medioevo, quando in Perignano esistevano gli abitati di S. Andrea e di S. Lucia, andati poi spopolandosi in seguito alla politica d'abbandono del territorio pisano perpetrata dai Fiorentini. Quando per\u00f2, nel XIX secolo fu costruita l'attuale parrocchiale di Perignano, il vecchio oratorio fu sconsacrato e adibito ad altro uso.\nIntorno all'oratorio sorgeva il paese di Santa Lucia in Perignano."}
{"id": "1545811", "revid": "254401", "url": "https://it.wikipedia.org/wiki?curid=1545811", "title": "Inquisizione", "text": "L'Inquisizione (dal latino \"inquisitio, \"\"indagine\" \"ricerca\") era l'istituzione ecclesiastica fondata dalla Chiesa cattolica per indagare, mediante un apposito tribunale, i sostenitori di teorie considerate contrarie all'ortodossia cattolica (le cosiddette eresie).\nStoria.\nStoricamente, l'Inquisizione si pu\u00f2 considerare stabilita gi\u00e0 nel Concilio presieduto a Verona nel 1184 da papa Lucio III e dall'imperatore Federico Barbarossa, con la costituzione \"Ad abolendam diversarum haeresium pravitatem\" e fu perfezionata da Innocenzo III e dai successivi papi Onorio III e Gregorio IX, con l'occorrenza di reprimere il movimento cataro, diffuso nella Francia meridionale e nell'Italia settentrionale, e di controllare i diversi e attivi movimenti spirituali e pauperistici.\nNel 1252, con la bolla \"Ad extirpanda\" indirizzata ai podest\u00e0 di Lombardia, Romagna e Marca Trevigiana, Innocenzo IV autorizz\u00f2 l'uso della tortura perch\u00e9 gli eretici gi\u00e0 ritenuti colpevoli dopo un interrogatorio con l'autorit\u00e0 religiosa rendessero all'autorit\u00e0 civile un'aperta confessione e indicassero altri eretici. Giovanni XXII estese i poteri dell'Inquisizione nella lotta contro la stregoneria. Tale \"Inquisizione medievale\" si distingue dall'\"Inquisizione spagnola\", istituita da Sisto IV nel 1478 su richiesta dei sovrani Ferdinando e Isabella, che fu estesa nelle colonie dell'America centro-meridionale e nel Regno di Sicilia (ma non nel Regno di Napoli, per la fiera opposizione popolare), e dall'\"Inquisizione portoghese\", istituita nel 1536 da Paolo III su richiesta del re Giovanni III, che si estese dal Brasile, alle Isole di Capo Verde e a Goa, in India.\nIn seguito, allo scopo di combattere pi\u00f9 efficacemente la Riforma protestante, il 21 luglio 1542 Paolo III eman\u00f2 la bolla \"Licet ab initio\", con la quale si costituiva l\"'Inquisizione romana\", ossia la \u00abCongregazione della Sacra, Romana ed Universale Inquisizione del santo Offizio\u00bb.\nMentre nel XIX secolo gli Stati europei soppressero i tribunali dell'Inquisizione, questa fu mantenuta dallo Stato pontificio e assunse nel 1908, regnante Pio X, il nome di \u00abSacra Congregazione del Santo Offizio\u00bb, finch\u00e9 con il Concilio Vaticano II, durante il pontificato di Paolo VI, in un clima profondamente mutato dopo il papato di Giovanni XXIII, assunse nel 1965 l'attuale nome di \u00abCongregazione per la Dottrina della Fede\u00bb.\nStruttura e scopi dell'Inquisizione.\nDa una stessa fonte cattolica si ricava il ventaglio degli obiettivi perseguiti dal tribunale dell'Inquisizione. Stabilito che l'Inquisizione si propose, nel corso della sua lunga esistenza, di perseguire soprattutto gli eretici, ossia coloro che \u00abdogmatizzano contro la fede cristiana e generalmente contro la religione\u00bb, nella sua fase matura coinvolse, pur essendo di giurisdizione ecclesiastica, anche il potere civile, dal momento che i regnanti considerarono generalmente la religione \u00abcome il primo bene de' popoli e come eziandio il pi\u00f9 forte baluardo della pubblica sicurezza\u00bb, collaborando con i poteri ecclesiastici alla repressione delle eresie, \u00absempre infeste all'altare insieme ed al trono\u00bb.\nA Roma, dal Cinquecento, l'Inquisizione aveva per prefetto lo stesso papa che nominava gli inquisitori generali, un gruppo di cardinali appartenenti alla Congregazione della sacra Inquisizione, e gli inquisitori particolari, consultori della Congregazione; nelle diverse diocesi dello Stato pontificio erano presenti altri inquisitori. Nella Spagna e nel Portogallo venivano nominati dal re gli inquisitori generali, confermati dal papa.\nL'autorit\u00e0 dell'Inquisizione, in materia di fede, si estendeva \u00absopra qualunque persona di qualunque grado, condizione e dignit\u00e0, ossia vescovi, magistrati, comunit\u00e0, n\u00e9 vi ha privilegio personale o locale ch'esenti dalla di lui giurisdizione\u00bb: i magistrati e i giudici erano tenuti ad eseguire i suoi decreti, sotto pena di scomunica.\nGli inquisitori procedevano:\nIl processo inquisitorio.\nIl processo accusatorio, previsto dal diritto romano, consisteva nel pubblico confronto orale fra accusatore e accusato, al quale assisteva il giudice: l'onere della prova ricadeva sull'accusatore, che se non dimostrava le proprie accuse, era condannato dal giudice alla pena che avrebbe dovuto subire l'accusato in caso di riconosciuta colpevolezza. Il tribunale dell'Inquisizione adott\u00f2 invece la procedura del processo inquisitorio \u2013 dal latino \"inquisitio\", indagine\u00a0\u2013 nel quale il giudice \u00e8 anche accusatore: sulla base di una denuncia anche generica, egli \u00e8 tenuto a raccogliere le prove della colpevolezza dell'imputato, conducendo indagini segrete e dirigendo il processo al quale, secondo quanto stabilito nel 1205 dalla decretale \"Si adversus vos\" di Innocenzo III, il pubblico non pu\u00f2 assistere n\u00e9 \u00e8 ammessa la presenza di un avvocato difensore; le testimonianze e le dichiarazioni dell'imputato sono verbalizzate. Per giungere alla condanna \u00e8 sufficiente la testimonianza concorde di almeno due testimoni o la confessione dell'imputato, il quale viene detenuto in carcere durante lo svolgimento del processo, che non ha una durata predefinita e le cui udienze\u00a0\u2013 i \"costituti\" \u2013 si svolgono a discrezione dello stesso giudice.\nSe la prova della colpevolezza non viene raggiunta e allo scopo di sciogliere le eventuali contraddizioni presenti nelle sue deposizioni, l'imputato \u00e8 sottoposto a tortura - mezzo di coercizione legittimato dalla giurisprudenza fino al XVIII secolo - generalmente consistente nella \"corda\": legate le braccia dietro la schiena, l'imputato, nudo, viene sollevato da terra dalla corda che scorre su una carrucola fissata al soffitto. Egli \u00e8 tenuto in quella condizione per non pi\u00f9 di mezz'ora, perch\u00e9 una durata superiore pu\u00f2 comportare gravi conseguenze, dalle lesioni agli arti superiori fino al collasso cardiocircolatorio, ma spesso la tortura della corda avviene in altro modo: la corda viene lasciata e poi bloccata all'improvviso, in modo da provocare strappi muscolari e slogature delle spalle oppure direttamente si danno allo stesso scopo violenti strattoni alla corda con il torturato ancora a terra; talvolta all'imputato sospeso in alto si avvicinavano torce o candele alle gambe provocando forti ustioni. La tortura poteva essere reiterata pi\u00f9 volte nel corso del processo, anche per cercare torture pi\u00f9 efficaci ed invasive.\nSe ritiene che l'accusa di eresia sia stata provata (anche tramite la confessione estorta dopo ripetute torture), il tribunale chiede all'imputato di abiurare, cio\u00e8 di rinnegare le proprie convinzioni. Abiurando, se non \u00e8 recidivo, l'imputato evita la condanna a morte e viene condannato a pene diverse, dalle preghiere ai digiuni, dalla multa alla confisca dei beni, dall'obbligo di indossare, per sempre o per un determinato periodo, l\"'abitello\" \u2013 una veste gialla con due croci rosse sul petto e sulla schiena che lo identifica pubblicamente come eretico penitente \u2013 fino al carcere, anche a vita. Se \u00e8 recidivo (magari anche solo per aver prima confessato sotto tortura e poi negato), \"relapso\", l'imputato \u00e8 condannato necessariamente a morte: pentendosi, viene prima strangolato o impiccato e il cadavere viene poi bruciato e le ceneri disperse; se \u00e8 impenitente, viene bruciato vivo. La pena viene eseguita dall'autorit\u00e0 civile, il cosiddetto \"braccio secolare\" \u2013 al quale il tribunale dell'Inquisizione rilascia il reo \u2013 in quanto gli ecclesiastici non possono \u00abspargere il sangue\u00bb, come indicato dalla costituzione \"De iudicio sanguinis et duelli clericis interdictio\" del Concilio Lateranense IV del 1215; anche all'autorit\u00e0 civile il tribunale raccomanda di eseguire la sentenza evitando di \"spargere il sangue\" del condannato e la bruciatura sul rogo, con o senza strangolamento preventivo, evita appunto lo spargimento di sangue.\nL'insegnamento della Chiesa primitiva.\nLe prime comunit\u00e0 cristiane conobbero subito divisioni al loro interno ma non vi sono indicazioni all'uso della forza per ricondurre all'osservanza delle dottrine condivise chi se ne fosse allontanato, anche se in rari casi si parla di scontri fisici tra chi sosteneva diverse interpretazioni dottrinali.\nIn \"Matteo\" 18, 15-22. dopo la parabola della pecora smarrita, \u00e8 scritto che \u00abse tuo fratello ha peccato contro di te, va' e convincilo fra te e lui solo. Se ti ascolta, avrai guadagnato tuo fratello; ma, se non ti ascolta, prendi con te ancora una o due persone, affinch\u00e9 ogni parola sia confermata per bocca di due o tre testimoni. Se rifiuta d'ascoltarli, dillo alla chiesa; e, se rifiuta d'ascoltare anche la chiesa, sia per te come il pagano e il pubblicano [...] Allora Pietro, accostatosi, gli disse: Signore, se il mio fratello pecca contro di me, quante volte gli dovr\u00f2 perdonare? Fino a sette volte? Ges\u00f9 gli disse: Io non ti dico fino a sette volte, ma fino a settanta volte sette\u00bb.\nIl Tamburini ne dedusse che \u00ab1\u00ba. Ges\u00f9 non approva la conversione delle pecore smarrite che con i mezzi della dolcezza ispirati dall'amore e dalla bont\u00e0. 2\u00ba. Che non si pu\u00f2 scomunicare l'eretico che dopo tre correzioni e nelle indicate circostanze. 3\u00ba. Che l'ordine inquisitoriale delle denunce avanti questo tempo \u00e8 affatto opposto alla dolcezza di Ges\u00f9 Cristo\u00bb.\nAnche Paolo di Tarso (II \"Tessalonicesi\" 3, 14-15) invita a non considerare nemico ma ad ammonire fraternamente chi non segua il suo insegnamento e nella lettera a Tito (3, 10) suggerisce di allontanare \u00abdopo un primo e un secondo ammonimento, chiunque provochi scissioni\u00bb, mentre I \"Pietro\" (5, 2-3) esorta gli anziani a sorvegliare la comunit\u00e0 \u00abnon con la forza ma volentieri [...] non tiranneggiando ma essendo modelli\u00bb.\nNei primi anni del II secolo Ignazio, nella lettera agli Smirnesi (IV, 1) raccomanda di evitare gli eretici che chiama \u00abbelve in forma umana\u00bb, ma invita a pregare per loro affinch\u00e9 si ravvedano, mentre nel 212 Tertulliano, (\"Ad Scapulam\", 11) scrive che \u00abla libert\u00e0 di professare la religione che si ama \u00e8 fondata sui diritti della natura e delle genti, perch\u00e9 la religione privata di un individuo non \u00e8 causa di bene o di male ad alcuno. La religione non ha interesse a violentare nessuno: il nostro assenso vuole essere volontario e non costretto con la forza\u00bb.\nL'impero cristiano.\nGi\u00e0 l'imperatore Costantino I era intervenuto negli affari della Chiesa esiliando con un proprio decreto i vescovi dichiarati eretici dal Concilio di Nicea (convocato e presieduto dallo stesso imperatore allo scopo di appianare le dispute sorte tra i cristiani) e nei decenni successivi si arriv\u00f2 a scontri armati con gli ariani, cio\u00e8 con i seguaci di quel vescovo Ario che prima il concilio di Nicea condann\u00f2, ma poi l'imperatore Costantino richiam\u00f2 a corte, arrivando a farsi battezzare proprio da lui in punti di morte, abbandonando l'adorazione del \"Sole invitto\", che aveva professato per tutta la vita.\nQuesta situazione ebbe un ulteriore sviluppo nel 380 quando l'imperatore Teodosio I, con l'editto di Tessalonica, trasform\u00f2 l'impero romano in uno stato confessionale, prevedendo pene per chi non professava la religione degli apostoli, delegando al vescovo di Roma la persecuzione degli eretici nella parte occidentale dell'impero. Negli anni immediatamente successivi altri editti imperiali aumentarono le pene a carico degli eretici, fino ad arrivare alla pena di morte. Nel 385 il vescovo spagnolo Priscilliano fu processato per eresia e ucciso su ordine dell'imperatore Magno Massimo. Alcuni monaci parabolani di Alessandria d'Egitto massacrarono la filosofa pagana Ipazia nel 415.\nL'Alto Medioevo.\nNon risulta che nel corso di questo periodo ci siano state persecuzioni a carattere ideologico.\nAlcuni storici, prendendo spunto da questo fatto, hanno sostenuto che, in fondo, l'atteggiamento del potere politico nei confronti delle eresie fu sempre uguale, sia durante l'impero romano che nel Medioevo: occuparsene poco o niente fin quando il dissenso ideologico non si trasformava in dissenso politico.\nNei primi dieci secoli dell'era cristiana si era dunque stabilizzata una distinzione dei ruoli fra giurisdizione ecclesiastica (la Chiesa attraverso i suoi vescovi definiva l'ortodossia, giudicava gli eretici e poteva comminare pene di tipo spirituale fino alla scomunica) e giurisdizione civile (che giudicava gli eretici in quanto ritenuti nemici dello Stato e comminava pene corporali, fino alla morte).\nLe citt\u00e0 e la borghesia.\nDopo secoli di sostanziale compattezza, sul finire del XII secolo la Cristianit\u00e0 fu attraversata dai segnali di un profondo cambiamento. L'Alto Medioevo era finito; le citt\u00e0, i grandi centri della vita dell'Impero romano, riprendevano a popolarsi e a divenire snodi fondamentali per l'economia e la visione del mondo (nelle citt\u00e0 del Basso Medioevo nacquero infatti le prime Universit\u00e0). I tradizionali centri di potere cominciarono a sentirsi minacciati.\nPer centinaia di anni la vita dell'uomo si era svolta nelle campagne e la societ\u00e0 si era data una struttura ben precisa costituita da tre ordini ben distinti: sacerdoti, combattenti, lavoratori manuali (\"oratores\", \"bellatores\", \"laboratores\"). Adesso, invece, la tradizionale organizzazione del tempo, del lavoro entrava in crisi, il centro della vita si spostava e i rapporti di potere tradizionali erano compromessi da una classe emergente: la borghesia.\nNon fu un caso se le prime eresie, contro cui si scateneranno le persecuzioni politico-religiose, furono tutte eresie cittadine.\nCatari e valdesi.\nIl movimento dei catari, nato in Francia meridionale, si diffuse rapidamente nelle aree limitrofe: Fiandre e Lombardia. Essi credevano che il mondo fosse dominato dal male, contrapposto al bene di Dio: rifiutavano perci\u00f2 ogni rito che utilizzasse i prodotti del mondo e ogni cibo che fosse generato da un atto sessuale, oltre che negare l'incarnazione di Cristo. Suddividevano la loro comunit\u00e0 in \"perfetti\" che vivevano ripudiando i beni materiali, e in semplici \"credenti\" che non potevano pregare ma solo affidarsi a un percorso di iniziazione; la gerarchia era composta da diaconi, presbiteri e vescovi.\nNel 1173, invece, Pietro Valdo, un ricco mercante, da cui ebbe origine il movimento dei valdesi, aveva cominciato la sua attivit\u00e0 di predicatore in un piccolo centro urbano come Lione. Il movimento predicava le sue dottrine, prive di elementi teorici di conflitto con la Chiesa ma basate su una lettura non culturalmente preparata delle Scritture. La predicazione di Valdo ebbe un successo straordinario. Comunit\u00e0 valdesi nacquero presto in Germania, Spagna, Provenza, Italia, anch'esse organizzate secondo la distinzione tra \"perfetti\" e \"amici\" e secondo i tre gradi dell'ordine.\nAl di l\u00e0 delle differenze sul piano dottrinale, questi movimenti erano accomunati da un identico tentativo di vivere in comunit\u00e0 animate da uno spirito di autentica fratellanza che (come pi\u00f9 tardi Lutero) credevano di rintracciare nel Cristianesimo delle origini. Proprio in virt\u00f9 di tale spirito egualitario, tuttavia, inevitabilmente si ponevano in aperto contrasto con la rigida, gerarchica struttura sociale che la societ\u00e0 medievale si era data.\nLe prime persecuzioni degli eretici.\nNel 1208, Innocenzo III scaten\u00f2 una guerra contro i catari (o Albigesi). La crociata albigese avvenne in due fasi: dal 1209 al 1215 (crociata dei baroni) e dal 1215 al 1225, dopo che ci furono nuove rivolte, intervenne direttamente il re. I perseguitati vennero giustiziati in maniera sommaria e i loro beni furono confiscati dal regno. L'inquisizione entr\u00f2 in campo solo dal 1223.\nNascita dell'Inquisizione.\nLe prime misure inquisitoriali erano state approvate nel 1179 dal Concilio Lateranense III. Fra esse, in particolare, il dettato del canone 27 legittimava la scomunica e l'avvio di crociate contro gli eretici.\nIl procedimento inquisitorio fu formalizzato nella giurisdizione ecclesiastica da papa Lucio III nel 1184 con la bolla \"Ad abolendam\", che stabil\u00ec il principio - sconosciuto al diritto romano - in virt\u00f9 del quale si poteva formulare un'accusa di eresia contro qualcuno e iniziare un processo a suo carico anche in assenza di testimoni attendibili; la norma venne poi ribadita nel 1215 dal Concilio Lateranense IV, che dava vita all'istituzione di \u00abprocedure d'ufficio\u00bb: si poteva, cio\u00e8, instaurare un processo sulla base di semplici sospetti o delazioni; non solo: chiunque fosse venuto a conoscenza di una possibile eresia doveva immediatamente denunciare il fatto al pi\u00f9 vicino tribunale dell'Inquisizione, altrimenti sarebbe stato considerato corresponsabile.\nIl termine \"inquisizione\", tuttavia, si trova documentato per la prima volta negli atti del Concilio di Tolosa tenutosi in Francia nel 1229.\nPer rispondere al dilagare di fenomeni ereticali e all'emorragia di fedeli la Chiesa cattolica reag\u00ec in due modi:\nPeriodizzazione e storiografia dell'Inquisizione.\nNella storia di questo istituto gli storici distinguono tre fasi:\nNegli ultimi decenni alcuni studiosi hanno quindi sostenuto una posizione revisionista, affermando che l'idea di Inquisizione oggi diffusa nell'immaginario collettivo, e mainstream storico, non trovi riscontro nella documentazione storica, e parlano in proposito di Leggenda nera dell'Inquisizione, in riferimento ad una presunta forzatura operata dalla pubblicistica protestante prima e anticattolica poi a partire dal XVI secolo. Tra questi storici, Christopher Black, argomenta che l'Inquisizione non fu \u00abuna storia cos\u00ec macabra come le leggende e i pregiudizi possono suggerire\u00bb, e che le sentenze di morte furono poche se paragonate a quelle degli altri tribunali italiani, ed anche il ricorso alla tortura fu pi\u00f9 raro di quanto comunemente praticato dai signorotti locali o dai giudici dei comuni, titolari del potere di repressione penale, mentre talvolta veniva anche concesso ai presunti colpevoli il diritto al patteggiamento della pena. Molti degli abusi derivarono dalla prassi di confiscare i beni del condannato, attribuendoli in quota ai giudici (a compenso del loro lavoro e della paga del boia torturatore) ed agli accusatori, anche se raramente si procedeva contro benestanti.\nAlla persecuzione degli eretici si sovrappose poi la caccia alle streghe, che si riteneva avessero stipulato un patto col demonio per ottenere particolari poteri.\nL'Inquisizione medievale.\nIn sintesi, l'Inquisizione medievale si divide in due fasi, vescovile e legantina. La prima prevedeva che i singoli vescovi cercassero gli eretici e li sottoponessero a processo, culminante in una scomunica; vi sono per\u00f2 casi di uccisione da parte di forze civili contro i movimenti ereticali, visti anche come forza sovversiva. Nella seconda fase, il papa nominava degli inquisitori permanenti con poteri superiori al vescovo; contemporaneamente l'imperatore Federico II istitu\u00ec la pena del rogo. Nel 1252, a causa di numerose uccisioni di inquisitori da parte di eretici, venne consentito l'uso della tortura (fino ad allora praticata solo nei processi secolari), comunque nella maggior parte dei casi trascurata; due anni dopo vengono istituite delle giurie popolari che dovevano affiancarsi all'inquisitore. L'inquisizione comminava solo pene spirituali, ma spesso a seguito di processi inquisitori veniva applicata la pena di morte da parte del potere secolare.\nL'Inquisizione medievale ha origine con la nascita stessa dell'inquisizione e, come si \u00e8 visto, si fa ufficialmente cominciare nel 1179 o 1184.\nNel 1179 il Concilio Lateranense III aveva stabilito il principio che le leggi dei principi e le punizioni corporali in esse previste potevano servire da deterrente nell'opera di riconversione alla fede cattolica.\nCinque anni dopo, nel decreto \"Ad abolendam\", papa Lucio III affermava:\nIn questi due provvedimenti gli storici (in questo caso concordi) vedono una svolta storica.\nSe fino a quel momento, infatti, la Chiesa si era limitata a definire quali proposizioni teologiche fossero eretiche e, al massimo, procedere alla scomunica, adesso si faceva carico ai vescovi di ricercare (inquisire appunto) esplicitamente gli eretici e processarli. In secondo luogo, se fino a quel momento la Chiesa era stata fortemente critica nei confronti delle punizioni corporali (la fede doveva essere persuasa, non costretta), ora, invece, si auspicava che le legislazioni civili prevedessero pene per gli eretici e si chiedevano provvedimenti contro i Catari.\nNel 1209 si scaten\u00f2 una vera e propria persecuzione nel sud della Francia contro l'eresia catara (crociata contro gli Albigesi). Pare che in un solo anno furono uccise 20.000 persone e che lo stesso papa Innocenzo III, che in un primo momento aveva legittimato la crociata, abbia poi cercato di sedare gli eventi senza peraltro riuscirci.\nNel 1231 papa Gregorio IX affid\u00f2 il compito dell'Inquisizione a dei giudici nominati e inviati da lui stesso che avevano, tra l'altro, il potere di deporre il vescovo qualora riscontrassero inefficienze nel suo operato.\nIl ruolo di giudice inquisitore cos\u00ec sottratto ai vescovi fu affidato, in un primo momento, a monaci cistercensi e poi a frati domenicani e francescani. Rivest\u00ec, ad ogni modo, un ruolo primario l'intervento imperiale (soprattutto con Federico II): l'eresia fu considerata reato di lesa maest\u00e0, in quanto sulla religione cattolica si fondava l'impero.\nLa predominante scelta a favore dell'Ordine dei domenicani, da poco fondato dallo spagnolo Domenico di Guzm\u00e1n, era dovuta sia alla loro preparazione teologica (domenicano fu, ad esempio, Tommaso d'Aquino, il maggiore esponente della filosofia cristiana medievale), sia perch\u00e9 l'ordine domenicano aveva fin dall'inizio avuto una dimensione europea; i frati domenicani, inoltre, a differenza dei vecchi ordini monastici, agivano soprattutto nelle citt\u00e0, dove i predicatori eretici svolgevano la loro opera.\nLa bolla \"Ad extirpanda\", emessa il 15 maggio 1252 da papa Innocenzo IV e indirizzata ai podest\u00e0 di Lombardia, Romagna e Marca Trevigiana, prevedeva per il sospetto di eresia l'interrogatorio da parte del vescovo diocesano o di un suo vicario. Se riconosciuto colpevole, veniva rimandato al podest\u00e0, a cui era concessa la facolt\u00e0 di avvalersi della tortura perch\u00e9 il reo rendesse un'aperta confessione dell'eresia di cui era stato trovato colpevole e indicasse i suoi compagni.\nL'esperienza dell'inquisizione medievale si concluse intorno alla met\u00e0 del Trecento.\nAmbito di operativit\u00e0.\nL'Inquisizione medievale oper\u00f2 soprattutto nel sud della Francia e nel nord Italia, cio\u00e8 nelle due aree dov'erano maggiormente presenti Catari e Valdesi. In Spagna fu presente nel regno di Aragona, ma non nel regno di Castiglia. Nel resto d'Europa non sembra abbia avuto una particolare incisivit\u00e0, anche se si estese alla Germania, dove sar\u00e0 fatta propria dai riformisti di Lutero, e in Scandinavia.\nL'Inquisizione spagnola.\nL'Inquisizione spagnola venne istituita in Spagna nel 1478, con una bolla di papa Sisto IV, dietro sollecitazione di Ferdinando II d'Aragona e Isabella di Castiglia. A differenza dell'inquisizione medievale, qui gli Inquisitori dipendevano dalla corona spagnola e non dal Papa. Loro compito principale, inizialmente, fu occuparsi degli Ebrei convertiti al cristianesimo, i cosiddetti \"conversos\" (appunto convertiti) o marrani, per verificare la genuinit\u00e0 della loro conversione.\nDalla penisola iberica i tribunali dell'Inquisizione passarono ai possedimenti spagnoli nel mondo (Sicilia, Sardegna e poi Messico, Lima, Cartagena de Indias). Dato che gli Inquisitori potevano agire in tutti i territori dell'Impero, mentre i giudici ordinari dipendevano dai singoli stati e non potevano valicarli, i re spagnoli col tempo trasformarono l'apparato dell'Inquisizione in una specie di polizia segreta internazionale col compito di prevenire possibili colpi di stato.\nSecondo il sociologo della religione Rodney Stark della Baylor University nel periodo tra il 1480 ed il 1700 vi sarebbero state 44.674 persone giudicate, di cui solamente 826 condannate a morte dall'Inquisizione ispanica cio\u00e8 l'1,8% degli inquisiti, con una media di dieci condanne capitali all'anno.\nAll'interno di questa Inquisizione gli storici distinguono 4 momenti:\nNel 1820 fu abolita definitivamente, anche se qualche episodio continu\u00f2 nei territori dominati dai carlisti. Dopo il 1834 non si hanno pi\u00f9 notizie di processi inquisitoriali.\nL'inquisizione portoghese.\nNata nel 1536 su richiesta del re Giovanni III, nei primi tre anni di attivit\u00e0 essa rimase sotto il controllo del papa, ma nel 1539 il re nomin\u00f2 inquisitore maggiore suo fratello dom Henrique e infine, nel 1547, il papa accett\u00f2 ufficialmente che l'Inquisizione dipendesse dalla corona come accadeva in Spagna.\nNel 1560 inquisitori portoghesi giunsero nella citt\u00e0 indiana di Goa e nella restante parte dei possedimenti portoghesi in Asia. Obiettivo primario di questa Inquisizione asiatica erano i convertiti al cristianesimo dall'induismo.\nL'Inquisizione portoghese fu abolita dalle Corti Generali nel 1821.\nL'Inquisizione romana (o Sant'uffizio).\nLa Congregazione della sacra romana e universale Inquisizione o Sant'Uffizio fu creata nel 1542 da papa Paolo III con la bolla \"Licet ab initio\".\nConsisteva di un collegio permanente di cardinali e altri prelati dipendente direttamente dal papa: il suo compito esplicito era mantenere e difendere l'integrit\u00e0 della fede, esaminare e proscrivere gli errori e le false dottrine.\nA questo scopo fu anche creato l'Indice dei libri proibiti (1559).\nIl raggio d'azione degli inquisitori romani comprendeva tutta la Chiesa cattolica, ma la sua concreta attivit\u00e0, fatta eccezione per alcuni casi (come quello del cardinale inglese Reginald Pole), si restrinse quasi solo all'Italia. Va ricordato che, tra gli stati italiani, la Repubblica di Lucca si oppose sempre alla penetrazione sul suo territorio dell'Inquisizione Romana. Questo fatto non imped\u00ec la persecuzione di streghe e protestanti, che fu per\u00f2 condotta da magistrati statali, come in altri stati europei, portando comunque, senza spargimento di sangue, all'emigrazione forzata dei principali esponenti della fede riformata.\nTra i processi famosi celebrati dal tribunale dell'Inquisizione si ricordano quello a carico di Giordano Bruno, il processo a Galileo Galilei e i cinque processi, con applicazione della tortura, contro Tommaso Campanella, conclusisi con la messa al rogo del primo, la condanna per eresia e con l'abiura delle sue concezioni astronomiche per il secondo e complessivamente circa 30 anni trascorsi in carcere per il terzo (pena dell'ergastolo, ma scontata nella villa medicea di Arcetri, grazie alla protezione dei Medici, signori di Firenze).\nDelle inquisizioni nate a partire dal Medioevo \u00e8 l'unica ancora oggi esistente. La caduta dello Stato pontificio con l'unit\u00e0 d'Italia priv\u00f2 l'Inquisizione delle funzioni repressive prima delegate al braccio secolare, riducendola ad apparato puramente censorio, attento soprattutto a vietare la circolazione di prodotti culturali che l'apparato ecclesiastico considerava contrari alla teologia e all'etica cattolica.\nEssa non \u00e8 stata tuttavia abolita: la \"Romana e Universale Inquisizione\" fu rinominata in \"Sacra Congregazione del Sant'Uffizio\" il 29 giugno 1908 da papa Pio X. Il 7 dicembre 1965 papa Paolo VI ne cambi\u00f2 il nome in \"Congregazione per la dottrina della fede\" ridefinendone i compiti.\nPapa Giovanni Paolo II (che in un discorso dell'8 marzo 2000 ha chiesto perdono a nome della Chiesa per i peccati dei suoi appartenenti anche riguardo all'Inquisizione) ne ha ridefinito i compiti - promuovere e tutelare la dottrina della fede e dei costumi cattolici - ponendovi a capo nel 1981 Joseph Alois Ratzinger, in seguito divenuto anch'egli papa con il nome di Benedetto XVI.\nL'inquisizione veneziana.\nL'Inquisizione veneziana, formalmente il \"Sant'Uffizio\", era il tribunale istituito congiuntamente dal governo veneziano e dalla Chiesa cattolica per reprimere l'eresia in tutta la Repubblica di Venezia. L'inquisizione interveniva anche in casi di sacrilegio, apostasia, libri proibiti, superstizione e stregoneria. Fu fondata nel XVI secolo e abolita nel 1797.\nDue casi famosi (e complessi).\nParlando di Inquisizione, si fa spesso riferimento a due vicende che hanno calamitato e continuano a calamitare l'attenzione di larghi strati dell'opinione pubblica: di esse si fa in questa sede qualche cenno, rinviando per il resto alle specifiche voci.\nLa caccia alle streghe.\nUn capitolo a parte nella storia del tribunale dell'Inquisizione \u00e8 rappresentato dalla cosiddetta \u00abcaccia alle streghe\u00bb: l'Inquisizione, come s\u00ec \u00e8 detto, era nata per riportare gli eretici nel solco della \u00abvera fede\u00bb e fu solo con papa Giovanni XXII (1316-1334) che la competenza degli inquisitori venne estesa alle persone sospettate di compiere atti di stregoneria.\nDue inquisitori domenicani, inviati di papa Innocenzo VIII in Germania, Heinrich \"Institor\" Kramer e Jacob Sprenger per venire incontro alle richieste dei loro colleghi approntarono un manuale che conteneva tutte le informazioni utili per riconoscere, interrogare e punire streghe e stregoni. L'opera, pubblicata a Strasburgo nell'inverno tra il 1486 e il 1487 aveva un titolo altisonante \"Malleus Maleficarum\" (\"Il martello delle malefiche\") e, dato per noi significativo, fu un vero best seller, ristampato per ben 34 volte fino al 1669 senza mai lamentare una diminuzione nella richiesta da parte del pubblico e arrivando a una tiratura, per quei tempi assolutamente eccezionale, di 35.000 copie.\nMolti studiosi hanno affrontato l'argomento e hanno discusso, nel tentativo di determinare delle stime accettabili e condivise sul numero delle vittime della caccia alle \"streghe\" durante i tre secoli in cui sia i tribunali dell'Inquisizione che quelli della Riforma le condussero al rogo. Le cifre che si ipotizzano in ordine alle vittime della persecuzione vanno considerate come ordini di grandezza: le ipotesi pi\u00f9 attuali parlano di circa 110.000 processi e 60.000 esecuzioni, mentre a risultati notevolmente inferiori si collocano pochi autori. Le vittime furono per l'80% donne.\nStime recenti sulle vittime dell'Inquisizione si attestano su un numero di circa 12.000 vittime documentate, per un totale accreditato stimato variabile fra 40.000 e 60.000, un numero inferiore a quanto si \u00e8 creduto in precedenza\nIl processo a Galileo.\nIl processo.\nDopo anni di osservazioni e studi Galilei credette di avere trovato la prova inconfutabile della teoria copernicana (il movimento delle maree) e su di essa imperni\u00f2 la sua opera pi\u00f9 nota:\" Dialogo sopra i massimi sistemi\". L'opera ricevette l'imprimatur nel 1630 in seguito alle accettate richieste di modifica, ma segn\u00f2 egualmente la rottura con Roma, e il 28 settembre 1632 il Sant'Uffizio emise la citazione di comparizione di Galilei. Egli sostenne insistentemente di aver voluto confutare, non avallare, la teoria copernicana. L'evidente menzogna rafforz\u00f2 l'ala intransigente del Sant'Uffizio, che attribu\u00ec a Galilei una serie di colpe.\nIl processo si concluse il 22 giugno 1633, quando Galilei abiur\u00f2 le sue concezioni astronomiche davanti ai suoi giudici, che in numero di sette su dieci condannarono la teoria copernicana, senza per\u00f2 definirla formalmente eretica.\nLa condanna.\nDal testo ufficiale della contro Galilei si legge che, in quanto riconosciuto colpevole di eresia, potr\u00e0 essere assolto dal sant'Uffizio \nPochi mesi dopo la condanna la pena venne tramutata in arresti domiciliari, che Galileo scont\u00f2 fino alla morte presso la villa Il Gioiello ad Arcetri (Firenze). Per quanto riguarda la recita dei Salmi Penitenziali, lo scienziato chiese ed ottenne che li recitasse in sua vece la figlia Virginia, suora di clausura."}
{"id": "1545823", "revid": "124082561", "url": "https://it.wikipedia.org/wiki?curid=1545823", "title": "Municipio 1 di Milano", "text": "Il municipio 1 (\"Centro storico\") \u00e8 una delle nove circoscrizioni comunali di Milano.\nLa sede del Consiglio si trova in via Guglielmo Marconi, 2.\nDescrizione del municipio.\nIl municipio 1 di Milano comprende tutto il centro storico, partendo dal centro geografico di Milano di Piazza Duomo sino alla cerchia dei Bastioni.\nSuddivisioni.\nIl municipio 1 comprende i seguenti quartieri: Duomo, Brera, Vigentina (viale Beatrice d'Este), Ticinese, Guastalla, Magenta-San Vittore, Parco Sempione, Giardini Porta Venezia, Pagano e Sarpi.\nIl centro storico di Milano era anticamente suddiviso in sei sestieri: il sestiere di Porta Comasina, il sestiere di Porta Nuova, il sestiere di Porta Orientale, il sestiere di Porta Romana, il sestiere di Porta Ticinese e il sestiere di Porta Vercellina. Ogni sestiere era poi a sua volta diviso in cinque contrade.\nEtnie e minoranze straniere.\nSecondo il Comune di Milano, gli stranieri residenti nel municipio 1 sono 11.868, il 12,33% del totale.\nStazioni.\nStazioni della metropolitana di Milano:\nStazioni ferroviarie:"}
{"id": "1545826", "revid": "287204", "url": "https://it.wikipedia.org/wiki?curid=1545826", "title": "Maire Brennan", "text": ""}
{"id": "1545827", "revid": "194859", "url": "https://it.wikipedia.org/wiki?curid=1545827", "title": "M\u00e1ire Brennan", "text": ""}
{"id": "1545830", "revid": "231280", "url": "https://it.wikipedia.org/wiki?curid=1545830", "title": "UNICA", "text": ""}
{"id": "1545833", "revid": "599013", "url": "https://it.wikipedia.org/wiki?curid=1545833", "title": "Luciana Aymar", "text": "Giocava nel ruolo di attaccante. Con la nazionale giovanile ha vinto i giochi panamericani nel 1997 e ha ottenuto il terzo posto ai mondiali dello stesso anno.\nCon la nazionale maggiore, nella quale ha esordito nel 1998, ha vinto il Campionato Mondiale di hockey su prato nel 2002 e 2010, sei Champions Trophy (2001, 2008, 2009, 2010, 2012, 2014) i Giochi panamericani 1999, 2003 e 2007. Alle Olimpiadi ha vinto due medaglie d'argento (Sydney 2000), (Londra 2012) e due di bronzo (Atene 2004), (Pechino 2008). \nGi\u00e0 a sette anni giocava nel Fisherton Club di Rosario. Sei anni dopo \u00e8 passata al Jockey Club de Rosario. Nel 1998 ha giocato nella squadra tedesca del Rot Weiss di Colonia, con la quale ha vinto la coppa dei campioni europea. Nel 1999 era al Real Club de Polo de Barcelona, dal 2000 \u00e8 nel Quilmes e dal 2008-2011 \u00e8 nel GEBA.\n\u00c8 stata eletta per otto volte (un record) migliore giocatrice di hockey su prato del mondo (2001, 2004, 2005, 2007, 2008, 2009, 2010, 2013). Per nove volte \u00e8 stata scelta come migliore giocatrice del Champions Trophy (2000, 2001, 2003, 2004, 2005, 2008, 2010, 2012, 2014). Per le sue qualit\u00e0 tecniche \u00e8 stata soprannominata \"La Maga\".\nL'edizione argentina di Playboy le ha offerto 20000 pesos per posare per la copertina della rivista, ma Aymar ha rifiutato la proposta.\nInoltre \u00e8 stata la portabandiera dell'Argentina durante la cerimonia di apertura dei Giochi della XXX Olimpiade."}
{"id": "1545834", "revid": "114647265", "url": "https://it.wikipedia.org/wiki?curid=1545834", "title": "Barella a cucchiaio", "text": "La barella a cucchiaio \u00e8 una speciale barella, generalmente realizzata in metallo, formata da due valve. \u00c8 utile per sollevare e trasportare un ferito. \nDescrizione.\nLa barella viene separata nelle sue sub-unit\u00e0, ognuna delle quali viene adagiata da un lato del paziente. Con una mossa sincronizzata, le due sub-unit\u00e0 vengono unite. Il paziente si trova adagiato sulla barella a cucchiaio avendo subito pochissimi movimenti. Va usata per raccolta e brevi spostamenti.\nNon \u00e8 consentito usarla in caso di trauma, (per trauma si intende quella condizione in cui il paziente pu\u00f2 avere potenzialmente delle compromissioni a livello spinale o delle funzioni vitali; tale situazione \u00e8 regolata da indici situazionali e clinici prestabiliti dalle linee guida internazionali), per questo motivo, negli ultimi anni, la barella cucchiaio \u00e8 stata quasi del tutto soppiantata dalla tavola spinale che, oltre a garantire una migliore protezione al paziente, risulta pi\u00f9 pratica da usare ed essendo realizzata in materiali plastici \u00e8 radiotrasparente. Si pu\u00f2 andare in deroga e quindi usarla anche in caso di trauma quando le condizioni operative impediscono l'utilizzo della tavola spinale.\nAlcuni tipi di permettono la mobilitazione di pazienti \"politraumatizzati\" con l'ausilio del sistema fermacapo dedicato. Sono stati effettuati test documentabili di varie Universit\u00e0 Americane di livello Internazionale. I nuovi sistemi di questo tipo (Scoop 65 EXL), permettono una tutela maggiore del paziente senza trascurare le necessit\u00e0 degli operatori che la utilizzano.\nCaratteristiche tecniche.\nLa barella a cucchiaio: le dimensioni della barella a cucchiaio devono essere le seguenti:"}
{"id": "1545849", "revid": "290948", "url": "https://it.wikipedia.org/wiki?curid=1545849", "title": "Limatrice", "text": "La limatrice \u00e8 una macchina utensile impiegata per sgrossare o scanalare la superficie piana di un pezzo.\nDescrizione e funzionamento.\nL'asportazione di truciolo avviene attraverso moto di taglio traslatorio dell'utensile e moto di alimentazione traslatorio del pezzo. Il moto di lavoro, ottenuto dalla composizione del moto di taglio e del moto di alimentazione, \u00e8 di tipo elicoidale.\nLa parte frontale \u00e8 costituita da una tavola portapezzi, regolabile in altezza, dov'\u00e8 alloggiata una morsa, nella quale viene collocato il pezzo da lavorare e fissato a seconda della lavorazione da effettuare. Se il pezzo rimane fermo nella stessa posizione si effettua una lavorazione di scanalatura, mentre se invece si muove in modo rettilineo si effettua una lavorazione di spianatura della superficie; il tutto avviene con l'ausilio di un utensile sgrossatore.\nL'utensile \u00e8 collegato ad un organo della limatrice chiamato slittone, che ha un movimento rettilineo alternativo. L'utensile \u00e8 montato su una slitta verticale, e pu\u00f2 quindi venire avvicinato od allontanato al pezzo mediante un volantino; quindi la profondit\u00e0 di passata cio\u00e8 la quantit\u00e0 di truciolo da asportare dal pezzo in lavorazione viene determinata dal movimento che l'operatore effettua mediante il volantino. \nIl pezzo da lavorare viene fissato sulla tavola portapezzi ed il moto di avanzamento per la lavorazione viene dato mediante la rotazione di un nottolino, posto lateralmente alla limatrice. Il nottolino ha una forma circolare e sulla parte superiore vi \u00e8 impressa una freccia e la direzione che determina lo spostamento della tavola portapezzi. Il tempo macchina della limatrice ci \u00e8 dato da formula_1.\nUn particolare molto importante della limatrice \u00e8 il glifo oscillante che trasforma il moto rotatorio fornito dal motore nel moto rettilineo alternativo che viene fornito allo slittone. La staffa del glifo \u00e8 incardinata alla parte bassa della limatrice mentre la parte alta \u00e8 fissata allo slittone. La particolarit\u00e0 del moto fornito dal glifo oscillante \u00e8 che la corsa di ritorno a vuoto dello slittone \u00e8 molto pi\u00f9 rapida della corsa di lavoro, permettendo cos\u00ec di rendere pi\u00f9 rapida la lavorazione.\nLa forma del truciolo dipende dal tipo di materiale lavorato e dall'utensile utilizzato. In generale materiali duttili (ad esempio acciaio) danno trucioli pi\u00f9 lunghi e uniti, mentre materiali pi\u00f9 fragili danno trucioli pi\u00f9 sbriciolati."}
{"id": "1545853", "revid": "773636", "url": "https://it.wikipedia.org/wiki?curid=1545853", "title": "Oratorio di San Nicola in Sessana", "text": "L'oratorio di San Nicola in Sessana \u00e8 un piccolo oratorio romanico posto nella vallata di \"Sessana\", a nord di Casciana di Lari.\nStoria e descrizione.\nOriginariamente era la chiesa principale di Casciana Alta. Il piccolo oratorio si trova in grave stato di abbandono. \nL'edificio di culto \u00e8 citata nel catalogo delle chiese della diocesi di Lucca del 1260 come San Niccol\u00f2 a Sezzana. \nIn passato si trovava alla confluenza di varie strade che collegavano i centro della zona: Casciana, Lari, Usigliano, Gramugnana."}
{"id": "1545854", "revid": "1318658", "url": "https://it.wikipedia.org/wiki?curid=1545854", "title": "Louis Rwagasore", "text": "Louis Rwagasore, figlio primogenito di re Mwambutsa Bangiricenge del Burundi, era principe ereditario. Fu primo ministro del Burundi per 16 giorni, dal 29 settembre 1961 al 13 ottobre, giorno del suo omicidio. Pochi mesi dopo il suo assassinio il Burundi ottenne l'indipendenza dal Belgio.\nGiovinezza.\nLouis (Ludoviko) Rwagasore, figlio primogenito del re Mwambutsa Bangiricenge e della prima moglie, la regina Th\u00e9r\u00e8se Kanyonga, nacque nella residenza reale di Ibwami, a Gitega il 10 gennaio 1932.\nNel 1939, inizia i suoi studi alla scuola primaria di Bukeye, poi a Kanyinya ed infine a Gitega.\nNel 1945, continua la sua preparazione scolastica in Ruanda, dove entra nel \"Groupe Scolaire d'Astrida\" (riservata unicamente ai figli di principi, chefs e sottochefs) a Butare. Qui vi trascorrer\u00e0 6 anni.\nLa sua preparazione universitaria continua in Belgio ad Anversa nel 1956, ma presto rientra in patria per dedicarsi all'attivit\u00e0 politica.\nCarriera politica.\nNel settembre 1958 Louis Rwagasore fonda in clandestinit\u00e0 l'UPRONA (Union pour le progr\u00e8s national) insieme ai nazionalisti Paul Mirerekano e Thadd\u00e9e Siryuyumusi ed insieme a personalit\u00e0 di tutte le etnie, di tutte le regioni, di tutte le confessioni e di tutte le formazioni, per lottare contro i colonizzatori del suo paese e reclamare l'indipendenza del Burundi. Il partito sar\u00e0 legalmente riconosciuto solo il 7 gennaio 1960, in seguito all'ordinanza che autorizzava la formazione di associazioni politiche.\nSuo padre, ma soprattutto le autorit\u00e0 coloniali belghe, non apprezzano la sua irruenza politica. Viene nominato \"Chef\" di Butanyerera, in provincia di Ngozi, \"chefferie\" rimasta vacante alla morte di Nduwumwe, nel tentativo di distoglierlo dalla sua attivit\u00e0 politica, pensando che il ruolo della famiglia reale debba essere al di sopra delle parti. Ma il giovane Rwagasore rinuncia per consacrarsi completamente alla causa nazionalista.\nIl conflitto col padre \u00e8 oramai palese: questi si sente minacciato proprio dal nazionalismo che si sta sempre pi\u00f9 diffondendo nei paesi vicini, Rwagasore, molto vicino alle idee del congolese Patrice Lumumba, non vede altra soluzione, senza abbandonare la monarchia, che l'indipendenza.\nDurante il primo congresso dell\"'UPRONA\" nel marzo 1960, con il motto \"Imana, Umwami, Uburundi\" (Dio, Re, Burundi), Louis Rwagasore chiede l'indipendenza totale del Burundi e incita la popolazione a boicottare l'economia belga e di rifiutare di pagare le imposte.\nIl conflitto col governatore belga Harroy \u00e8 ormai palese. Dal 27 ottobre al 9 dicembre 1960, Rwagasore \u00e8 tenuto in residenza sorvegliata a Bururi, durante la campagna per le elezioni comunali. Ma la popolarit\u00e0 del principe aumenta.\nL'obiettivo \u00e8 quello di impedire che l\"'UPRONA\", possa riportare un buon piazzamento alle elezioni di met\u00e0 novembre. Viene anche fondato \"ad hoc\" un nuovo partito politico che viene affidato alla guida dei figli del devoto Baranyanka. L'obiettivo venne raggiunto: fu il \"Partito democratico cristiano\", ad ottenere la vittoria.\nIl 18 settembre 1961 si svolgono le elezioni legislative sotto la supervisione dell'ONU. L\"'UPRONA\" ottiene una amplissima vittoria con l'80% dei voti, mentre il Fronte comune, sostenuto dall'amministrazione belga esce sconfitto.\nIl 28 settembre 1961, Thadd\u00e9e Siryuyumusi viene eletto presidente dell'Assemblea legislativa e Rwagasore viene incaricato di formare il nuovo governo che dovr\u00e0 preparare il paese all'indipendenza. Il 29 settembre viene nominato Primo ministro. Pierre Ngendandumwe \u00e8 vice primo ministro e ministro delle finanze. La difesa rimane nelle mani dell'amministrazione belga.\nRwagasore viene nominato Presidente del Consiglio della Corona del Burundi il 29 settembre 1961.\nL'assassinio del principe.\nVenerd\u00ec 13 ottobre 1961, alle ore 22,45 circa, il principe Rwagasore viene assassinato da un colpo tirato da un sicario con un fucile da caccia grossa di calibro 9,3\u00a0mm, mentre cenava in un ristorante di Bujumbura sulle rive del lago Tanganica. Aveva gi\u00e0 subito precedentemente tre attentati andati falliti il 22, 27 e 28 settembre. Al momento dell'uccisione si trovava in compagnia Andr\u00e8 Muhirwa, neoministro dell'interno e cognato del principe, Jean Ntiruhwama, neoministro degli affari sociali, Pierre Ngunzu, neomonistro all'educazione, Nimbuna, Bugubugu e L\u00e9on Ndenzako, cognato del principe, tutti erano seduti alla medesima tavola. Alle spalle di Rwagasore cenava su un tavolo separato il console di Francia a Bujumbura con numerosi altri commensali.\nIl dottor Ren\u00e9 Albert Van Bellighen chiamato sul posto, non pot\u00e9 fare altro che constatare il decesso, mentre tutti i presenti vennero interrogati. Contemporaneamente venne rinvenuto ai piedi di un albero, dietro una piccola siepe, un bossolo di carabina da caccia calibro 9,3\u00a0mm. Determinante per\u00f2 fu la testimonianza spontanea di un militare belga del servizio di ordinanza che, passeggiando davanti al ristorante, pot\u00e9 assistere agli avvenimenti. Egli dichiar\u00f2 che tre individui scesi da una automobile si avvicinarono furtivamente al ristorante e uno di essi spar\u00f2 un colpo prima di fuggire. Grazie alla dettagliata descrizione, l'automobile venne ritrovata il giorno dopo sulla strada che da Ngozi conduce a Kirundo. I due occupanti furono subito arrestati e la cartucciera piena di pallottole calibro 9,3\u00a0mm sequestrata.\nLe indagini portarono alla conclusione che l'esecutore materiale dell'assassinio fu il giovane venditore di un negozio di Bujumbura di nome Jean Kageorgis, di nazionalit\u00e0 greca, nato in Rwanda nel 1931. I complici, membri del commando, vennero identificati in Jean-Baptiste Ntakiyica et Antoine Nahimana.\nIl suo assassinio fu organizzato da Jean Baptiste Ntidendereza, gi\u00e0 ministro dell'interno nel governo Cimpaye, e da Joseph Sebatwa Birori, due figli dell'umuganwa mutare Petero Baranyanka insieme ai cugini Antoine Nahimana, figlio del fratello di Baranyanka Mazobe e borgomastro di Mutare, Jean-Baptiste Ntakiyica gi\u00e0 segretario di stato al ministero degli interni ed Henri Ntakiyica, figli di Antoine Ntakiyica, tutti \"batare \"e leader del partito democratico cristiano \"PDC\", partito sostenuto dalle autorit\u00e0 coloniali belghe.\nLe circostanze esatte della sua morte non sono state mai del tutto chiarite.\nIn sede giudiziaria, in entrambi i processi, la responsabilit\u00e0 del potere tutelare belga, che si opponeva sia all'indipendenza del Burundi che alla vittoria dell'UPRONA, non sono state n\u00e9 evocate n\u00e9 stabilite.\nIl Belgio ha messo in gioco tutto il suo peso per evitare che la sua responsabilit\u00e0 in questo affare sia stabilita ingaggiando discussioni procedurali sulle competenze giurisdizionali burundesi. Chiese inoltre il trasferimento in Belgio dei condannati ed il rifiuto delle autorit\u00e0 burundesi port\u00f2 alla rottura delle relazioni diplomatiche tra i due paesi.\nNel 1987, Jean Paul Harroy, ultimo residente generale del Ruanda-Urundi confess\u00f2 la responsabilit\u00e0 per lo meno morale nell\"'affaire Rwagasore\".\nInchieste giornalistiche hanno effettivamente portato alla luce documenti, corrispondenze e testimonianze che mostrano la responsabilit\u00e0 e l'implicazione delle autorit\u00e0 Belghe. Rwagasore era considerato un nemico e la sua vittoria alle recenti elezioni parlamentari e la sua nomina a Primo ministro erano considerati pericolosi per gli interessi coloniali belgi. La decisione della morte del principe fu presa in una riunione a Gitega nella casa del residente dell'Urundi Roberto R\u00e9gnier la sera del 21 settembre 1961.\nIl corpo del principe \u00e8 stato seppellito dopo solenni funerali sulla collina Vugizo a Ngagara nel comune di Bujumbura. Al suo fianco verranno interrate le spoglie delle sue bambine. La sua tomba \u00e8 considerata monumento nazionale ed \u00e8 meta di pellegrinaggio.\nVita personale.\nIl 12 settembre 1959, sposa Marie-Rose Ntamikevyo, figlia di Ildephonse Ntamikevyo governatore di Bujumbura, di famiglia hutu, che gli dar\u00e0 due figlie: Marie-Th\u00e9r\u00e8se Rwagasore, nata a Gitega il 3 giugno 1960 e Marie Pie Rwagasore, nata a Gitega il 28 novembre 1961. Marie-Th\u00e9r\u00e8se \u00e8 morta il 15 novembre 1961, Marie Pie il 23 febbraio 1962, entrambe in seguito ad una vaccinazione.\nRwagasore ha avuto anche due figli naturali, frutto di due differenti relazioni extra coniugali.\nMarie Claire Burikukiye \u00e8 nata il 4 luglio 1962 da Mathilde Mukantabana. La madre del principe, Th\u00e9r\u00e8se Kanyonga, ha riconosciuto la bambina, che ha trascorso buona parte della sua infanzia presso la nonna.\nJean Pierre Ndeze \u00e8 il solo figlio maschio di Rwagasore, avuto da una relazione con una donna rwandese. Jean Pierre \u00e8 morto nel 1994 in Rwanda, dove viveva, durante i tragici eventi che sono scoppiati in quel paese. Ha avuto per\u00f2 un figlio, Aubin Gasore, che attualmente vive negli Stati Uniti.\nLa filiazione di entrambi a Louis Rwagasore \u00e8 stata riconosciuta da due differenti sentenze di tribunale.\nIl dopo Rwagasore.\nL'assassinio del principe Louis Rwagasore \u00e8 veramente l'avvenimento che divide in due la storia del Burundi.\nIl sogno di un paese indipendente ed unito, in cui tutti i \"barundi\" possano pacificamente ed armoniosamente convivere, attorno al loro \"umwami\" garante della tradizione, bruscamente si infrange. Cos\u00ec come il progetto di costruzione di una democrazia che possa dare accessibilit\u00e0 alle istanze di tutti.\nIl problema etnico diventer\u00e0 palese, anzi, verr\u00e0 sfruttato politicamente come strumento per dividere ulteriormente il paese: Batusi contro Bahutu, Banyaruguru contro Bahima, cos\u00ec come il regionalismo: quelli di Muramvya contro quelli di Bururi.\nL'assassinio, il genocidio, il complotto, la tortura, l'estremismo diventeranno negli anni a venire prassi abituale. L'UPRONA prima si divider\u00e0 in due fazioni, poi diventer\u00e0 partito unico dei tutsi, l\"'ubwami\" andr\u00e0 incontro al suo ineluttabile destino e presto verr\u00e0 tragicamente sostituito dalla repubblica: il vecchio Mwambutsa Bangiricenge in esilio il figlio Ntare Ndizeye barbaramente assassinato. I collaboratori ed amici di Rwagasore verranno sistematicamente assassinati. L'esercito sar\u00e0 composto di soli tutsi. Anche il suo nome e la sua memoria verranno strumentalizzati: si costituir\u00e0 la Jeunesse Nationaliste Rwagasore (JNR) che Michel Micombero rinominer\u00e0 Jeunesse Rivolutionaire Rwagasore (JRR): una banda paramilitare che affiancher\u00e0 il regime nelle sue memorabili imprese.\nLa personalit\u00e0 di Rwagasore per\u00f2 continua a restare nel cuore e nei sogni dei migliori \"barundi\".\nOggi Louis Rwagasore viene considerato in Burundi padre dell'indipendenza ed eroe dell'unit\u00e0 nazionale.\nOpere.\nIl principe Louis Rwagasore non ci ha lasciato nessuna opera scritta. I suoi discorsi sono stati recentemente raccolti e pubblicati:\nDedicazioni.\nA Louis Rwagasore sono state dedicate numerose strade, piazze, edifici, monumenti in tutto il Burundi. In particolare si ricorda:"}
{"id": "1545855", "revid": "585241", "url": "https://it.wikipedia.org/wiki?curid=1545855", "title": "Frangelico", "text": "Il frangelico \u00e8 un marchio registrato di liquore di nocciole italiano che ha origine in Piemonte, dove tre secoli fa vivevano dei monaci cristiani che conoscevano bene il mondo dei cibi e delle bevande, in particolare l'uso delle nocciole selvatiche e degli altri ingredienti che stanno alla base di questo superalcolico.\nIl nome deriva infatti dal monaco eremita Fra Angelico, che secondo la leggenda visse sulle colline piemontesi nel XVII secolo.\nFrangelico compera circa 38 tonnellate di nocciole Tonda Gentile all'anno (questo tipo di nocciola ha ottenuto uno \"stato protetto\", equivalente del DOC), che vengono coltivate nelle Langhe, tipica della zona del Piemonte dove viene prodotto; le nocciole una volta tostate danno origine ad un infuso che dopo essere stato distillato viene arricchito da alcuni aromi tra cui cacao e vaniglia. La sua gradazione alcolica \u00e8 20% vol.\nNel settembre del 2010 Campari ha acquisito il brand e ha esportato il liquore soprattutto in Stati Uniti e Spagna, Molto diffuso anche in Australia."}
{"id": "1545858", "revid": "287204", "url": "https://it.wikipedia.org/wiki?curid=1545858", "title": "N49", "text": ""}
{"id": "1545874", "revid": "75118279", "url": "https://it.wikipedia.org/wiki?curid=1545874", "title": "EC 1.7", "text": "La EC 1.7 \u00e8 una sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano composti azotati come donatori di elettroni.\nSotto-sottoclassi.\nEsistono cinque ulteriori sotto-sottoclassi:"}
{"id": "1545875", "revid": "1305772", "url": "https://it.wikipedia.org/wiki?curid=1545875", "title": "Al Freeman jr.", "text": "Ha interpretato 43 film, tra cui \"Malcolm X\", diretto da Spike Lee nel 1992, dove interpret\u00f2 il ruolo di Elijah Muhammad."}
{"id": "1545877", "revid": "765341", "url": "https://it.wikipedia.org/wiki?curid=1545877", "title": "Steroli", "text": "Gli ster\u00f2li sono una classe di composti chimici derivati dallo sterolo, composto policiclico formato da quattro anelli condensati (tre a sei atomi di carbonio e uno a cinque atomi di carbonio). Presentano una caratteristica funzione alcolica in posizione tre sull'anello A, una catena ramificata sul C17 dell'anello D e rappresentano i precursori degli steroidi. Sono lipidi anfipatici (a struttura idrofoba ma con una estremit\u00e0 idrofila costituita dal gruppo -OH) sintetizzati dall'acetil-coenzima A e hanno un ruolo importante nella fisiologia di animali e vegetali.\nFondamentale fu l'apporto che il premio Nobel Adolf Windaus diede per la comprensione della chimica e biochimica degli steroli.\nPer esterificazione di uno o pi\u00f9 gruppi alcolici con acidi grassi si ottengono gli steridi. Presentano in genere un doppio legame al C5, 2 metili in 10 e 13, una catena laterale in 17 ed in posizione 3 un gruppo alcolico a cui sono legati gli acidi grassi.\nRuolo degli steroli.\nIn base al fatto che siano stati prodotti da vegetali o animali, rispettivamente si distinguono i fitosteroli e gli zoosteroli. Tra i principali zoosteroli si citano il colesterolo e alcuni ormoni steroidei (derivati della vitamina D), mentre fitosteroli degni di nota sono il campesterolo, il sitosterolo, lo stigmasterolo e il brassicasterolo.\nGli steroli hanno un ruolo essenziale nella fisiologia degli organismi eucarioti. Per esempio il colesterolo \u00e8 un componente essenziale della membrana cellulare e la sua presenza influenza la fluidit\u00e0 di membrana e agisce da messaggero secondario (detto anche secondo messaggero).\nGli steroli vegetali sono anche noti per la loro capacit\u00e0 di bloccare l'assorbimento del colesterolo nel sangue all'interno dell'intestino umano, aiutando in tal modo a ridurre la colesterolemia, fino al 15% senza ulteriori benefici per assunzioni superiori a 3 grammi/giorno.. Gli studi correlano gli steroli all'abbassamento del colesterolo totale in entrambi i sessi, e solo nelle donne all'abbassamento del colesterolo LDL (escluso quello \"buono\").\n\u00c8, invece, controverso il ruolo dei fitosteroli nella riduzione degli infarti e delle malattie cardiovascolari. In uno studio scandinavo \u00e8 stata identificata una popolazione con la pi\u00f9 alta percentuale di malattie coronariche che, dopo l'assunzione di simvastatina, aveva i pi\u00f9 bassi livelli di colesterolo sierico e i pi\u00f9 alti livelli di steroli vegetali nel sangue..\nTra le altre funzioni, negli esseri umani gli steroli sono implicati nella regolazione dei ritmi circadiani e della coagulazione del sangue.\nLa stima dell'assorbimento intestinale di questi composti \u00e8 compreso in un range dallo 0,4 al 5% per gli steroli vegetali e dallo 0,02 allo 0,3% per le loro forme sature.\nColesterolo e fitosteroli competono in quanto necessitano entrambi della proteina NCP1L1 per essere assorbiti dagli enterociti. \nNegli enterociti il colesterolo viene esterificato grazie all'enzima ACAT2, stoccato nei chilomicroni e immesso nel sistema linfatico attraverso la membrana basolaterale, e nel siero, tramite i HDL nei ratti e i LDL nell'uomo, giungere a vari organi e tessuti; mentre il colesterolo e i fitosteroli non esterificati vengono reimmessi nel lume intestinale.\nLa parte assorbita nell'intestino \u00e8 trasportata nel sangue fino al fegato, dove i fitosteroli possono essere convertiti ad acidi biliari, oppure ritornare dal fegato all'intestino attraverso la bile, passare intatti dal colon al retto ed essere escreti con le feci.\nDi norma il corpo non dovrebbe accumulare fitosteroli, con una concentrazione nel sangue che nelle persone sane \u00e8 inferiore a 1\u00a0mg/dL. Se c'\u00e8 una predisposizione genetica (mutazione dei loci per i co-trasportatori ABCG5 e ABCG8 che porta a un maggiore assorbimento intestinale dei fitosteroli), avviene la sitosterolemia, una rara malattia genetica (autosomica famigliare recessiva) nota fin dal loro primo impiego nella riduzione del colesterolo negli anni cinquanta. L'accumulo di fitosteroli nel sangue e nei tessuti porta alla formazione di placche e accumuli di grasso (xantomatosi), fino a frequente aterosclerosi letale.\nPer cause sconosciute (Novembre 2013), quando sono assunti in dosi maggiori di 2 grammi/giorno, steroli e stanoli contrastano con l'assorbimento dei carotenoidi, e in misura minore vitamina E e tocoferoli, com'\u00e8 possibile dedurre dalla riduzione dei livelli plasmatici. I livelli si stabilizzano quando le dosi di steroli o di stanoli raggiungono i 2,2 g/giorno. Per questi motivi, i preparati in commercio contengono dosi intorno ai 2 grammi di steroli vegetali.\nSitosterolo e campesterolo (che sono rispettivamente l'analogo 24 metil- e 24 etil- del colesterolo), costituiscono circa il 60% e il 35% dei fitosteroli presenti negli alimenti. \nFra gli alimenti pi\u00f9 ricchi di steroli vegetali: Olio di mais (865\u00a0mg/100 gr p.e.), semi di sesamo (714\u00a0mg), olio germe di grano (553\u00a0mg)."}
{"id": "1545882", "revid": "75118274", "url": "https://it.wikipedia.org/wiki?curid=1545882", "title": "EC 1.8", "text": "La EC 1.8 \u00e8 una sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano composti contenenti zolfo come donatori di elettroni.\nSotto-sottoclassi.\nEsistono otto ulteriori sotto-sottoclassi:"}
{"id": "1545884", "revid": "37401", "url": "https://it.wikipedia.org/wiki?curid=1545884", "title": "Yalta", "text": ""}
{"id": "1545890", "revid": "75118267", "url": "https://it.wikipedia.org/wiki?curid=1545890", "title": "EC 1.9", "text": "La EC 1.9 \u00e8 una sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano composti contenenti gruppi eme come donatori di elettroni.\nSotto-sottoclassi.\nEsistono tre ulteriori sotto-sottoclassi:"}
{"id": "1545891", "revid": "309289", "url": "https://it.wikipedia.org/wiki?curid=1545891", "title": "Badjaricha", "text": "La Badjaricha (anche traslitterata come \"Badyarikha\", \"Badjariha\", \"Badjarikha\") \u00e8 un fiume della Russia siberiana nordorientale, affluente di destra della Indigirka.\nHa origine dal versante nordorientale dei Monti della Moma; scorre con direzione mediamente settentrionale lungo tutto il percorso, attraversando la regione pianeggiante conosciuta come bassopiano di Abyj, bordeggiando ad occidente l'Altopiano dell'Alazeja. Sfocia nella Indigirka alcuni chilometri a monte della cittadina di Belaja Gora. I maggiori affluenti ricevuti dalla Badjaricha sono Ogorocha, Orto-Tirechtjach e Anty.\nLa Badjaricha, analogamente a tutti i fiumi del bacino, \u00e8 gelata per lunghi periodi ogni anno, mediamente da ottobre ai primi di giugno."}
{"id": "1545892", "revid": "80339", "url": "https://it.wikipedia.org/wiki?curid=1545892", "title": "Badjariha", "text": ""}
{"id": "1545893", "revid": "80339", "url": "https://it.wikipedia.org/wiki?curid=1545893", "title": "Badjarikha", "text": ""}
{"id": "1545894", "revid": "80339", "url": "https://it.wikipedia.org/wiki?curid=1545894", "title": "Badyarikha", "text": ""}
{"id": "1545898", "revid": "584834", "url": "https://it.wikipedia.org/wiki?curid=1545898", "title": "Filovia Simferopoli-Alushta-Yalta", "text": ""}
{"id": "1545899", "revid": "599013", "url": "https://it.wikipedia.org/wiki?curid=1545899", "title": "Fabio Sguazzero", "text": "Nato il 9 marzo 1973 a Como, fa le giovanili con l'HC Como.\nCon la nazionale italiana ha giocato 16 incontri."}
{"id": "1545907", "revid": "599013", "url": "https://it.wikipedia.org/wiki?curid=1545907", "title": "Kurniawan Dwi Yulianto", "text": "Carriera.\nNel 1993 and\u00f2 in prova alla primavera della per una stagione grazie ad una collaborazione tra la societ\u00e0 genovese e la federazione indonesiana della durata di tre anni, nel cui periodo arrivarono anche altre promesse del calcio indonesiano quali Kurnia Sandy, Bima Sakti e Anang Ma'ruf.\nLa stagione successiva trov\u00f2 posto in Svizzera nel Lucerna, dove riusc\u00ec a mettersi in luce segnando anche in Intertoto.\nLa stagione successiva fu caratterizzata da infortuni e nuove regole sulla presenza di calciatori extracomunitari nel campionato svizzero, cos\u00ec nel 1996 inizi\u00f2 la sua carriera da professionista nella sua nazione, l'Indonesia.\nIn patria si conferm\u00f2 il giocatore con il maggior numero di presenze in Nazionale ed il miglior realizzatore indonesiano di sempre.\nHa vinto due campionati indonesiani ed \u00e8 sempre stato in lotta con l'altro \"bomber\" Bambang Pamungkas per la classifica cannonieri.\nVenne anche espulso dalla Nazionale per problemi legati all'utilizzo di droga, ma la federazione lo riammise e nelle Tiger Cup del 2000, 2002 e 2004 trascin\u00f2 la Nazionale a tre finali, tutte e tre perse.\nCon gli altri membri della generazione indonesiana manc\u00f2 per poco la qualificazione ai Giochi olimpici del 1996."}
{"id": "1545910", "revid": "438678", "url": "https://it.wikipedia.org/wiki?curid=1545910", "title": "Libertaria", "text": ""}
{"id": "1545911", "revid": "585241", "url": "https://it.wikipedia.org/wiki?curid=1545911", "title": "Instant-runoff voting", "text": ""}
{"id": "1545914", "revid": "81195", "url": "https://it.wikipedia.org/wiki?curid=1545914", "title": "Sterolo", "text": ""}
{"id": "1545917", "revid": "178920", "url": "https://it.wikipedia.org/wiki?curid=1545917", "title": "Mark Ramos Nishita", "text": ""}
{"id": "1545920", "revid": "767487", "url": "https://it.wikipedia.org/wiki?curid=1545920", "title": "San Prospero martire (Catenanuova)", "text": "La chiesa San Giuseppe di Catenanuova (Enna) custodisce tra le sue mura il simulacro del patrono della citt\u00e0, san Prospero martire.\nLa storia del simulacro.\nIl simulacro del patrono, \u00e8 un'opera lignea del 1752, commissionata dal principe Andrea Giuseppe Riggio Statella, a seguito della proclamazione del martire a patrono e dell'arrivo delle sacre reliquie da Roma a Catenanuova il 24 settembre 1752.\nL'artista \u00e8 un ignoto scultore di bottega siciliana, che oper\u00f2 per Catenanuova nel secolo XVIII. Della stessa mano \u00e8 infatti il simulacro ligneo di san Giuseppe del 1738, venerato nella stessa chiesa.\nNel tempo la statua ha subito vari e grossolani rimaneggiamenti, che hanno compromesso l'originaria peculiarit\u00e0. Nel 1962 l'antico simulacro venne sostituito da una nuova immagine lignea, realizzata ad Ortisei, di minore valore artistico e storico. L'antica immagine venne quindi abbandonata all'usura del tempo e all'incuria dell'uomo per oltre 40 anni.\nIl 4 settembre 2005, grazie al processo di recupero delle radici storico-artistiche della citt\u00e0 avviato qualche anno prima, e dopo un accurato restauro conservativo sovvenzionato dalla provincia di Enna e dal comune di Catenanuova, l'antica effigie del patrono, \"san Prospiru anticu\", come viene chiamato dagli abitanti del paese proprio per distinguerlo dal nuovo, con la benedizione di mons. Luigi Bommarito, ritorn\u00f2 nella chiesa di San Giuseppe.\nL'opera.\nIl simulacro presenta le prerogative specifiche dell'arte barocca. In esso infatti \u00e8 presente quel forte senso del movimento, che gli artisti dell'epoca cercavano di infondere alle immagini.\nSan Prospero, seguendo la storia che lo vorrebbe nobile, \u00e8 iconograficamente rappresentato in un fastoso abbigliamento, tipico dell'aristocrazia settecentesca.\nIl popolo cos\u00ec rispecchiava nell'immagine del santo patrono, anche la figura del principe fondatore e governatore del luogo.\nI capelli bruni circondano il volto e scendono delicatamente sulle spalle formando dei riccioli. La mano destra del santo, estesa, presenta la palma simbolo del martirio. La sinistra leggermente pi\u00f9 ritirata, regge il vessillo purpureo, sormontato da un piccolo globo e dalla Croce d'oro, figura della vittoria.\nLa diversa posizione degli arti superiori, e la preminenza della mano destra sulla sinistra, si interpreta come un'allegoria sul martirio. Infatti, se non si passa attraverso il martirio (non necessariamente fisico), rappresentato dalla palma, non si arriva alla gloria finale in Cristo, che il vessillo vuole raffigurare. (cfr. \"Gv \"12,24). Questo diventa insegnamento ed esempio per il fedele che ricorre all'intercessione di san Prospero.\nLe vesti nobiliari sono ricreate con minuziosa fedelt\u00e0, e armoniosa cromia. Una gorgiera argentea e dorata cinge il collo e sovrasta il corpetto dall'intenso colore verde. Questo \u00e8 impreziosito da volute a motivi floreali, disposti con ordine e precisione sull'intera superficie. Una fascia rossa, decorata con figure regolari in foglia d'oro, attraversa trasversalmente il busto, ed \u00e8 completata da un pendente romboidale con croce. La cintola vermiglia attornia il tronco a met\u00e0 altezza. Sulla casacca una preziosa giubba argentata e indorata, guarnita da una serie di bottoni semisferici in oro, e impreziosita sulla spalla destra, da frange rosse alla maniera romana. Le maniche attillate in foglia d'argento, sono completate da un merletto dorato. L'ampio manto scarlatto, formando ondulate pieghe, avvolge le vesti del santo. Il colore adoperato, arricchito da croci stilizzate in oro, si rif\u00e0 al sangue versato nel martirio. La tinta interna del manto \u00e8 simbolicamente di color rosso cupo, tendente al color terra. Questo allude alla terra imbevuta dal sangue del martire, preziosa reliquia conservata nella chiesa di Catenanuova assieme ai resti del corpo.\nLa disposizione delle gambe del santo, permette una leggera torsione del busto, rendendo l'immagine leggera, e infondendo in essa un forte senso di movimento quasi ascensionale. Gli arti inferiori sono rivestiti da corti calzari cromati da una mistura di argento e oro, che lasciano scoperte le calzamaglie in foglia d'argento, inserite all'interno degli stivali color cuoio decorate anch'esse in oro."}
{"id": "1545928", "revid": "121379789", "url": "https://it.wikipedia.org/wiki?curid=1545928", "title": "EC 1.7.1", "text": "La EC 1.7.1 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni a base di azoto utilizzando NAD o NADP come accettori."}
{"id": "1545929", "revid": "121379826", "url": "https://it.wikipedia.org/wiki?curid=1545929", "title": "EC 1.7.2", "text": "La EC 1.7.2 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano composti dell'azoto come donatori di elettroni e citocromi come accettori."}
{"id": "1545930", "revid": "365417", "url": "https://it.wikipedia.org/wiki?curid=1545930", "title": "EC 1.7.3", "text": "La EC 1.7.3 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano composti dell'azoto come donatori di elettroni ed ossigeno come accettore."}
{"id": "1545932", "revid": "365417", "url": "https://it.wikipedia.org/wiki?curid=1545932", "title": "EC 1.7.7", "text": "La EC 1.7.7 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano donatori di elettroni contenenti azoto ed accettori contenenti cluster ferro-zolfo."}
{"id": "1545934", "revid": "543975", "url": "https://it.wikipedia.org/wiki?curid=1545934", "title": "EC 1.7.99", "text": "La EC 1.7.99 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi Acting on other nitrogenous compounds as donors With other acceptors."}
{"id": "1545937", "revid": "547034", "url": "https://it.wikipedia.org/wiki?curid=1545937", "title": "EC 1.8.1", "text": "La EC 1.8.1 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni contenenti zolfo ed accettori come NAD o NADP."}
{"id": "1545939", "revid": "365417", "url": "https://it.wikipedia.org/wiki?curid=1545939", "title": "EC 1.8.2", "text": "La EC 1.8.2 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano un solfuro come donatore di elettroni ed un citocromo come accettore."}
{"id": "1545940", "revid": "365417", "url": "https://it.wikipedia.org/wiki?curid=1545940", "title": "EC 1.8.3", "text": "La EC 1.8.3 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni aventi un gruppo solfuro ed ossigeno come accettore."}
{"id": "1545941", "revid": "121387285", "url": "https://it.wikipedia.org/wiki?curid=1545941", "title": "EC 1.8.4", "text": "La EC 1.8.4 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni aventi un gruppo solfuro ed accettori contenenti un disolfuro."}
{"id": "1545942", "revid": "365417", "url": "https://it.wikipedia.org/wiki?curid=1545942", "title": "EC 1.8.5", "text": "La EC 1.8.5 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni aventi un solfuro ed accettori contenenti un chinone o gruppi similari."}
{"id": "1545944", "revid": "365417", "url": "https://it.wikipedia.org/wiki?curid=1545944", "title": "EC 1.8.7", "text": "La EC 1.8.7 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni contenenti un solfuro ed accettori con centri ferro-zolfo."}
{"id": "1545945", "revid": "365417", "url": "https://it.wikipedia.org/wiki?curid=1545945", "title": "EC 1.8.98", "text": "La EC 1.8.98 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni aventi un gruppo solfuro ed accettori noti (a differenza della EC 1.8.99)."}
{"id": "1545946", "revid": "365417", "url": "https://it.wikipedia.org/wiki?curid=1545946", "title": "EC 1.8.99", "text": "La EC 1.8.99 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di elettroni aventi un gruppo solfuro ed accettori non noti (a differenza della EC 1.8.98)."}
{"id": "1545948", "revid": "365417", "url": "https://it.wikipedia.org/wiki?curid=1545948", "title": "EC 1.9.3", "text": "La EC 1.9.3 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano un gruppo eme come donatore di elettroni ed un ossigeno come accettore."}
{"id": "1545949", "revid": "365417", "url": "https://it.wikipedia.org/wiki?curid=1545949", "title": "EC 1.9.6", "text": "La EC 1.9.6 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano un gruppo eme come donatore di elettroni ed un gruppo azotato come accettore."}
{"id": "1545950", "revid": "365417", "url": "https://it.wikipedia.org/wiki?curid=1545950", "title": "EC 1.9.99", "text": "La EC 1.9.99 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano un gruppo eme come donatore di elettroni ed altri accettori."}
{"id": "1545952", "revid": "547034", "url": "https://it.wikipedia.org/wiki?curid=1545952", "title": "EC 1.10.1", "text": "La EC 1.10.1 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano difenoli e molecole correlate come donatori di elettroni e NAD or NADP come accettori."}
{"id": "1545953", "revid": "365417", "url": "https://it.wikipedia.org/wiki?curid=1545953", "title": "EC 1.10.2", "text": "La EC 1.10.2 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano difenoli e molecole correlate come donatori di elettroni ed citocromi come accettori."}
{"id": "1545954", "revid": "121387327", "url": "https://it.wikipedia.org/wiki?curid=1545954", "title": "EC 1.10.3", "text": "La EC 1.10.3 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano difenoli e molecole correlate come donatori di elettroni ed ossigeno come accettore."}
{"id": "1545955", "revid": "365417", "url": "https://it.wikipedia.org/wiki?curid=1545955", "title": "EC 1.10.99", "text": "La EC 1.10.99 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano che utilizzano difenoli e molecole correlate come donatori di elettroni ed accettori di vario tipo."}
{"id": "1545959", "revid": "44939", "url": "https://it.wikipedia.org/wiki?curid=1545959", "title": "EC 1.11.1", "text": ""}
{"id": "1545962", "revid": "547034", "url": "https://it.wikipedia.org/wiki?curid=1545962", "title": "EC 1.12.1", "text": "La EC 1.12.1 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano idrogeno come donatore di elettroni e NAD o NADP come accettori."}
{"id": "1545963", "revid": "365417", "url": "https://it.wikipedia.org/wiki?curid=1545963", "title": "EC 1.12.2", "text": "La EC 1.12.2 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano idrogeno come donatore di elettroni ed un citocromo come accettore."}
{"id": "1545965", "revid": "365417", "url": "https://it.wikipedia.org/wiki?curid=1545965", "title": "EC 1.12.5", "text": "La EC 1.12.5 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano idrogeno come donatore di elettroni ed un chinone come accettore."}
{"id": "1545966", "revid": "365417", "url": "https://it.wikipedia.org/wiki?curid=1545966", "title": "EC 1.12.7", "text": "La EC 1.12.7 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano idrogeno come donatore di elettroni e proteine contenenti centri ferro-zolfo come accettore."}
{"id": "1545967", "revid": "365417", "url": "https://it.wikipedia.org/wiki?curid=1545967", "title": "EC 1.12.98", "text": "La EC 1.12.98 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano idrogeno come donatore di elettroni ed accettori noti."}
{"id": "1545979", "revid": "585241", "url": "https://it.wikipedia.org/wiki?curid=1545979", "title": "Boxe thailandese", "text": ""}
{"id": "1545981", "revid": "1851848", "url": "https://it.wikipedia.org/wiki?curid=1545981", "title": "Kate Vernon", "text": "\u00c8 figlia dell'attore John Vernon e di Nancy West.\n\u00c8 nota principalmente per il ruolo di Lorraine Prescott, interpretato nella soap opera \"Falcon Crest\". Nel 1992 ha interpretato un ruolo in \"Malcolm X\", diretto da Spike Lee.\nHa sposato il cantante Chuk Negron, dal quale ha avuto tre figli."}
{"id": "1545984", "revid": "115063232", "url": "https://it.wikipedia.org/wiki?curid=1545984", "title": "Utensile sgrossatore", "text": "Nelle varie lavorazioni di asportazione di truciolo che vengono effettuate al tornio, si fa uso di un utensile sgrossatore di acciaio e di un inserto materiale a carburi, sotto la sembianza di una figura geometrica (quadrato, rombo, etc...), ogni angolo della figura geometrica rappresenta l'angolo di taglio, si pu\u00f2 dire quindi che in un rombo si hanno 4 angoli di taglio.\nTra i due tipi di utensili esiste una differenza tecnica, questa la si prende in considerazione a seconda della lavorazione da effettuare nel ciclo di lavoro, dal numero di pezzi da realizzare. Con l'utensile sgrossatore di acciaio si possono raggiungere profondit\u00e0 di passata P fino a 2mm, con velocit\u00e0 3\u00aa in volata; in questo tipo di utensile esiste il tempo di affilatura (tempo morto); come definizione il tempo di affilatura \u00e8 il tempo che intercorre da un'affilatura ad un'altra; ogni qualvolta l'utensile a contatto col pezzo, fischia, stritola, non asporta truciolo, vuol dire che l'angolo di taglio \u00e8 bruciato.\nIn questo caso l'operatore deve smontare l'utensile dalla torretta, si porta nei pressi della mola e qui riproduce l'angolo di taglio che si era bruciato, deve stare attento a raffreddare la testa dell'utensile evitando cos\u00ec una tempra; affilato l'utensile l'operatore si porta al tornio, monta l'utensile, e questi deve essere montato in asse, ci\u00f2 vuol dire che l'angolo di taglio dell'utensile deve corrispondere con la punta conica della contropunta."}
{"id": "1545987", "revid": "75118259", "url": "https://it.wikipedia.org/wiki?curid=1545987", "title": "EC 1.10", "text": "La EC 1.10 \u00e8 una sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano donatori di elettroni contenenti difenoli e composti correlati.\nSotto-sottoclassi.\nEsistono sei ulteriori sotto-sottoclassi:"}
{"id": "1545991", "revid": "75118255", "url": "https://it.wikipedia.org/wiki?curid=1545991", "title": "EC 1.11", "text": "La EC 1.11 \u00e8 una sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano donatori di elettroni di tipo perossidico.\nSotto-sottoclassi.\nEsiste una sola sotto-sottoclasse:"}
{"id": "1545994", "revid": "161374", "url": "https://it.wikipedia.org/wiki?curid=1545994", "title": "Troia (Asia minore)", "text": ""}
{"id": "1545995", "revid": "834", "url": "https://it.wikipedia.org/wiki?curid=1545995", "title": "Logo (frazione)", "text": ""}
{"id": "1546000", "revid": "729019", "url": "https://it.wikipedia.org/wiki?curid=1546000", "title": "Stazione di Decimomannu", "text": "La stazione di Decimomannu \u00e8 una stazione ferroviaria, al servizio del comune di Decimomannu, posta lungo la linea Cagliari-Golfo Aranci, e stazione iniziale della ferrovia Decimomannu-Iglesias. Fu attivata nel 1984, sostituendo l'omonima stazione preesistente.\nStoria.\nLa storia delle ferrovie a Decimomannu ha inizio nel 1871, nel pieno della fase di realizzazione delle prime ferrovie pubbliche della rete sarda. Quell'anno la Compagnia Reale delle Ferrovie Sarde inaugur\u00f2 la tratta Cagliari-Villasor, il primo tronco della Dorsale Sarda in corso di realizzazione. La ferrovia raggiunse quindi anche l'originario scalo ferroviario di Decimomannu, che l'anno successivo fu collegato alla neonata ferrovia per Iglesias.\nNel secondo dopoguerra prese forma l'intenzione di raddoppiare almeno una parte della Cagliari-Golfo Aranci, fatto che si concretizz\u00f2 a met\u00e0 degli anni settanta, quando il progetto di raddoppio dei binari tra la stazione di Cagliari e quella di Decimomannu fu approvato e avviato dalle Ferrovie dello Stato. Congiuntamente a questi lavori fu deciso di spostare la stazione in una posizione leggermente pi\u00f9 periferica rispetto al vecchio scalo, permettendo il passaggio dei binari fuori dal nucleo urbano. Fu quindi realizzata una variante alla linea che portava al nuovo scalo, distante dal vecchio circa 250 metri, che fu inaugurato cos\u00ec congiuntamente al raddoppio nel 1984. Ulteriori cantieri vennero creati nella stazione qualche anno dopo, nell'ambito dello sfortunato progetto sperimentale di elettrificazione della rete sarda. La stazione di Decimomannu fu infatti scelta come capolinea di uno dei due tronchi di prova (Cagliari-Decimomannu, l'altro da Villasor a Sanluri) per i test delle locomotive E491/492 e del relativo sistema di alimentazione a corrente alternata, fatto che port\u00f2 all'installazione delle catenarie di alimentazione nella stazione, rimosse negli anni 2000.\nNel 2012 l'infrastruttura ferroviaria della stazione \u00e8 stata ridotta, con l'eliminazione di 6 binari (di cui 3 tronchi nello scalo merci) utilizzati per la sosta di carri e convogli merci.\nStrutture e impianti.\nLa stazione \u00e8 costruita lungo la principale linea sarda, la Cagliari-Golfo Aranci, inoltre nello scalo decimese ha inizio la dorsale secondaria delle FS, quella per gli scali di Iglesias e Carbonia.\nPer quanto concerne le infrastrutture ferroviarie, lo scalo \u00e8 dotato di cinque binari per il servizio passeggeri: il primo, attiguo al fabbricato viaggiatori, utilizzato principalmente per i treni del servizio metropolitano per Cagliari, gli altri quattro, raggiungibili con un sottopassaggio, sono rispettivamente utilizzati per i treni diretti nella Dorsale Sarda (binari 2 e 3, entrambi di corsa) e verso quella del Sulcis-Iglesiente (binari 4 e 5, quest'ultimo di corsa in direzione Iglesias). Un sesto e settimo binario completano il fascio principale dello scalo, e vengono utilizzati per lo stazionamento di materiale rotabile o per altre finalit\u00e0 di servizio. Sino al 2012 in quest'area erano presenti 3 ulteriori binari per tale fine, poi dismessi.\nLa stazione dispone inoltre di un fascio binari per il servizio merci, posto a nord ovest del fabbricato viaggiatori, composto in origine da 6 binari tronchi ridotti a 3 nel 2012; su parte di quest'area \u00e8 stato ricavato negli anni successivi un parcheggio dotato di aree di sosta per bus.\nIl fabbricato viaggiatori \u00e8 costituito da un edificio a due piani pi\u00f9 terrazzino, a pianta rettangolare; un secondo edificio per i servizi accessori \u00e8 situato ad est dello stesso.\nMovimento.\nLa stazione consente l'interscambio tra i treni provenienti o diretti nella Dorsale Sarda e quelli diretti o provenienti dal Sulcis-Iglesiente: lo scalo \u00e8 meta di treni regionali e regionali veloci effettuati da Trenitalia per conto della Regione Autonoma della Sardegna aventi capolinea Iglesias e Carbonia ad ovest e San Gavino Monreale, Oristano, Macomer, Olbia, Sassari, Porto Torres e Cagliari sulla Dorsale Sarda. Il collegamento col capoluogo \u00e8 garantito anche dal servizio ferroviario metropolitano di Cagliari, svolto con treni classificati da Trenitalia come metropolitani.\nPressoch\u00e9 nullo il traffico merci: attiva da questo punto di vista sino alla seconda met\u00e0 degli anni 2000, la stazione non \u00e8 di fatto pi\u00f9 utilizzata per tale tipo di traffico dopo la cessazione di un regolare servizio merci lungo la rete sarda nel 2008.\nServizi.\nClassificata commercialmente da RFI nella categoria \"silver\", la stazione di Decimomannu \u00e8 dotata di 3 banchine (di cui una attigua al fabbricato viaggiatori) collegate tra loro da un sottopassaggio pedonale, ed \u00e8 accessibile a persone con handicap di tipo uditivo.\nAll'interno del fabbricato viaggiatori sono ospitati vari servizi all'utenza, tra cui una sala d'attesa, i servizi igienici, un bar e una biglietteria automatica. Quest'ultima ha sostituito la biglietteria a sportello presente nella stazione sino agli anni 2000.\nInterscambi.\nNel parcheggio della stazione \u00e8 situato il capolinea della linea 9 del CTM, che permette di raggiungere piazza Matteotti a Cagliari. Inoltre effettuano fermate anche i bus dell'ARST colleganti il Sulcis con la cittadella universitaria di Monserrato. A qualche centinaio di metri dal piazzale della stazione \u00e8 inoltre presente un'altra fermata dell'ARST, da cui \u00e8 possibile raggiungere i comuni vicini non raggiunti dalla ferrovia."}
{"id": "1546004", "revid": "767487", "url": "https://it.wikipedia.org/wiki?curid=1546004", "title": "Kaln\u00e1 Roztoka", "text": "Kaln\u00e1 Roztoka (in ungherese \"Kaln\u00e1rosztoka\", in tedesco \"Kalnrostok\", in ruteno \"Kalnyj\") \u00e8 un comune della Slovacchia facente parte del distretto di Snina, nella regione di Pre\u0161ov.\nIl villaggio viene citato per la prima volta nel 1568 come possedimento della Signoria di Humenn\u00e9. Nel XVIII secolo pass\u00f2 alla famiglia Szirmay e poi ai Dernath. Dal 1938 al 1944 venne annesso all'Ungheria. \nParte della popolazione appartiene all'etnia rutena."}
{"id": "1546009", "revid": "1335181", "url": "https://it.wikipedia.org/wiki?curid=1546009", "title": "Euxinico", "text": "Si definisce euxinico (dal greco \"\u03be\u03b9\u03bd\u03cc\u03c2\", che significa \"aspro\") un ambiente inizialmente ricco di vita nel quale si verifica un evento anossico. \nCon l'aumentare degli organismi viventi, l'ossigeno pu\u00f2 diventare insufficiente fino alla completa scomparsa di ogni forma di vita. Si ha come risultato un ambiente povero di ossigeno con depositi di resti di organismi viventi."}
{"id": "1546011", "revid": "75118247", "url": "https://it.wikipedia.org/wiki?curid=1546011", "title": "EC 1.12", "text": "La EC 1.12 \u00e8 una sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano idrogeno come donatore di elettroni.\nSotto-sottoclassi.\nEsistono otto ulteriori sotto-sottoclassi:"}
{"id": "1546013", "revid": "916580", "url": "https://it.wikipedia.org/wiki?curid=1546013", "title": "Don Carlos", "text": ""}
{"id": "1546017", "revid": "21880", "url": "https://it.wikipedia.org/wiki?curid=1546017", "title": "Priodontes", "text": ""}
{"id": "1546019", "revid": "21880", "url": "https://it.wikipedia.org/wiki?curid=1546019", "title": "Chlamyphorus", "text": ""}
{"id": "1546027", "revid": "1781667", "url": "https://it.wikipedia.org/wiki?curid=1546027", "title": "Kolbasov", "text": "Kolbasov (in ungherese \"Vegasz\u00f3\", in tedesco \"Kolbasau\", in ruteno \"Kovbasuv\") \u00e8 un villaggio e una municipalit\u00e0 del distretto di Snina, nella regione di Pre\u0161ov, nella Slovacchia nord-orientale.\nKolbasov viene menzionato per la prima volta nel 1548 come possedimento della Signoria di Humenn\u00e9. Nel XVII secolo pass\u00f2 alla Signoria di Stropkov e poi ai frati paolini di Trebi\u0161ov. Nel XVIII secolo entr\u00f2 a far parte dei domini dell'eparchia di Pre\u0161ov. Dal 1939 al 1944 venne annesso dall'Ungheria.\nLa popolazione \u00e8 pressoch\u00e9 interamente di etnia rutena."}
{"id": "1546031", "revid": "729019", "url": "https://it.wikipedia.org/wiki?curid=1546031", "title": "Pagolo da Lari", "text": "Biografia.\nNato a Lari, cittadina delle Colline Pisane, nell'attuale provincia di Pisa, \"Pagolo\" (Paolo) si dedic\u00f2 ben presto all'attivit\u00e0 militare. Probabilmente di umili origini contadine, fu messo al comando di truppe di fanti.\nEntrato al servizio della Repubblica di Firenze, nel 1529 lo troviamo nell'esercito di Carlo V come comandante di fanteria, agli ordini di Luca degli Albizi il giovane, commissario della citt\u00e0 del giglio."}
{"id": "1546037", "revid": "33277", "url": "https://it.wikipedia.org/wiki?curid=1546037", "title": "Societ\u00e0 di San Paolo Apostolo", "text": ""}
{"id": "1546039", "revid": "167080", "url": "https://it.wikipedia.org/wiki?curid=1546039", "title": "Ulubrae", "text": ""}
{"id": "1546040", "revid": "1305772", "url": "https://it.wikipedia.org/wiki?curid=1546040", "title": "Tommy Hollis", "text": "Ha interpretato 25 film, tra cui \"Malcolm X\", diretto da Spike Lee nel 1992, e \"L\u00e9on\", diretto da Luc Besson nel 1994.\n\u00c8 morto nel 2001, per un attacco di cuore."}
{"id": "1546044", "revid": "287204", "url": "https://it.wikipedia.org/wiki?curid=1546044", "title": "Grindadrap", "text": ""}
{"id": "1546047", "revid": "1715582", "url": "https://it.wikipedia.org/wiki?curid=1546047", "title": "Spinotto", "text": "Lo spinotto \u00e8 un componente di forma cilindrica e realizzato in acciaio, utilizzato nei motori a combustione interna con funzionamento tramite l'impiego di uno stantuffo (per esempio il pistone).\nCaratteristiche.\nLo spinotto presenta un'elevata levigatura superficiale e, lavorato allo scopo di offrire una notevole resistenza, permette il collegamento solidale tra pistone e biella, senza impedirne il movimento oscillatorio.\nFunzionamento.\nLo spinotto trova all'interno del pistone una sua sede alla quale \u00e8 vincolato tramite due anelli elastici di ritegno in filo di acciaio (seeger). Contemporaneamente fa s\u00ec che la biella, dotata anch'essa di un foro dello stesso diametro dello spinotto, (o di diametro maggiore qualora sia previsto l'inserimento di una gabbia a rulli) resti solidale al pistone, in modo da poter trasmettere il moto del pistone all'albero motore.\nLo spinotto pu\u00f2 essere libero di oscillare sia nelle portate (sedi) del pistone che nel piede della biella (montaggio con gioco), ma pu\u00f2 anche risultare fissato a quest'ultimo (montaggio con interferenza) ed essere libero di muoversi quindi nelle sole portate del pistone."}
{"id": "1546048", "revid": "767487", "url": "https://it.wikipedia.org/wiki?curid=1546048", "title": "Armand Carrel", "text": "Carrel fu un intellettuale parigino che, nel 1836, sfid\u00f2 a duello Emile de Girardin, direttore del quotidiano parigino \"La Presse\", reo di essere stato il primo direttore nella storia della stampa ad aver dedicato un'intera pagina alle inserzioni pubblicitarie (la cosiddetta \"quarta pagina\"). Carrel perse la vita."}
{"id": "1546050", "revid": "1781667", "url": "https://it.wikipedia.org/wiki?curid=1546050", "title": "Kolonica", "text": "Kolonica (in ungherese \"Kiskolon\", in tedesco \"Klein-Koloniendorf\" o \"Glansdorf\", in ruteno \"Kolonycja\") \u00e8 un comune della Slovacchia facente parte del distretto di Snina, nella regione di Pre\u0161ov.\nKolonica viene menzionato per la prima volta nel 1567 con il nome di Klanica, come feudo della Signoria di Humenn\u00e9. Tuttavia le sue origini sono molto pi\u00f9 antiche in quanto si sa che coloni Sassoni vennero insediati nella localit\u00e0 nel Medioevo. Nel XVII secolo pass\u00f2 ai Szirmay, nobile famiglia comitale originaria della Voivodina, e poi ai Lobkowitz, provenienti dalla Boemia. Dal 1939 al 1944 venne annesso dall'Ungheria."}
{"id": "1546052", "revid": "599013", "url": "https://it.wikipedia.org/wiki?curid=1546052", "title": "Montserrat", "text": ""}
{"id": "1546063", "revid": "287204", "url": "https://it.wikipedia.org/wiki?curid=1546063", "title": "John Allen Paulos", "text": "Biografia.\nJohn Allen Paulos, statunitense di origini greche cresciuto tra Chicago e Milwaukee, ha ottenuto il Ph.D. in matematica all'universit\u00e0 del Wisconsin (University of Wisconsin-Madison). Professore di matematica alla Temple University di Filadelfia e professore aggiunto alla Columbia University, concentra le sue attivit\u00e0 sulla teoria delle probabilit\u00e0 e logica matematica. Oltre all'attivit\u00e0 accademica, Paulos si dedica alla divulgazione scientifica collaborando con testate giornalistiche quali New York Times, Wall Street Journal, Forbes, London Review of Books e la rete televisiva ABC. Nel 2003 ha ricevuto il premio AAAS (American Association for the Advancement of Science) per il suo impegno nella promozione della comprensione della \"Scienza e Tecnologia\"."}
{"id": "1546066", "revid": "287204", "url": "https://it.wikipedia.org/wiki?curid=1546066", "title": "Vaclav Neumann", "text": ""}
{"id": "1546067", "revid": "123692518", "url": "https://it.wikipedia.org/wiki?curid=1546067", "title": "Unoaerre", "text": "La UnoAErre \u00e8 la pi\u00f9 importante azienda orafa di Arezzo (non a caso uno dei poli italiani dell'oro insieme a Valenza e Vicenza).\nStoria.\nLa UnoAErre \u00e8 fondata il 15 marzo 1926 ad Arezzo da Carlo Zucchi, artigiano e proprietario di un piccolo negozio di oreficeria ereditato dal padre, e da Leopoldo Gori, rappresentante. I due danno vita alla Gori &amp; Zucchi con i primi laboratori nell'antico centro storico di Arezzo. Il 2 aprile 1934 viene attribuita alla societ\u00e0 la numerazione obbligatoria da imprimere su tutti i prodotti e come azienda orafa della provincia di Arezzo ottiene la 1AR. Tale sigla, scritta per esteso, diverr\u00e0 a tutti gli effetti il marchio e la denominazione della societ\u00e0.\nI due fondatori hanno l'intuizione, che poi si riveler\u00e0 un successo, di portare i metodi di produzione industriali nel settore orafo, permettendo una riduzione del costo della manifattura sul prodotto finito.\nIl periodo di maggior produzione e sviluppo si ha negli anni Sessanta, quando l'azienda arriva ad impiegare fino a 1.500 persone. Negli anni Settanta da una costola della societ\u00e0 nasce Chimet per il recupero dei residui dei materiali.\nL'azienda va in difficolt\u00e0 alla fine degli anni Novanta. Nel 1999 un fondo di private equity della Deutsche Bank, Morgan Grenfell, rileva la maggioranza del capitale. Esce nel 2007 quando la famiglia Zucchi ritorna, con il sostegno delle banche, ad essere proprietaria della societ\u00e0 che continua per\u00f2 ad avere i conti in rosso. Nel novembre 2010 viene presentata in tribunale domanda di concordato preventivo; su richiesta delle banche creditrici (Mps e Intesa Sanpaolo) alla guida viene posto Sergio Squarcialupi, \"patron\" di Chimet e gi\u00e0 amministratore delegato al vertice dell'azienda negli anni Novanta. Nel 2011 \u00e8 completato il trasferimento in un nuovo stabilimento alla periferia di Arezzo (il terzo trasferimento della storia della societ\u00e0).\nNel 2012 la societ\u00e0, che ha preso il nome di UnoAerre Industries, viene ceduta all'asta dai liquidatori alla famiglia Squarcialupi.\nMuseo.\nNella sede dell'azienda \u00e8 stato allestito un museo: Museo Aziendale Gori &amp; Zucchi con una sezione di \"archeologia industriale orafa\" (macchinari d'epoca) e un'esposizione dei principali gioielli che hanno segnato la produzione dell'azienda, compresi quelli realizzati in collaborazione con alcuni importanti artisti come Salvatore Fiume, Pietro Cascella, Salvador Dal\u00ed o Gi\u00f2 Pomodoro."}
{"id": "1546070", "revid": "767487", "url": "https://it.wikipedia.org/wiki?curid=1546070", "title": "Only Inhuman", "text": "Only Inhuman \u00e8 il secondo album del gruppo melodic death metal svedese dei Sonic Syndicate."}
{"id": "1546073", "revid": "167080", "url": "https://it.wikipedia.org/wiki?curid=1546073", "title": "Itinerario Antonino", "text": ""}
{"id": "1546074", "revid": "1924342", "url": "https://it.wikipedia.org/wiki?curid=1546074", "title": "Monkey Business (Black Eyed Peas)", "text": "Monkey Business \u00e8 il quarto album in studio del gruppo musicale statunitense The Black Eyed Peas, pubblicato il 27 maggio 2005 dalla A&amp;M.\nDescrizione.\nComposto da quindici brani, il disco ha rappresentato il secondo successo internazionale del gruppo ed \u00e8 stato promosso dai singoli \"Don't Phunk with My Heart\", \"Don't Lie\", \"My Humps\" e \"Pump It\". In Italia, l'album ha raggiunto la decima posizione, rimanendo in classifica per 76 settimane consecutive."}
{"id": "1546079", "revid": "117239345", "url": "https://it.wikipedia.org/wiki?curid=1546079", "title": "Dasypus", "text": "Dasypus \u00e8 un genere di mammiferi xenartri appartenenti alla famiglia dei Dasipoidi (Dasypoidae). \u00c8 l'unico genere della sottofamiglia Dasypodinae.\nComprende le seguenti specie viventi:\nAl genere \u00e8 ascritta anche la specie estinta dell'armadillo splendido, \"Dasypus bellus\"."}
{"id": "1546082", "revid": "21880", "url": "https://it.wikipedia.org/wiki?curid=1546082", "title": "Dasypodinae", "text": ""}
{"id": "1546087", "revid": "98464", "url": "https://it.wikipedia.org/wiki?curid=1546087", "title": "Castello dei Vicari", "text": "Il castello dei Vicari \u00e8 un castello situato nel centro di Lari, in provincia di Pisa, sede di un museo didattico dedicato alla storia del territorio toscano e di una collezione di arte e archeologia denominato Museo Filippo Baldinucci, in onore di Filippo Baldinucci, grande storico dell'arte, organizzatore del nucleo originario del gabinetto di stampe della Galleria degli Uffizi, governatore in Lari delle Colline Pisane e della Valdera nel XVII secolo.\nForse l'unico castello medieval-rinascimentale ancora abitabile di tutta la provincia di Pisa, di propriet\u00e0 del comune di Lari, \u00e8 stato in passato sede di importanti magistrature pisane, fiorentine, toscane e dello Stato italiano. Vi furono condotti anche processi per stregonerie sotto la direzione della Inquisizione romana. Sorge su una collina gi\u00e0 abitata in epoca antica.\nStoria.\nLa Rocca superiore di Lari, il castello, forse gi\u00e0 esistente in epoca longobarda, distrutta secondo alcuni nel 1164 dai pisani, venne ricostruita tra il 1230 e il 1287 dalla potente famiglia (di origine longobarda) degli Upezzinghi (eredi della prestigiosissima consorteria dei Cadolingi, legati a loro volta con i conti Guidi), ribelli al Comune di Pisa (che ne aveva limitato le propriet\u00e0 nella zona di Bientina che nelle Colline di Lari, e soprattutto nella zona di Mazzagamboli, Usigliano, Sant'Ermo, Parlascio e Collemontanino aveva ricreato il suo \"podere\".\nBen presto per\u00f2 gli Upezzinghi furono ricondotti all'obbedienza della Repubblica marinara e nel 1289, per intervento di Guido da Montefeltro, il castello di Lari torn\u00f2 sotto il controllo di Pisa.\nIl Castello pervenne in parte a titolo di donazione e in parte a titolo di acquisto, agli Arcivescovi di Pisa e per lungo tempo questi ultimi ricevettero un canone annuo e regalie dai governatori del vicariato.\nAncora nel 1746 il Vicario di Lari, rispondendo ai quesiti e istruzioni inviati da Pompeo Neri, ricordava come nel 1734 fosse stato rogato un istrumento di ricognizione \"in dominum\" del detto castello da parte dell'Arcivescovo pisano Guidi. \nDella struttura risalente al periodo di governo pisano non rimane che un tratto di mura a sud-ovest, nei pressi dell'orto castellano.\nLa struttura attuale venne realizzata dai fiorentini in varie fasi.\nLe trasformazioni medicee.\nNel XVI secolo assistiamo ad una imponente ristrutturazione del castello, volta a potenziarne le difese, sicuramente uscite indebolite dalle vicende belliche che interessarono Lari sul finire del secolo precedente: infatti, dopo ripetuti inviti da parte dei vicari, a causa del rischio che tutto il complesso divenisse troppo vulnerabile e insicuro, il governo fiorentino decise nel 1523 di avviare i lavori di ricostruzione. Obblig\u00f2 cos\u00ec il vicario Iacopo di Bongiovanni Gianfigliazzi a finanziare in parte gli interventi.\nA ricordo di questo evento sta l'iscrizione posta sull'entrata principale del Palazzo dei Vicari, sotto lo stemma del Gianfigliazzi:\nI lavori continuarono sotto il vicariato di Bartolomeo Capponi (1525-1526), come testimonia una scritta posta sopra l'entrata principale del Palazzo dei Cancellieri (forse fatto restaurare in quel periodo proprio dal Capponi), sotto lo stemma del nobile fiorentino:\nIntorno al 1530 si resero necessari altri lavori, non intrapresi a causa della mancanza di denaro dal parte della Comunit\u00e0 di Lari. Il progetto venne elaborato da Francesco da San Gallo, membro di una famiglia di grandi costruttori di fortificazioni: probabilmente a lui \u00e8 da attribuire la sistemazione della scalinata e delle strutture difensive del lato Ovest, oggi abbattute. \nNel 1530, anno alla fine del quale morir\u00e0, fu ingegnere addetto alla manutenzione e al restauro di fortezze della Repubblica fiorentina un certo Giovanni Francesco da San Gallo (1482-1530), attivo in questo anno nel pisano. La mancata esecuzione dei lavori potrebbe esser spiegata con la morte di Giovanni Francesco da San Gallo, qualora si volesse riconoscere a lui la paternit\u00e0 del suddetto progetto. \nIl dubbio rimane poich\u00e9 un altro Francesco da San Gallo, detto il Margotta (1494-1576), figlio di Giuliano, tra il 1528 e il 1530 si occupa di fortificazioni (Pistoia, Prato e Fucecchio), anche se nel 1530 \u00e8 attivo soprattutto in Firenze al servizio degli Otto di pratica intorno alle fortificazioni di quella citt\u00e0. Resta il fatto che entrambi furono artisti di notevole rilievo: il primo fu attivo nel 1517 nella Fabbrica di S. Pietro a Roma, l'altro fu nel 1543 architetto del duomo fiorentino e nel 1549 inizi\u00f2 il campanile di S. Croce.\nPer poter realizzare l'impresa venne chiesto a Cosimo I di prolungare di 6 mesi la carica dei vicari e il permesso di usare la paga di un mese per finanziare i lavori di restauro.\nCosimo I accolse la richiesta ed il 15 giugno 1559 invio' a Lari l'ingegner David Fortini il quale osservo' che le cantine delle botteghe scavate sotto il castello rendevano instabile la costruzione. I lavori andarono per le lunghe e a poco serv\u00ec l'insistenza del Fortini che fece approvare il progetto il 10 settembre 1559. Di li' a poco si faceva presente a Firenze che erano crollati 60 metri di mura: Cosimo I delibero' che \u00abnon \u00e8 necessario rifarle, ma si proibisce che siano toccati i materiali\u00bb. Nel 1581 nuovi lavori.\nRestauri nel periodo asburgo-lorenese.\nNel 1725 il castello \u00e8 vittima di una frana, durante la quale perse la vita il figlio del vicario e rimase distrutta la parte esterna del Palazzo dei Vicari. Per i lavori di restauro fu preventivata la cifra di 3000 scudi. Un progetto che prevedeva la ricostruzione di tutto il complesso non venne approvato, per il veto dell'Arcivescovo di Pisa, che vantava ancora diritti di propriet\u00e0 sul castello.\nI lavori, terminati nel 1775, si limitarono alla ricostruzione delle parti distrutte.\nL'epoca italiana.\nNel 1890 si scriveva che i locali erano addetti \u00aball'uso della Pretura e per l'abitazione del Personale ad esso destinato\u00bb con il carcere \u00abspazioso e ridotto gi\u00f9 ai nuovi sistemi carcerari\u00bb. Da quando, soppressa la Pretura di Lari nel 1923, il castello non ha pi\u00f9 svolto la sua funzione di sede amministrativa e giudiziaria, i suoi locali sono stati utilizzati per vari scopi: gi\u00e0 nel 1924 i locali della ex-Pretura vennero affittati al Fascio di Lari per poi esser, fino al 1990, affittati ad alcune famiglie che, cercando di adattarli a civile abitazione, hanno diviso corridoi, e grandi sale, costruito pavimenti nuovi, tolto inferriate e cancellate. Cos\u00ec fino a pochi anni fa il castello di Lari si presentava con grossi stravolgimenti rispetto al suo originario aspetto.\nAl secondo dopoguerra risale il trasferimento (per libera decisione del Comune di Lari) dell'archivio del Vicariato e della Podesteria di Lari all'Archivio di Stato di Pisa (dove oggi rappresenta uno dei fondi pi\u00f9 importanti di tale istituzione).\nLa rinascita degli ultimi anni.\nI primi tentativi di rilancio in funzione turistica del castello risalgono agli anni '70 e '80 del XX secolo. All'epoca risale anche un progetto di restauro realizzato dall'architetto Giuseppe Pezzini, successivamente ripreso dallo Studio Ceccanti.\nMa bisogna aspettare il 1989, anno della fine della guerra fredda \"e delle ideologie\", perch\u00e9 anche a Lari l'attenzione di molti si sposti dalla militanza politica alla riscoperta delle \"identit\u00e0 locali\". \u00c8 in questo clima che agli inizi degli anni '90 un gruppo di giovani organizzatisi nell'Associazione culturale Il Castello, sodalizio di volontariato no profit, appoggiati dall'allora sindaco di Lari Giovanni Bacci, decide di ridar vita al castello, da anni chiuso completamente al pubblico e destinato a deperire senza speranza. In buona parte privo di grondaie, infissi, finestre, porte e vetri, in balia delle intemperie, in pochi anni sarebbe andato sicuramente in completa rovina. \nNel 1993 l'associazione \"Il Castello\" per prima cosa recuper\u00f2 l'accessibilit\u00e0 del cortile e di alcuni locali al pian terreno (prigioni, sala del tribunale), organizzando per la prima volta un regolare servizio di visite guidate ai turisti (ogni domenica e su prenotazione). Col tempo sempre pi\u00f9 ambienti furono recuperati e aperti al pubblico. \nFurono organizzate mostre, conferenze, convegni ed in breve tempo il castello da \"ingombrante feticcio\" divenne il motore di una rinascita anche economica del paese di Lari.\nFu allestito anche una mostra di oggetti del lavoro e della cos\u00ec detta \"cultura contadina\" in vista di una auspicata (ma mai concretizzata) istituzione di un museo demo-etno-antropologico delle Colline Pisane, in cui documentare il mondo delle campagne toscane e del sistema socio-economico della mezzadria, magari recuperandone a sede una delle tante case coloniche che ancora all'epoca erano disponibili anche a Lari. Sfumato tale progetto, gli oggetti della collezione di attrezzi agricoli furono presi in custodia dall'associazione \"Battitori di grano\" di Usigliano, che nel 2003 li ha riordinati per dar vita al Museo delle attivit\u00e0 agricole, ancora esistente nella frazione del Comune di Casciana Terme-Lari sotto il nome di \"Museo del presepe e della civilt\u00e0 contadina\".\nAll'epoca furono anche fatti degli studi storici sui vari edifici che formano il complesso del Castello e dei saggi che portarono alla scoperta di importanti cicli pittorici, reperti archeologici etruschi (vasellame) e romani (scultura in marmi). I volontari elaborarono anche un piano di recupero e utilizzo del castello, auspicando che divenisse sede di un museo di storia e arte locale in cui esporre anche importanti opere oggi trasferite dalla Soprintendenza al Museo Nazionale di San Matteo di Pisa (dove, per esempio, si trova un notevole politittico di Lippo Memmi).\nNel 1996 le collezioni esposte vennero formalmente intitolate a Filippo Baldinucci, in vista dei 300 anni dalla morte di questo grande storico dell'arte e organizzatore culturale della Toscana seicentesca, che ebbe a ricoprire la carica di governatore (\"vicario\") delle Colline Pisane, territorio del quale allora Lari era capoluogo.\nSpronati continuamente dai volontari dell'associazione \"Il Castello\", ben presto anche le autorit\u00e0 responsabili si sono impegnate concretamente in favore di questo importante monumento. Cos\u00ec negli anni 1996-2007, anche grazie a dei finanziamenti della Fondazione Cassa di Risparmio di Pisa, tutto il complesso \u00e8 stato restaurato (compresi gli stemmi e gli importanti affreschi gotici, rinascimentali e barocchi).\nNel 2014 il Castello si \u00e8 arricchito di un'ulteriore opera d'arte: un'icona di San Costantino imperatore romano, opera di pittore iconista locale realizzata con sottoscrizione popolare lanciata nel 2013 tra i larigiani in ricordo dei 1700 anni dell'editto di Milano del 313 d.C. che port\u00f2 alla tolleranza religiosa per i cristiani e alla costruzione della civilt\u00e0 romano-cristiana che tanta importanza ebbe nella storia della Toscana e d'Italia.\nLa struttura oggi.\nSi accede al cortile attraverso una scala di accesso. Una volta entrati nel cortile, sulla destra troviamo la chiesa castellana, dietro la quale sorgeva l'ala ovest del fortilizio, mentre a sinistra abbiamo le prigioni. Di fronte inizia il blocco centrale del castello, detto il palazzo dei Cancellieri, la cui facciata - come quelle degli altri palazzi - \u00e8 tempestata degli Stemmi dei vicari di Lari. Al centro del cortile sorge una bella cisterna dove vengono raccolte le acque piovane dei tetti dei palazzi castellani. In fondo al cortile sorge il palazzo dei Vicari, con facciata monumentale e ornata di stemmi."}
{"id": "1546094", "revid": "767487", "url": "https://it.wikipedia.org/wiki?curid=1546094", "title": "Modra nad Cirochou", "text": "Modra nad Cirochou (in ungherese \"Modra\", in tedesco \"Moder\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nIl villaggio venne citato per la prima nel 1451. All'epoca era un feudo dei della Signoria di Humenn\u00e9. Nel XVIII secolo pass\u00f2 ai conti Dernath. Nel XIX secolo entr\u00f2 a far parte delle vaste propriet\u00e0 dei conti Andr\u00e1ssy."}
{"id": "1546097", "revid": "322321", "url": "https://it.wikipedia.org/wiki?curid=1546097", "title": "Giovanni Francesco Della Rovere", "text": "Biografia.\nGiovanni Francesco era figlio di Stefano Della Rovere e di Luchina Grosso Della Rovere. Fu il primo arcivescovo di Torino, nonch\u00e9 nipote del precedente vescovo di Torino (pronipote del papa Giulio II). Discendente di una delle pi\u00f9 illustri famiglie della nobilt\u00e0 piemontese e italiana, ebbe un'educazione colta e incentrata verso la carriera ecclesiastica. Verso il ventesimo anno d'et\u00e0 ricevette l'ordinazione sacerdotale e dal 1504 ottenne l'incarico di vicario episcopale della diocesi di Torino, cosa che nel 1510 gli valse la successiva nomina a vescovo effettivo.\nRicevette l'investitura ufficiale il 23 luglio 1512, da papa Leone X e, giunto in Piemonte ai primi di maggio del 1514, fece solenne ingresso a Torino il 29 maggio 1514.\nIl suo primo impegno episcopale fu la convocazione del sinodo diocesano, precisamente l'11 ottobre dello stesso anno.\nNel 1515 papa Leone X elev\u00f2 la cattedra di Torino al rango di arcidiocesi nominando Giovanni Francesco Della Rovere primo arcivescovo di Torino e affrancando cos\u00ec la citt\u00e0 subalpina dalla storica metropol\u00eca di Milano. Ad appena ventisei anni d'et\u00e0 e prossimo alla nomina cardinalizia, Giovanni Francesco della Rovere si spense prematuramente nel 1517.\nFratello di Giovanni Francesco era Antonio Della Rovere, che divine vescovo di Agen il 22 marzo 1519, succedendo alle dimissioni dello zio materno Leonardo Grosso della Rovere, fino alla sua morte nel 1538. "}
{"id": "1546101", "revid": "123697714", "url": "https://it.wikipedia.org/wiki?curid=1546101", "title": "La voce della fogna", "text": "La voce della fogna fu un foglio satirico/ideologico, redatto dal dicembre 1974 fino alla primavera del 1983, negli ambienti della sinistra missina ed in particolare della cosiddetta Nuova Destra.\nLa rivista, diretta da Marco Tarchi, fu improntata all'ironia critica nei confronti sia degli avversari politici antifascisti che dell\"'establishment\" pi\u00f9 conservatore del Movimento Sociale Italiano.\nUscirono in tutto trentuno numeri con cadenza quasi mensile.\nOrigine.\n\"La voce della fogna. Giornale differente\", cos\u00ec era denominata la testata, si trattava della rielaborazione, in termini originali, del foglio satirico francese \"Alternative\", animato dal disegnatore Jack Marchal, inventore delle strisce animate dai giovani topi, divenuti poi il simbolo della rivista stessa.\nL'idea di una pubblicazione, nata dalle ceneri del ciclostilato \"La Terra degli Avi\" (1972-1973), prese corpo nel luglio 1974 quando alcuni militanti del MSI fiorentino \"vicini a Pino Rauti\", tra cui Marco Tarchi, futuro leader della Nuova Destra, e Susanna Tre Re, conobbero a Parigi alcuni esponenti della Nouvelle Droite francese come Alain de Benoist.\nL'incontro venne organizzato dal disegnatore Jack Marchal, conosciuto dai militanti missini al campo scuola del Fronte della Giovent\u00f9 di Montesilvano nel 1972. All'appuntamento estivo aveva partecipato anche una delegazione del movimento Ordre Nouveau.\nUn confronto decisivo per i giovani militanti missini, l'ispirazione e la guida necessaria: il primo numero della rivista \"La Voce della Fogna\" usc\u00ec nel dicembre 1974, come supplemento alla rivista \"L'Alternativa\"\nContenuti.\nLa \"Voce\" conteneva vignette e storie a fumetti, ma anche articoli satirici sulla societ\u00e0, sulla politica, sulla destra.\nLa rivista presentava al suo interno varie rubriche fisse: \"POP\", la pagina di musica; \"CIAK\", la rubrica di cinema; \"TORCHIO\", la terza pagina letteraria; \"IN ASCOLTO\", una rubrica anticonformista.\nDisegnatori.\nTra i disegnatori e vignettisti che collaborarono alla rivista vi erano Alfio Krancic, Jack Marchal, Gilberto Oneto, Enrico Tomaselli, Fabrizio Zani.\nAmbizioni politiche.\nL'obiettivo della pubblicazione, secondo Marco Tarchi, \u00abera quello di disporre di un veicolo moderno e dotato di linguaggio immediato con cui replicare, in tono ironico, agli intenti di delegittimazione degli avversari (lo slogan: \"Fascisti carogne tornate nelle fogne\") e nel contempo proporre un'operazione di stile, cio\u00e8, lo svecchiamento della stanca immagine del neofascismo, la correzione di atteggiamenti inguaribilmente d\u00e9mod\u00e9s. Il nostalgismo era l'unico nemico dichiarato\u00bb.\nSecondo altre fonti, \u00able ambizioni con cui \"La Voce della Fogna\" venne partorita, in una mansarda parigina arrostita dal sole del luglio 1974, e sfornata in una tipografia fiorentina cinque mesi dopo, non erano quelle di costruire una vera, organica alternativa al modo di stare a destra dettato dalla presenza egemone del MSI, a cui tutti gli animatori originari del foglio appartenevano\u00bb.\nScrive Tarchi al riguardo: \u00abLa limitatezza dei contenuti dei primi numeri ne \u00e8 del resto una prova evidente. C'era in origine, semplicemente il desiderio di dare un segnale per linee interne al piccolo mondo della destra giovanile italiana, dimostrando da un lato che l'immagine perbenista e conservatrice della \u201cdestra nazionale\u201d di Almirante aveva fatto il suo tempo e dall'altro che all'assedio delle forze dell'arco costituzionale si poteva uscire meglio con l'ironia che con l'autocompatimento, che costituiva, il piatto forte della politica missina\u00bb.\nLa ambizioni politiche finirono quando nel gennaio del 1981 venne espulso dal partito lo stesso Tarchi per un articolo satirico e canzonatorio dei vertici del MSI.\nLa chiusura.\nLa rivista cess\u00f2 le pubblicazioni nel 1983, senza che intervenissero ragioni di forza maggiore. Dalle 4.500 copie di tiratura, immediatamente esaurite, del 1977, era via via scesa ai duemila esemplari degli inizi.\nDall'esperienza de \"La Voce della Fogna\" erano nate molte altre iniziative fra cui il supplemento Diorama Letterario, poi divenuta rivista autonoma."}
{"id": "1546102", "revid": "1781667", "url": "https://it.wikipedia.org/wiki?curid=1546102", "title": "Nechv\u00e1lova Polianka", "text": "Nechv\u00e1lova Polianka (in ungherese \"Szinnamez\u0151\", in tedesco \"Nechwald\" o \"Negwald\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nIl villaggio venne menzionato per la prima nel 1547 quando costituiva uno dei domini della Signoria di Humenn\u00e9. Nel XVIII secolo pass\u00f2 ai conti Klobussicyi. Nel 1944 si ribell\u00f2 all'occupazione nazista. "}
{"id": "1546104", "revid": "55406374", "url": "https://it.wikipedia.org/wiki?curid=1546104", "title": "Mutatio", "text": ""}
{"id": "1546109", "revid": "110157", "url": "https://it.wikipedia.org/wiki?curid=1546109", "title": "OOMPH! (album)", "text": "OOMPH! \u00e8 il primo album dell'omonima band tedesca, ed \u00e8 il suo primo ed unico lavoro di genere EBM, prima di spostarsi verso l'industrial metal, genere che suoneranno per tutta la loro carriera. La copertina raffigura una grata di forma circolare, con una persona davanti."}
{"id": "1546116", "revid": "3115", "url": "https://it.wikipedia.org/wiki?curid=1546116", "title": "Ni\u017en\u00e1 Jablonka", "text": "Ni\u017en\u00e1 Jablonka (in ungherese \"Als\u00f3\u00e1lm\u00e1d\", in tedesco \"Unter-Apfelsdorf\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nNi\u017en\u00e1 Jablonka venne menzionato per la prima nel 1436 quando apparteneva alla Signoria di Humenn\u00e9. Nel XVI secolo pass\u00f2 ai Szirmay che lo detennero fino al XVII secolo. Nel XIX secolo pass\u00f2 ai conti Hering. Nel 1938 venne distrutto da un'alluvione. Nel 1944 si ribell\u00f2 all'occupazione tedesco.\nIl suo nome, in slovacco e ungherese, significa \"terra dei meli\"."}
{"id": "1546120", "revid": "167080", "url": "https://it.wikipedia.org/wiki?curid=1546120", "title": "Miglia romane", "text": ""}
{"id": "1546121", "revid": "339392", "url": "https://it.wikipedia.org/wiki?curid=1546121", "title": "Anonimo Burdigalense", "text": ""}
{"id": "1546123", "revid": "183483", "url": "https://it.wikipedia.org/wiki?curid=1546123", "title": "Al Sufi", "text": ""}
{"id": "1546125", "revid": "666668", "url": "https://it.wikipedia.org/wiki?curid=1546125", "title": "Giacomo Zunico", "text": "Carriera.\nClub.\n Zunico debutt\u00f2 in serie D nel 1978 con il Succivo per poi trasferirsi alla di Santa Maria Capua Vetere, militante nella medesima categoria. Nel settembre del 1980 s\u00ec trasfer\u00ec alla Sangiovannese in Serie C2.\nL'anno dopo gioc\u00f2 al . Zunico milit\u00f2 nella squadra lombarda per cinque stagioni, di cui quattro in Serie B e una in Serie C1. Nel 1987 pass\u00f2 al , dove rimase per tre stagioni, ottenendo la promozione in B. Gioco in seguito nel come portiere titolare nella stagione 1989-1990, annata della prima promozione in Serie A dei ducali allenati da Nevio Scala.\nNel 1990 venne ingaggiato dal Lecce, con debutt\u00f2 in Serie A il 9 settembre 1990 in Lecce-Napoli (0-0). La serie A, per\u00f2, si rivel\u00f2 un'esperienza deludente, con ben 40 gol subiti e la retrocessione in B.\nNel settembre del 1991 venne ingaggiato dal , dove gioc\u00f2 prevalentemente in Serie B (in totale sei stagioni).\nNella stagione 1996-97 gioc\u00f2 nel Brescia. Con la squadra lombarda Zunico riconquist\u00f2 la Serie A, dove, a 37 anni, disput\u00f2 7 partite. A fine stagione ritorn\u00f2 al Cosenza in Serie B, dove concluse la carriera.\nAllenatore.\nHa guidato sempre squadre dilettantistiche. Ha lavorato nell'Acri dal gennaio del 2002 fino a fine stagione e nella dal dicembre del 2002.\nIn seguito ha lavorato con il come vice allenatore di Luigi De Rosa nel 2004-2005. \u00c8 stato allenatore dell'A.S. Cosenza dal dicembre del 2005 al 27 novembre 2006, contribuendo alla salvezza dei silani il primo anno in serie D, venendo poi esonerato.\nNella stagione 2007/08 ha guidato il Bitonto, in serie D, venendo esonerato a marzo 2008. La stagione successiva \u00e8 stato assunto a gennaio dal Castiglione, squadra siciliana neopromossa in Serie D i siciliani non riuscirono a risollevarsi e Zunico lasci\u00f2 la squadra prima della fine del campionato. Nell'ottobre del 2009 diventa allenatore della Fortis Trani, societ\u00e0 pugliese militante in Eccellenza.\nNel 2011 \u00e8 preparatore dei portieri nell'ASD Mariano Keller.\nNel settembre del 2012 ha fondato una scuola calcio in provincia di Napoli, dedicata alla formazione di giovani portieri."}
{"id": "1546126", "revid": "71433", "url": "https://it.wikipedia.org/wiki?curid=1546126", "title": "Meet the Spartans", "text": ""}
{"id": "1546127", "revid": "339392", "url": "https://it.wikipedia.org/wiki?curid=1546127", "title": "Consiglio Nazionale degli Studenti Universitari", "text": ""}
{"id": "1546130", "revid": "110157", "url": "https://it.wikipedia.org/wiki?curid=1546130", "title": "Chiesa di San Leopoldo (Abetone)", "text": "La chiesa di San Leopoldo si trova nel comune dell'Abetone, frazione del comune sparso di Abetone Cutigliano, in provincia e diocesi di Pistoia.\nStoria e descrizione.\nL'importanza di questa chiesa consiste soprattutto nelle circostanze della sua fondazione. Posta ad una altezza di oltre mille metri, realizzata a partire dal 1782, si inserisce infatti tra gli interventi architettonici e ingegneristici voluti dal granduca Pietro Leopoldo per questa zona. Il suo impegno culmin\u00f2 con la costruzione della grande strada dell'Abetone, congiungente Firenze a Modena, su progetto del matematico Leonardo Ximenes.\nQuesto edificio religioso, eseguito su progetto di Bernardo Fallani, dall'architettura sobria, si pone dunque all'interno di un tale contesto viario che, per agevolare i contatti con l'Italia Settentrionale e l'Europa, tendeva a dotare i nuovi collegamenti stradali di tutti i servizi legati alle esigenze del viaggiatore."}
{"id": "1546136", "revid": "125701639", "url": "https://it.wikipedia.org/wiki?curid=1546136", "title": "Vito Miccolis", "text": "\u00c8 un artista noto principalmente per la sua attivit\u00e0 di musicista e comico radiofonico. Attivo fin dagli anni ottanta, nei primi anni duemila ottiene notoriet\u00e0 a livello nazionale grazie al gruppo dei Trib\u00e0 e la sua co-conduzione al programma \"Kitchen\" su MTV insieme ad Andrea Pezzi e Mao.\nBiografia.\nCarriera musicale.\nNato a Torino nel 1963, \u00e8 stato batterista e percussionista del gruppo Fratelli di Soledad, nonch\u00e9 collaboratore in studio e nei tour, fra i tanti, di artisti e gruppi come Amici di Roland, Gipo Farassino, Fratelli Sberlicchio, Mambassa, Mau Mau, Persiana Jones, Statuto e altre band torinesi, da cui viene apprezzato non solo per le sue doti tecniche, ma anche per quelle di cabarettista ed intrattenitore.\nAlla fine degli anni ottanta Miccolis ha fondato i Trib\u00e0, una band multietnica che sperimenta una fusione tra il sound nordafricano e quello cubano mixato a sonorit\u00e0 pi\u00f9 moderne, con la quale ha realizzato numerosi concerti. Nel 1996 i Trib\u00e0 pubblicano il primo disco \"Distanze\", con la supervisione di Giovanni Sanfelici, detto Josh, bassista dei \"Mau Mau\". Alla fine degli anni novanta entra nel gruppo anche Bobo Boggio, cantante dei \"Fratelli di Soledad\", che in quel periodo avevano interrotto la propria attivit\u00e0.\nNel 2001 esce il secondo disco con i Trib\u00e0, intitolato \"Ritmo Criminal\": questo \u00e8 il momento in cui i Trib\u00e0 otterranno una visibilit\u00e0 a livello nazionale grazie al brano \"Mama insegnami a ballar\", scritto con Josh Sanfelici, che nell'estate di quell'anno diventa un vero e proprio tormentone. Il brano viene trasmesso dalle principali radio nazionali (ne venne anche realizzato un remix per i club), mentre il videoclip della canzone, in cui Vito Miccolis interpreta un pugile, ottenne un'alta rotazione su MTV e TMC2. Il disco \u00e8 stato successivamente riproposto nel 2002 con una versione contenente due ulteriori canzoni. Nell'estate del 2003 il gruppo pubblica il terzo disco \"Camminando\", con la collaborazione ai testi di Stefano Sardo dei Mambassa. Miccolis \u00e8 inoltre membro del gruppo \"El Tres\", con cui ha pubblicato tre album: nel 2006 \"Folk'n'Roll\", nel 2008 \"Per un pugno di riff\" e nel 2009 \"Roba forte\"; mentre nel 2015 con l'Orchestra I Cormorani pubblica il disco \"This is Liscio\".\nAttualmente collabora in studio e suona nei concerti di Alberto Napo Napolitano, Espresso Atlantico, Federico Sirianni e GnuQuartet, oltre ad accompagnare spesso il cantante e concittadino Mao nei concerti e nel talk show torinese \"Il Salotto di Mao\".\nNel 2018 Miccolis, nelle vesti del suo alter ego \"Dottor Antonio Lo Sapio\", pubblica il videoclip della canzone \"Stoppi\", con la produzione artistica di Josh Sanfelici e la produzione esecutiva di Mao. Sempre nello stesso anno partecipa al disco \"Powerillusi &amp; Friends\" dei Powerillusi, sia nei panni del suo personaggio \"Dottor Lo Sapio\" (nell'introduzione) e sia come percussionista.\nCarriera radiofonica.\nFin dai primi anni ottanta Vito Miccolis crea quello che sar\u00e0 il suo alter ego radiofonico, ovvero il personaggio del \"Dottor Antonio Lo Sapio\", che gli porter\u00e0 una grandissima popolarit\u00e0, tant'\u00e8 che ancora oggi viene identificato pi\u00f9 spesso con questo soprannome che con il suo nome vero. Il Dottor Lo Sapio fa il suo esordio radiofonico nel programma di \"Radio Torino Popolare\" \"Popolar la notte\", accompagnato da Salvatore Pes e Umberto \u2018Lu Papa\u2019 Luciani. Il successo della trasmissione lo porta a trasformarsi: nel 1993 \"Popolar la notte\" diventa \"Popolar la sera\", un appuntamento fisso sempre con Vito Miccolis e Salvatore Pes a fare da mattatori, accompagnati questa volta da Roberto Cresto Ferrino e Roberto Santini. La trasmissione (una sorta di \"Alto gradimento\" degli anni novanta in onda su una radio locale) alterna a varie situazioni comiche musica essenzialmente italiana, di qualit\u00e0, dai grandi nomi, alle posse, fino ai gruppi \"di base\" della realt\u00e0 artistica torinese e piemontese in generale.\nNel 1994 il Dottor Lo Sapio si trasferisce nella fascia mattutina di Radio Torino Popolare con il programma \"Ascolta la citt\u00e0\", affiancato dal fedele Silvio Puzzolu, chitarrista che in passato ha collaborato con artisti come Loredana Bert\u00e8, Ivano Fossati e Mia Martini, che si occupa di fare da spalla ai numerosi personaggi realizzati dallo stesso Vito Miccolis. La trasmissione \u00e8 composta da numerose rubriche in cui il musicista torinese interpreta vari personaggi, nei quali pu\u00f2 dar sfoggio delle sue doti di comico ed improvvisatore. Spesso il Dottor Lo Sapio viene affiancato da altri improbabili personaggi realizzati dagli amici del deejay che partecipano alla trasmissione in modo gratuito. Il programma diventa il pi\u00f9 popolare dell'emittente, al punto che va in onda per undici anni di fila e si interrompe solo con la chiusura di Radio Torino Popolare nel 2005.\nInsieme ad altri deejay dell'emittente, nel 2006 Vito Miccolis si trasferisce a Radio Flash dove esporta il personaggio del Dottor Lo Sapio nel programma \"Senza filtro\", condotto insieme a Federico Bianco, Fabio \"Capitan Freedom\" Giudice e Roby Vaio. Sempre sulla stessa radio, insieme a Bianco e Vaio, conduce la trasmissione \"Flash News 24\". Dal 2003 al 2006 \u00e8 stato l'autore e voce di numerosi personaggi (fra i tanti, a parte l'alter ego \"Dottor Lo Sapio\", Chicco Palizzi, Leonardo Cagnardo, Pino Macri, Tom Broski) nella trasmissione estiva di Rai Radio 2 \"Aria Condizionata\", condotta da Federico Bianco e Matteo Caccia.\nIn varie occasioni, il personaggio del Dottor Lo Sapio \u00e8 stato portato \"on stage\" con lo spettacolo \"Casa Lo Sapio\", concerti basati principalmente su brani della tradizione italiana riarrangiati in chiave moderna, intervallati dagli inserti comici di Vito Miccolis, che ripropone i personaggi che interpreta in radio. Durante gli spettacoli, il personaggio del Dottor Lo Sapio \u00e8 stato affiancato dai molti musicisti con cui il suo creatore Vito Miccolis ha collaborato nel corso degli anni, come ad esempio, oltre a Silvio Puzzolu, gli Amici di Roland, i Fratelli di Soledad e i Fratelli Sberlicchio.\nNel 2010 su Radio Flash nasce la trasmissione \"Roba forte\", diventando ben presto un programma cult dell'emittente radiofonica torinese, in cui negli anni collaborano con Vito Miccolis molti personaggi di spicco della scena della citt\u00e0, tra cui Lele Roma e Roby Vaio. Negli ultimi anni collabora alla trasmissione \"Ciao Belli\" di Radio Deejay, condotta da DJ Angelo e Roberto Ferrari, come voce dell'Orchestra dei Cormorani nella rubrica \"La Balera\", insieme al musicista e produttore Max Bellarosa. Dal 2014 ad oggi \"Roba forte\", oltre ad essere un programma radiofonico, diventa anche uno show dal vivo, che vede l'imprescindibile Dottor Lo Sapio accompagnato da Savino Lo Bue, dal ritrovato \"Capitan Freedom\" e da Mauro \"Mao\" Gurlino. Nel 2020 viene nominato presidente onorario di \"CortoCorto\".\nCarriera cinematografica.\nNel 2002, ha recitato nel cortometraggio \"La gara di salto con le uova\" di Enrico Iacovoni, mentre nel 2004 nel lungometraggio \"A/R Andata + Ritorno\" di Marco Ponti.\nCarriera televisiva.\nNel 1999 Vito Miccolis partecipa al programma televisivo \"Kitchen\" di MTV con Andrea Pezzi: insieme a Mao, Gianluca \u2018Cato\u2019 Senatore (membro degli Africa Unite e dei Giuliano Palma &amp; The Bluebeaters) e il dj Ale Di Maggio era parte della band presente in studio, che spesso duettava con gli ospiti della trasmissione. In alcuni casi, durante le assenze di Mao, Miccolis si \u00e8 trovato a condurre il programma insieme ad Andrea Pezzi.\nDiscografia.\nVito Miccolis ha partecipato in pi\u00f9 di quaranta produzioni discografiche, tra cui:"}
{"id": "1546138", "revid": "339392", "url": "https://it.wikipedia.org/wiki?curid=1546138", "title": "Itinerario Gerosolimitano", "text": ""}
{"id": "1546141", "revid": "1543377", "url": "https://it.wikipedia.org/wiki?curid=1546141", "title": "16 Lacertae", "text": "16 Lac \u00e8 un sistema multiplo della costellazione della Lucertola, situata nella parte meridionale della costellazione, a poco pi\u00f9 di un minuto in \nAscensione Retta dal confine con la costellazione di Andromeda.\nComponenti.\nAttualmente, al 2007, si conoscono tre componenti che interagiscono fra loro.\nNella tabella che segue sono delineate le caratteristiche pi\u00f9 salienti del sistema multiplo 16 Lac:"}
{"id": "1546143", "revid": "1855146", "url": "https://it.wikipedia.org/wiki?curid=1546143", "title": "Basilica Porcia", "text": "La basilica Porcia fu la prima basilica civile costruita nell'antica Roma. Venne eretta per volere del censore Marco Porcio Catone nel 184 a.C. e assunse il suo nome. L'edificio si trovava nel Foro Romano.\nVenne realizzata da Catone per amministrare la legge e come luogo di incontro per i commerci, nonostante una forte opposizione. Sorgeva a ovest della Curia, su un terreno comprato dallo stesso censore precedentemente occupato da negozi e case private. Molti processi vennero tenuti all'interno della basilica.\nL'edificio and\u00f2 distrutto durante il funerale di Publio Clodio Pulcro nel 52 a.C. insieme alla Curia. L'incendio, divampato davanti alla Curia (dove era stata posizionata la pira su cui doveva essere bruciato il corpo), si diffuse da questa agli edifici vicini, tra cui proprio la basilica Porcia. Le rovine dell'edificio vennero probabilmente abbattute lo stesso anno e non si procedette alla ricostruzione."}
{"id": "1546144", "revid": "729019", "url": "https://it.wikipedia.org/wiki?curid=1546144", "title": "Battaglia dell'isola di Albor\u00e1n", "text": "La battaglia dell'isola di Albor\u00e1n fu lo scontro avvenuto il 1\u00ba ottobre 1540 tra 10 galere spagnole comandate da Bernardino de Mendoza e una flotta di corsari berberi composta da 16 navi.\nAntecedenti.\nObbedendo alle direttive di Barbarossa nel 1540 si forma in Algeri una armata da tre galere, cinque galeoni, due brigantini e sei fuste, con 900 rematori prigionieri, e 2000 soldati turchi, moreschi e valenziani. La comanda Al\u00ed Hamet, un dissidente sardo, e il suo generale di truppe da sbarco Caraman\u00ed, un ex-schiavo delle galere spagnole.\nL'esercito salpa nell'agosto del 1540 dirigendosi ad ovest, sapendo che la flotta spagnola si trovava vicino alle isole Baleari. Il giorno dopo sbarcano nella spiaggia di Gibilterra portando le insegne imperiali e oltre 1000 uomini che fanno razzie e distruggono il porto con le sue imbarcazioni finch\u00e9 non viene consegnato loro un riscatto di 7000 ducati per ognuno dei 73 prigionieri fatti. Dopo la consegna del riscatto l'esercito preferisce tornare in Africa sapendo di non poter sostenere un assedio al castello di Gibilterra in quel momento ben fortificato e presidiato.\nBernardino de Mendoza riceve notizie in D\u00e9nia della spedizione turca e dopo essersi assicurato che la flotta turca non fosse passata per Orano decise di intercettarla prima che questa arrivasse ad Algeri.\nLa battaglia.\nIl 1\u00ba ottobre le flotte si avvistarono in prossimit\u00e0 dell'isola di Albor\u00e1n.\nLe due squadre navali si fronteggiarono in mare aperto, la squadra spagnola era formata da 10 galere, la turca da 16 navi. I turchi furono i primi a lanciarsi all'attacco contando sulla propria superiorit\u00e0 numerica, ma prima che potessero abbordare le navi spagnole, le raffiche di mitraglia di queste ultime produssero loro forti danni.\nLe galere turche di Hamet e Caraman\u00ed circondarono l'ammiraglia spagnola, ma non riuscirono ad abbordarla. Cosciente dell'importanza di questo singolo scontro nella battaglia, Mendoza a bordo dell'ammiraglia diede ordine ai suoi uomini di mettersi su uno dei lati della galera, in modo che il lato contrario si alzasse, formando cos\u00ec uno scudo alle raffiche turche della galera di Hamet. In questo modo Mendoza pot\u00e9 concentrare tutto il fuoco disponibile sulla galera alla propria sinistra comandata da Caraman\u00ec che in breve tempo col\u00f2 a picco. Appena affondata la galera, corsero velocemente al lato opposto attaccando la galera di Ali Hamet. Lo scontro dur\u00f2 varie ore finch\u00e9 Ali Hamet non si butt\u00f2 in acqua e la sua nave si arrese.\nNel frattempo un'altra galera spagnola comandata da Pedro de Guerra affond\u00f2 a cannonate una nave turca e ne abbord\u00f2 un'altra.\nAnche la galera \"Sant'Ana\" fu circondata da due navi algerine ma in breve tempo ne abbord\u00f2 con successo una e fece scappare l'altra.\nAl\u00ed Hamet fu preso prigioniero dalla galera di Enrico Enriquez mentre scappava. La battaglia sembrava ormai finita ma, mentre lo stesso Enriquez si dirigeva con la sua galera verso la \"Santa B\u00e1rbara\", i cui soldati stavano saccheggiando una nave turca in precedenza abbordata, diede per sbaglio l'ordine di sparare sulla nave turca uccidendo sette spagnoli e ferendone dodici.\nConseguenze.\nDelle 16 navi algerine 10 furono prese, una affond\u00f2, quattro scapparono a vela e una a remi.\nSi liberarono a 837 prigionieri (rematori dei turchi) e si fecero 427 prigionieri.\nQuasi tutti i capitani turchi morirono, contando oltre 700 morti.\nGli spagnoli invece contarono 137 morti e 500 feriti, tra i quali lo stesso Bernardino de Mendoza, che fu colpito alla testa da un proiettile.\nSi celebr\u00f2 a Malaga una processione per tutti i prigionieri liberati."}
{"id": "1546152", "revid": "767487", "url": "https://it.wikipedia.org/wiki?curid=1546152", "title": "Rings", "text": "Rings \u00e8 un cortometraggio horror del 2005. Gli eventi del cortometraggio fanno da ponte fra \"The Ring\" e \"The Ring 2\".\n\u00c8 stato inizialmente pubblicato in un disco extra assieme all'edizione statunitense \"Collector's Edition\" di \"The Ring\" (e in HD nell'edizione Blu-ray). In Italia oltre ad essere stato inserito nella versione italiana della \"Collector's Edition\" (pubblicata per\u00f2 tutta in un disco singolo), \u00e8 presente come contenuto speciale nel DVD di \"The Ring 2\".\nTrama.\nDiverso tempo dopo gli eventi di \"The Ring\", la maledizione di Samara Morgan si \u00e8 ampiamente diffusa, e tutte le vittime, cercano qualcuno a cui \"passare\" la maledizione. Sono nati anche dei gruppi di persone che volontariamente si sottopongono alla visione della videocassetta, per vedere fino a che punto possono arrivare. Quando poi sono troppo vicini al settimo giorno o troppo spaventati, \"passano\" la videocassetta alla successiva persona designata. Questi gruppi si fanno chiamare \"rings\".\nL'ultimo membro di uno di questi rings \u00e8 Jake; egli \u00e8 stupefatto delle visioni che ha nei giorni successivi alla visione della videocassetta. Ma presto le visioni per Jake si fanno troppo spaventose e al sesto giorno decide di passare la maledizione a Timmy, suo successore designato, che per\u00f2 si rifiuta perch\u00e9 \u00e8 curioso, assieme agli altri del gruppo, di vedere cosa capita il settimo giorno. Jake \u00e8 disperato e tenta di trasmettere la videocassetta in un negozio di televisori, ma viene bloccato. Alla fine gli viene in mente Emily, una ragazza della sua classe che ha una cotta per lui. Il settimo giorno, poco prima della scadenza Jake invita Emily a casa sua.\nDa qui in poi hanno inizio gli eventi di \"The Ring 2\"."}
{"id": "1546154", "revid": "167080", "url": "https://it.wikipedia.org/wiki?curid=1546154", "title": "Servio Onorato", "text": ""}
{"id": "1546155", "revid": "1504506", "url": "https://it.wikipedia.org/wiki?curid=1546155", "title": "Terzo principio della dinamica", "text": ""}
{"id": "1546156", "revid": "167080", "url": "https://it.wikipedia.org/wiki?curid=1546156", "title": "Itinerarium Antonini", "text": ""}
{"id": "1546157", "revid": "1305772", "url": "https://it.wikipedia.org/wiki?curid=1546157", "title": "The Happening", "text": ""}
{"id": "1546164", "revid": "1005847", "url": "https://it.wikipedia.org/wiki?curid=1546164", "title": "Consiglio universitario nazionale", "text": "Il Consiglio universitario nazionale (in acronimo CUN) \u00e8 un organo consultivo del Ministero dell'universit\u00e0 e della ricerca italiano. Attualmente \u00e8 presidente Antonio Vicino, Professore Ordinario di Automatica presso l'Universit\u00e0 di Siena.\nStoria.\nLa proposta relativa all'istituzione di un Consiglio universitario nazionale venne avanzata nel 1962, come organo consultivo del Ministero della pubblica istruzione. L'organo venne in seguito formalmente istituito con la legge 7 febbraio 1979, n. 31, che gli attribuiva le funzioni svolte fino a quel momento dalla prima sezione del Consiglio Superiore della Pubblica istruzione, poi divenuto Consiglio nazionale della pubblica istruzione (CNPI). Si trattava quindi di un organismo con compiti consultivi e disciplinari, presieduto dal Ministro della Pubblica Istruzione.\nLa composizione, regolata dall\u2019art. 98 del D.P.R. 11 luglio 1980 n. 382, prevedeva 60 membri (21 professori ordinari, 21 professori associati, 4 ricercatori di ruolo, 3 studenti, 3 rappresentanti del personale tecnico-amministrativo, 4 esperti designati dal Consiglio nazionale dell'economia e del lavoro, un membro designato e uno eletto dal Consiglio Nazionale delle Ricerche e uno eletto dal CNPI), con mandato triennale rinnovabile una sola volta. L\u2019art. 67 dello stesso D.P.R. 382/1980 prevedeva inoltre la costituzione di comitati consultivi del CUN, uno per ciascun\u2019area omogenea, composti da 10 professori eletti e da un presidente designato dal CUN, e incaricati di esaminare i progetti di rilevante interesse nazionale e di formulare pareri vincolanti in merito alla ripartizione del 40% dei fondi destinati alla ricerca scientifica.\nSuccessivamente, con l'art. 10 della legge 9 maggio 1989, n. 168 il CUN fu ridefinito quale \u201corgano elettivo di rappresentanza universitaria\u201d. La definizione dei compiti e della composizione fu rinviata alla successiva legge 19 novembre 1990 n. 341, che non cambi\u00f2 in misura significativa l\u2019attribuzione delle funzioni ma modific\u00f2 la composizione fissando il numero dei membri in 54 (30 eletti in rappresentanza delle aree scientifiche, 8 rettori designati dalla CRUI, 8 eletti tra gli studenti, 5 eletti tra il personale tecnico-amministrativo, 2 designati dal CNEL e uno designato dal CNR) con mandato quadriennale e senza possibilit\u00e0 di immediata rielezione. Il Presidente doveva essere eletto tra i membri dell\u2019organo.\nTuttavia questo disegno non divenne mai operativo in quanto il regime di \"prorogatio\" della precedente composizione si mantenne fino alla riforma Bassanini del 1997. I commi 102-108 dell\u2019art. 17 della legge 15 maggio 1997, n. 127 trasformarono il CUN in \u201corgano elettivo di rappresentanza delle istituzioni autonome universitarie\u201d, ampliando la funzione di consulenza ed estendendola a temi quali la programmazione, il finanziamento, l\u2019ordinamento dei corsi, i settori scientifico-disciplinari, il reclutamento dei docenti. La composizione fu di nuovo modificata portando il numero dei membri a 58 ( un professore ordinario, un associato e un ricercatore per ciascuna delle 14 aree disciplinari, 8 studenti eletti dal CNSU, 4 rappresentanti del personale tecnico-amministrativo, 3 membri eletti dalla CRUI). Il mandato rimase quadriennale non immediatamente rinnovabile, e fu confermato il principio dell\u2019elezione del Presidente tra i membri. Anche in questo caso il regime di \"prorogatio\" fu mantenuto fino alla nuova riforma del CUN, definita dalla legge 26 gennaio 2006, n. 18, che stabilisce le competenze e la composizione dell\u2019organo.\nComposizione e funzionamento.\nLa composizione \u00e8 disciplinata dall'art. 1 della legge 18/2006: \nI componenti sono eletti per un mandato quadriennale rinnovabile una sola volta e non sono elegibboli consecutivamente per pi\u00f9 di due volte; coloro che decadano dal mandato vengono sostituiti entro due mesi con elezioni suppletive per il mandato originario, salvo la decadenza si sia avuta nell'ultimo anno del medesimo. \nAi sensi dell'art. 1 della legge del 2006, il funzionamento del CUN \u00e8 disciplinato da un Regolamento interno approvato dall\u2019organo stesso. Un primo regolamento fu emanato il 20 marzo 1998. A seguito dell\u2019entrata in vigore della legge 18/2006 un nuovo regolamento fu approvato il 7 marzo 2007 e modificato il 6 aprile 2011 e il 24 aprile 2013 (versione attualmente in vigore).\nCompetenze.\nSecondo l'art. 2 della legge n. 18/2006:\nLa legge 18/2006 prevedeva inoltre che il CUN esprimesse il parere di legittimit\u00e0 sugli atti delle commissioni nelle procedure preordinate al reclutamento e alla conferma dei professori ordinari e associati e dei ricercatori ed eleggesse al suo interno, un collegio di disciplina con il compito di svolgere i procedimenti disciplinari a carico dei professori e dei ricercatori universitari. Tali disposizioni risultano palesemente superate alla luce della riforma universitaria disciplinata dalla legge 30 dicembre 2010, n. 240.\nPer effetto di successivi interventi legislativi sono state invece attribuite all\u2019organo ulteriori competenze, per cui attualmente, oltre a quanto gi\u00e0 previsto, il CUN:"}
{"id": "1546165", "revid": "729019", "url": "https://it.wikipedia.org/wiki?curid=1546165", "title": "Scopri il commerciante", "text": "Scopri il commerciante \u00e8 un gioco di carte dove spesso viene usato bere e pu\u00f2 essere giocato soltanto da pi\u00f9 di due persone. Il nome si riferisce praticamente alla fine del gioco, quando la maggior parte delle carte sono state usate ed i giocatori stanno per scoprire facilmente \"il banco\" indovinando le carte correttamente."}
{"id": "1546170", "revid": "767487", "url": "https://it.wikipedia.org/wiki?curid=1546170", "title": "Mory Kant\u00e9", "text": "Biografia e formazione.\nNato in Guinea in una delle pi\u00f9 note famiglie di musicisti \"griot\", prese il suo nome direttamente dal nonno \u2013 Mory Sanda Kamissoko detto \"Sanda\", leader spirituale \u2013 attraverso il rito del battesimo. Era il pi\u00f9 giovane di 38 fratelli.\nDopo essere stato educato secondo la tradizione dell\u2019etnia Mandinka, frequent\u00f2 la scuola francese a Kissidougou dove impar\u00f2 a suonare il balafon, strumento emblema della famiglia Kant\u00e9. Successivamente venne mandato presso uno zio a Bamako \u2013 capitale del Mali \u2013 all'et\u00e0 di sette anni per essere iniziato alla tradizione \"griot\".\nNel 1971 Mory fu notato da Tidiane Kone, leader della formazione dei Rail Band e, nello stesso anno, entr\u00f2 a far parte del noto gruppo musicale africano in qualit\u00e0 di chitarrista e balafonista. Successivamente, nel 1973, ne divent\u00f2 cantante in seguito all'uscita di Salif Ke\u00efta. Rimarr\u00e0 con il gruppo fino al 1978.\nNel frattempo impar\u00f2 da autodidatta a suonare la kora, strumento indispensabile per completare la sua formazione di \"griot\". Nel 1974 il maestro spirituale Batrou Sekou Kouyate don\u00f2 a Mory la propria kora che, da quel momento, lo accompagn\u00f2 in tutti i suoi concerti.\nNel 1975, durante un tour dell'Africa occidentale con i Rail Band, vinse in Nigeria il premio \"Voix d'Or\" (voce d'oro). L'inizio della carriera da solista avvenne nel 1981, anno in cui Gerard Chess, dell'etichetta discografica statunitense Ebony Records, produsse il suo primo disco: \"Courougnegne\". Kant\u00e9 divenne in poco tempo noto in tutta l'Africa occidentale esibendosi con un piccolo gruppo tradizionale, formatosi per accompagnarlo sul palco.\nNel 1984 part\u00ec per la Francia, dove \u2013 dopo alcune difficolt\u00e0 iniziali dovute al suo status di immigrato privo di cittadinanza \u2013 tenne molti concerti suonando la kora elettrica. Il 1987 fu l'anno del successo internazionale: il singolo \"Y\u00e9k\u00e9 Y\u00e9k\u00e9\" vendette oltre un milione di copie in tutto il mondo mentre il successivo album, \"Akwaba Beach\", oltre mezzo milione. Nel 1988 il nome di Mory entr\u00f2 al primo posto nella classifica dell'autorevole rivista statunitense di musica \"Billboard\". Nel 1990 \u2013 da ex immigrato clandestino quale era \u2013 Mory rappresent\u00f2 la Francia a New York, durante un concerto a Central Park di fronte ad oltre 10.000 spettatori.\nNel 1999 il cantante guineano consolid\u00f2 la sua fama in Italia, grazie a una collaborazione con l'artista napoletano Enzo Avitabile, da cui furono realizzati due brani.\nGli anni seguenti videro Mory effettuare vari tour in giro per il mondo durante i quali produsse una decina di album ufficiali. Durante questo periodo si adoper\u00f2 molto per aiutare la musica africana e sviluppare progetti di solidariet\u00e0 verso le popolazioni pi\u00f9 povere. Il 16 ottobre 2001 divent\u00f2 Ambasciatore per la FAO, l'organizzazione delle Nazioni Unite per l'alimentazione e l'agricoltura.\nDopo la nomina ad ambasciatore Mory partecip\u00f2 a molti programmi televisivi e trasmissioni radiofoniche per promuovere gli scopi della FAO. Nel 2002 partecip\u00f2 al \"World Food Summit\" (il vertice mondiale sull'alimentazione) e, nel 2003, dedic\u00f2 alla FAO un concerto ad Helsinki, in Finlandia.\nDa tempo malato, \u00e8 morto il 22 maggio 2020 all'et\u00e0 di 70 anni."}
{"id": "1546172", "revid": "188116", "url": "https://it.wikipedia.org/wiki?curid=1546172", "title": "Omicidio di Pierluigi Torregiani", "text": "L'omicidio di Pier Luigi Torregiani fu commesso a Milano il 16 febbraio 1979 durante gli anni di piombo. La vittima era un gioielliere, ucciso in un agguato da tre membri dei Proletari Armati per il Comunismo (Giuseppe Memeo, Sebastiano Masala e Gabriele Grimaldi).\nStoria.\nAntefatto.\nPier Luigi Torregiani era un gioielliere titolare di un piccolo esercizio nella periferia nord di Milano, in via Mercantini, nel quartiere della \"Bovisa\". Attivo nella vita pubblica, la sera prima che venisse ucciso aveva partecipato a una cena e premiazione, come sponsor sportivo, del Premio Saracinesca d'argento, assegnato al portiere del Milan Enrico Albertosi. Aveva ricevuto l'Ambrogino d'oro, nella forma dell'Attestato di Civica Benemerenza, dal sindaco Carlo Tognoli, per l'impegno nel sociale e la filantropia, premio concesso poi anche al figlio Alberto in anni successivi; un analogo riconoscimento alla memoria, ma pi\u00f9 prestigioso (Medaglia d'oro) sar\u00e0 proposto nel 2011-12. Malato di tumore polmonare, per curarsi dovette frequentare negli anni precedenti un ospedale milanese dove strinse amicizia con Teresa, vedova con tre figli minorenni, anch'ella malata. Alla morte della donna, Torregiani e la moglie ne adottarono i tre figli: Anna, Marisa e Alberto.\nLa sera del 22 gennaio 1979, dopo un'esposizione di gioielli presso una televisione privata, Torregiani sub\u00ec un tentativo di rapina a opera di alcuni malviventi mentre stava cenando in una pizzeria, il ristorante Il Transatlantico, di via Marcello Malpighi insieme a familiari e amici.\nTorregiani e uno dei suoi accompagnatori, anch'egli armato, reagirono al tentativo di rapina: nacque una colluttazione con una conseguente sparatoria che caus\u00f2 la morte di uno dei rapinatori, Orazio Daidone, 34 anni e di un avventore, Vincenzo Consoli, commerciante catanese, oltre che il ferimento di altre persone, tra le quali lo stesso Torregiani. Un altro dei clienti rimase ferito. Secondo il figlio i colpi mortali che uccisero Daidone e Consoli non partirono dalla pistola del gioielliere.\nAlberto Torregiani sostiene che i PAC scelsero il padre come vittima perch\u00e9 era stato diffamato dalla stampa locale e presentato come \"giustiziere\" (in un titolo su \"la Repubblica\") e \"sceriffo\" contro gli \"espropriatori proletari\": \"\u00abNon serv\u00ec a nulla la lettera di rettifica che mio padre mand\u00f2 alla Notte e a la Repubblica, che lo aveva descritto come un cacciatore di teste a caccia di rapinatori\u00bb\". Gli venne assegnata una scorta, che per\u00f2 il pomeriggio dell'agguato deve lasciarlo per accorrere sul luogo di una rapina.\nSecondo Cesare Battisti, membro dei PAC e uno dei condannati, essi consideravano Torregiani, come Lino Sabbadin, che sarebbe stato ucciso lo stesso giorno, come \u00abuomini di estrema destra che praticavano autodifesa, che andavano sempre armati (una specie di milizia)\u00bb, \u00abgiustizieri di estrema destra\u00bb e della \"controguerriglia\", praticante la giustizia sommaria. In seguito, il gioielliere sub\u00ec diverse minacce.\nL'omicidio.\nIl 16 febbraio successivo, mentre stava aprendo il negozio insieme ai figli, fu vittima di un agguato da parte di un gruppo di fuoco costituito da tre componenti dei Proletari Armati per il Comunismo, Giuseppe Memeo, Gabriele Grimaldi(figlio di Laura Grimaldi) e Sebastiano Masala, intenzionati a vendicare la morte del rapinatore rimasto ucciso nel ristorante. Torregiani tent\u00f2 una reazione ma fu colpito da Memeo non appena estrasse la sua pistola, dalla quale part\u00ec un proiettile che raggiunse il figlio quindicenne Alberto alla colonna vertebrale, rendendolo paraplegico. Torregiani fu finito con un colpo alla testa da Grimaldi, dopodich\u00e9 i tre terroristi si diedero alla fuga.\nIl 5 marzo successivo il gruppo terrorista, con una telefonata anonima a un giornalista di Milano, indic\u00f2 il luogo dove quest'ultimo avrebbe trovato un comunicato di rivendicazione del fatto nel quale, oltre a dichiararsi estranei al ferimento del figlio di Torregiani, per il quale espressero dispiacere, i terroristi dichiararono che l'azione era tesa a \u00abconquistare l'egemonia politica sulla piccola malavita\u00bb, altrimenti destinata a finire \u00ab\u2026sotto l'egemonia della grande malavita storicamente intrallazzata con il potere del capitale\u00bb. Questo e il contemporaneo delitto Sabbadin vengono quindi firmati dai \"Nuclei Comunisti per la Guerriglia Proletaria\" tramite il volantino lasciato in una cabina telefonica di piazza Cavour a Milano\nDopo l'omicidio furono arrestati i membri dei PAC Sisinnio Bitti e Marco Masala.\nProcesso.\nFurono condannati come esecutori materiali Giuseppe Memeo (pena cumulativa di 30 anni) e Gabriele Grimaldi, e come concorrente Sebastiano Masala. Per concorso morale, in quanto partecipante alla riunione in cui si decise l'omicidio e quindi come co-ideatore e co-organizzatore vennero condannati Cesare Battisti (13 anni, poi ergastolo in appello per altri omicidi) e altri come Sante Fatone e Luigi Lavazza. Quale mandanti dell'attentato furono riconosciuti i membri del gruppo dirigente dei PAC, tra cui Arrigo Cavallina e Pietro Mutti, che ebbero pene ridotte perch\u00e9 divenuti pentiti: Mutti scont\u00f2 8 anni per diversi delitti, Cavallina 12 (dei 22 iniziali), poich\u00e9 dissociato e poich\u00e9 venne riconosciuto che lui, assieme a Luigi Bergamin avevano cercato di impedire l'assenso al delitto Torregiani.\nAlcuni militanti dei PAC affermarono di aver subito pesanti torture, per far loro rivelare i colpevoli dell'omicidio Torregiani. Battisti ha per\u00f2 anche ribadito che nessuno, nemmeno sotto minaccia o tortura, ha mai fatto il suo nome come esecutore degli omicidi, tranne Pietro Mutti, in cambio di sconti di pena. Mutti fece arrestare per l'omicidio Torregiani anche Sisinnio Bitti, poi risultato non coinvolto (avr\u00e0 solo una pena minore) e vittima di violenze della polizia, assieme ad altri membri del Collettivo Politico della Barona, un gruppo legato all'Autonomia Operaia, che secondo gli inquirenti era legato ai PAC.\nGli autonomi Sisinnio Bitti, Umberto Lucarelli, Roberto Villa, Gioacchino Vitrani, Annamaria e Michele Fatone (fratelli di Sante Fatone dei PAC, ma non coinvolti) presenteranno esposti all'Autorit\u00e0 Giudiziaria per aver subito violenze dalla polizia. Valerio Evangelisti, scrittore amico di Battisti, riporta che almeno dieci persone avrebbero confessato, sotto tortura, di essere autori materiali dell'omicidio Torregiani. Inoltre, lo stesso avvocato di Battisti non avrebbe potuto costruire una difesa efficace in quanto fu arrestato perch\u00e9 accusato di complicit\u00e0 con i suoi assistiti. Battisti venne difeso da un avvocato d'ufficio. Tra i testimoni a carico di alcuni imputati dei PAC ci furono anche una ragazzina di quindici anni, Rita Vitrani, indotta a deporre contro lo zio Sante Fatone, e dichiarata psicolabile dai periti; fu poi temporaneamente arrestata assieme al fratello nel 1984, durante la cattura e il ferimento di Fatone. Un altro testimone, Walter Andreatta, cadde in stato confusionale e fu definito \u201csquilibrato\u201d e vittima di crisi depressive gravi dagli stessi periti del tribunale. Se Battisti si dichiar\u00f2 innocente, Memeo, Grimaldi e Masala si assunsero la responsabilit\u00e0 del delitto Torregiani e non ritrattarono mai.\nConseguenze.\nOmicidio di Andrea Campagna.\nIl 19 aprile 1979 a Milano, venne assassinato Andrea Campagna, agente della DIGOS che aveva partecipato ai primi arresti legati al caso Torregiani in qualit\u00e0 di autista, ed era apparso in televisione accanto ad alcuni membri dei PAC e dell'Autonomia Operaia appena arrestati: il delitto fu rivendicato sia dai PAC sia da altri gruppi terroristici, per cui i PAC intervennero con una seconda telefonata di rivendicazione in cui Campagna viene definito \u00abtorturatore di proletari\u00bb, in seguito proprio alla sua partecipazione alle indagini sul delitto Torregiani. L'omicidio fu eseguito con diversi colpi d'arma da fuoco al volto, di cui fu riconosciuto Cesare Battisti, arrestato poco dopo, come esecutore materiale.\nLa latitanza di Battisti.\nCesare Battisti, detenuto nel carcere di Frosinone, riusc\u00ec a evadere e fuggire a Puerto Escondido, riparando poi in Francia. Dopo molti anni passati in libert\u00e0, inizialmente come latitante poi, in ragione della cosiddetta \"dottrina Mitterrand\", a piede libero, lasci\u00f2 la Francia e fu arrestato nel 2007 in Brasile, che il 13 gennaio 2009 gli riconobbe lo \"status\" di rifugiato politico, cosa che, due mesi pi\u00f9 tardi, preannunci\u00f2 anche nei riguardi dell'ex terrorista di estrema destra dei NAR Luigi Bragaglia (dal 1977 l\u00ec rifugiato), in entrambi i casi con le motivazioni che i due ricercati andrebbero incontro a \u00abpersecuzioni politiche\u00bb e che l'Italia avrebbe \u00abaggredito la sovranit\u00e0 del Brasile\u00bb.\nLa latitanza dei condannati, in particolare di Cesare Battisti, giunse in anni pi\u00f9 recenti all'attenzione dell'opinione pubblica, e per opposte ragioni, sia per iniziativa dei familiari delle vittime che degli intellettuali e del mondo della cultura: mentre questi ultimi nel 2004 si fecero attori di un appello contro l'estradizione di Battisti adducendo come motivazione principale che la condanna sarebbe solo \u00abuna vendetta postuma\u00bb e invocando altres\u00ec una \u00absoluzione politica\u00bb che passasse tramite un'amnistia condizionata al risarcimento delle vittime superstiti, i familiari delle vittime hanno sempre denunciato i ritardi delle istituzioni italiane nel rendere loro giustizia.\nIl ministero della Giustizia italiano chiese al Brasile l'estradizione di Battisti, nel frattempo divenuto scrittore di successo; tuttavia, alla fine del 2010, giunse da Brasilia il veto da parte del presidente uscente Luiz In\u00e1cio Lula da Silva, in accoglimento della richiesta dell'Avvocatura di Stato brasiliana, la quale aveva espresso parere sfavorevole al rientro in Italia di Battisti; reazioni negative a tale diniego giunsero sia dal governo italiano che dal figlio di Torregiani.\nAl riguardo, anche il presidente della repubblica Napolitano, che gi\u00e0 nel 2009 aveva espresso le sue perplessit\u00e0 circa la concessione dello \"status\" di rifugiato politico a Battisti, si dichiar\u00f2 \u00abdeluso e contrariato\u00bb per la mancata estradizione, definendo \u00abincomprensibile\u00bb la decisione di Lula.\nL'8 giugno 2011, infine, la Corte Suprema del Brasile, con una maggioranza di 6 giudici a 3, dichiar\u00f2 Battisti non estradabile e ne stabil\u00ec la definitiva scarcerazione.\nAlberto Torregiani, che ha anche avuto una breve carriera politica nel partito Fratelli d'Italia - Alleanza Nazionale, ha dichiarato nel 2015 di voler chiedere il risarcimento danni allo Stato italiano, anzich\u00e9 a Battisti, vista la mancata estradizione.\nLa latitanza di Cesare Battisti si conclude nel 2019 quando viene arrestato e ricondotto il 14 gennaio dalla Bolivia in Italia, dove viene imprigionato per scontare la pena dell'ergastolo."}
{"id": "1546174", "revid": "126257", "url": "https://it.wikipedia.org/wiki?curid=1546174", "title": "Morivione", "text": "Morivione (\"Morivion\" in dialetto milanese, : ) \u00e8 un quartiere di Milano sito nella parte meridionale della citt\u00e0, appartenente al Municipio 5. In precedenza borgo rurale facente parte dei Corpi Santi di Milano, venne annesso al comune di Milano nel 1873.\nIl quartiere \u00e8 noto per essere stato, in passato, la zona in cui i milanesi andavano a festeggiare San Giorgio, tradizionalmente bevendo latte e mangiando il pan meino (pane di miglio dolce, in dialetto \"pan de mej\").\nStoria.\nL'antico borgo di Morivione si sviluppava attorno all'omonima cascina, con annessa cappella, che si trovava al numero 5 dell'attuale \"via Corrado il Salico\", all'incrocio con \"via Verro\". \u00c8 qui che secondo la tradizione sarebbe morto nel 1336 il temibile Vione, un uomo sanguinario a capo di un gruppo di banditi, che sarebbe stato ucciso dai lancieri del Duca di Milano (probabilmente Azzone Visconti). Nel luogo in cui si riteneva che questi fosse deceduto, sarebbe stata posta una pietra, sulla quale era scritto \u00abQui mor\u00ec Vione\u00bb, da cui sarebbe poi derivato il nome della localit\u00e0.\nInfrastrutture e trasporti.\nIl quartiere di Morivione \u00e8 lambito a nord dalla circonvallazione esterna (della 90/91) ed \u00e8 attraversato, da nord a sud, dall'asse \"Via Bazzi\"-\"Via Ferrari\", dal tratto iniziale della strada provinciale 412 della Val Tidone che collega Milano al Passo del Penice (ufficialmente la denominazione di strada provinciale comincia presso il confine con il comune di Opera).\nVarie linee di autobus, di filobus e una tram (in particolare, la cosiddetta \"Metrotramvia Sud\"), gestite da ATM, collegano Morivione ai quartieri limitrofi e al centro di Milano.\nMorivione potrebbe essere servito, in un eventuale futuro, da una stazione ferroviaria della cintura ferroviaria, che lambisce il quartiere a nord. Il Piano Urbano della Mobilit\u00e0 Sostenibile (PUMS) del 2015, presentato dal comune di Milano, infatti, accarezzava l'ipotesi della costruzione di nuove stazioni ferroviarie lungo la cintura ferroviaria, tra cui, la stazione di Viale Tibaldi, presso Morivione."}
{"id": "1546179", "revid": "110157", "url": "https://it.wikipedia.org/wiki?curid=1546179", "title": "Time Capsule (Apple)", "text": "Time Capsule \u00e8 un prodotto Apple Inc., presentato il 15 gennaio 2008 al MacWorld Expo di San Francisco.\nConsiste nell'evoluzione di AirPort Extreme integrata alla funzione Time Machine presente nel sistema operativo Mac OS X Leopard, che, secondo Steve Jobs, non \u00e8 molto pratica per i dispositivi portatili, quali MacBook e MacBook Pro in quanto necessitava di collegare un hard disk esterno ogni qual volta si volesse effettuare il backup.\nQuesto nuovo prodotto \u00e8 presentato con due varianti di hard disk (e di prezzi) da 2 e 3 TB. Lo storage, a detta di Apple, \u00e8 garantito da un hard disk di \"livello server\" in ambedue le configurazioni.\nLa porta USB pu\u00f2 essere usata per aggiungere uno o pi\u00f9 hard disk esterni o per collegare una o pi\u00f9 stampanti da condividere in rete.\nConfronto con la Apple Airport Extreme Base Station.\nSi stima che Time Capsule sia una completa base Wi-Fi secondo lo standard 802.11ac e fornisca le medesime prestazioni di Airport Extreme Base Station, sfoggiando peraltro lo stesso insieme di porte sul dorso dell'apparecchio. Le modifiche del progetto Airport Extreme Base Station comprendono anche l'aggiunta dell'hard disk per il backup e lo storage con file di tipo NAS che saranno disponibili in rete tanto ai Mac quanto ai PC.\nUso di Time Capsule come dispositivo di backup.\nUna delle principali caratteristiche dell'accessorio \u00e8 l'attitudine ad eseguire il salvataggio wireless tanto del disco di sistema, quanto dei documenti, eludendo la necessit\u00e0 di collegare fisicamente (per lo pi\u00f9 via USB o Firewire) un disco fisso esterno (hard disk).\nQuesta funzionalit\u00e0 richiede Mac OS X Leopard 10.5.2 o superiore, poich\u00e9 \u00e8 solo dopo questo importante aggiornamento che \u00e8 stato ufficialmente supportato il backup senza fili. Il programma specifico utilizzato \u00e8 Time Machine, che crea con frequenza oraria delle \"immagini\" dei file creati o modificati dopo l'ultima operazione di backup. Poich\u00e9 si sta parlando di un'operazione senza fili, e nonostante il fatto che lo standard 802.11ac spinga la velocit\u00e0 teorica di rete a 500 Mb/s, la medesima causer\u00e0 un impiego significativo di tempo nel backup iniziale di ciascun Mac a tale drive ed Apple anticipa che tale processo richieder\u00e0 \"una notte, forse di pi\u00f9\". I salvataggi successivi saranno pi\u00f9 rapidi, poich\u00e9 avranno ad oggetto solo le modifiche, auspicabilmente assai pi\u00f9 \"leggere\" (in termini di quantit\u00e0 di informazioni da trasferire). Da segnalare per\u00f2, che anche il backup eseguito via LAN, pur essendo pi\u00f9 rapido, impiega comunque svariate ore: si stimano circa 20 ore per un backup di 300 GB.\nQuesta caratteristica non \u00e8 sempre garantita soprattutto per la prima serie prodotta dove Apple aveva richiamato alcuni modelli a causa di un guasto all'alimentazione."}
{"id": "1546181", "revid": "76963", "url": "https://it.wikipedia.org/wiki?curid=1546181", "title": "Lino Rizzi", "text": "\u00c8 stato direttore dei quotidiani \"Il Giornale d'Italia\", \"Giornale di Sicilia\", \"Il Giorno\" e \"Avvenire\".\nBiografia.\nLino Rizzi nacque il 30 marzo 1927 a Busseto in provincia di Parma. Rizzi aveva cominciato a lavorare nel 1952 a \"La Notte\". Nel 1958 era passato al \"Candido\" diretto da Giovannino Guareschi, di cui era grande amico.\nDue anni dopo, nel 1960 arriv\u00f2 l'assunzione a \"Epoca\" come inviato speciale, seguita, nel 1962, da un trasferimento a Parigi come corrispondente dei settimanali Rizzoli. Nel 1967 il ritorno in Italia, assunto da \"Panorama\", di cui due anni pi\u00f9 tardi divent\u00f2 capo della redazione romana.\nSeguirono incarichi nel 1971 al \"Mondo\" di Arrigo Benedetti e nel 1972 al \"Giorno\", come notista politico. Nel 1975 arrivarono le prime direzioni: prima \"Il Giornale d'Italia\", poi il \"Giornale di Sicilia\" dal 1976 al 1980.\nNel 1982 venne a Rizzi la nomina a vicedirettore del Tg1, incarico che lasci\u00f2 nel 1984 per assumere, fino al 1989, la direzione de \"Il Giorno\". Infine, il 1\u00ba ottobre del 1990 assunse la direzione di \"Avvenire\", incarico che mantenne fino al 1993. Da allora si era ritirato dal giornalismo attivo, in s\u00e9guito a un gravissimo incidente d'auto avvenuto l'anno prima, mantenendo per\u00f2 delle collaborazioni in varie testate. \n\u00c8 morto a Milano nel gennaio 2001, per un tumore polmonare.\nRiconoscimenti.\nHa vinto il Premiolino nel 1961 per l'articolo \"Tre giorni nel covo degli Ultras\"."}
{"id": "1546189", "revid": "174925", "url": "https://it.wikipedia.org/wiki?curid=1546189", "title": "Codice Borbonicus", "text": "Il Codice Borbonicus \u00e8 un codice azteco scritto da alcuni sacerdoti aztechi nel periodo immediatamente precedente o successivo alla conquista spagnola. Il manoscritto prende il suo nome dal Palais Bourbon a Parigi. Nel 2004 Maarten Jansen e Gabina Aurora P\u00e9rez Jim\u00e9nez hanno proposto di rinominarlo con il nome azteco di \"Codice Cihuacoatl\".\nIl codice consiste in un unico foglio di \"amatl\", la carta derivata dalla corteccia di fico, lungo 14,17 metri, piegato a fisarmonica a formare le pagine. Queste erano originariamente 40, tuttavia le prime due e le ultime due sono andate perdute. Come tutti i codici precolombiani anche il Borbonicus era interamente pittografico, alcune descrizioni in lingua spagnola sono state aggiunte solo successivamente.\nIl codice pu\u00f2 essere suddiviso in tre sezioni:"}
{"id": "1546191", "revid": "1305772", "url": "https://it.wikipedia.org/wiki?curid=1546191", "title": "Men and Women (album)", "text": "Men and Women \u00e8 il secondo album in studio del gruppo musicale britannico Simply Red, pubblicato il 9 marzo 1987.\nL'album consolida il successo internazionale ottenuto con il disco di debutto. In Italia vende 100.000 copie nella prima settimana d'uscita."}
{"id": "1546197", "revid": "1776051", "url": "https://it.wikipedia.org/wiki?curid=1546197", "title": "Arnold di Bergen", "text": "Biografia.\nQuando Olaus Laurentii (Olov Larsson) fu eletto nel 1432 come Arcivescovo di Uppsala, il Re di Svezia Eric di Pomerania espresse disappunto per non essere stato consultato. Di conseguenza, decise di affidare la carica ad Arnold di Bergen, a cominciare dal 1433, mentre Olaus Laurentii era a Roma per essere ordinato. L'insediamento di Arnold provoc\u00f2 reazioni, che tuttavia si placarono alla morte di Arnold, avvenuta nel 1434. Il re decise di accettare Olaus Laurentii come primate della Chiesa di Svezia."}
{"id": "1546200", "revid": "830939", "url": "https://it.wikipedia.org/wiki?curid=1546200", "title": "Conferenza dei rettori delle universit\u00e0 italiane", "text": "La Conferenza dei rettori delle universit\u00e0 italiane (acronimo CRUI) \u00e8 un'associazione delle universit\u00e0 statali e non statali. \u00c8 attiva come organizzazione privata dal 1963; in seguito \u00e8 diventata ufficialmente organo di consulenza ministeriale.\nA capo della conferenza \u00e8 posto un presidente: da febbraio 2020 la carica \u00e8 ricoperta da Ferruccio Resta, magnifico rettore del Politecnico di Milano.\nStoria.\nA partire dal 2009 \u00e8 stata oggetto di numerose polemiche a causa di un supposto ruolo politico e a sostegno degli interessi di categoria dei rettori che la compongono, nonostante la natura di associazione universitaria. In particolare \u00e8 stata criticata per il suo sostegno al disegno di Legge 1905 del ministro Gelmini. Le critiche sono venute, talvolta, da alcuni fra gli stessi rettori.\nPresidenti.\nSono stati presidenti della CRUI:"}
{"id": "1546201", "revid": "12290", "url": "https://it.wikipedia.org/wiki?curid=1546201", "title": "The Sarah Connor Chronicles", "text": ""}
{"id": "1546202", "revid": "834", "url": "https://it.wikipedia.org/wiki?curid=1546202", "title": "Time capsule", "text": ""}
{"id": "1546206", "revid": "167080", "url": "https://it.wikipedia.org/wiki?curid=1546206", "title": "Illirici", "text": ""}
{"id": "1546207", "revid": "110157", "url": "https://it.wikipedia.org/wiki?curid=1546207", "title": "Strength (Enuff Z'nuff)", "text": "Strength \u00e8 il secondo album in studio del gruppo Enuff Z'nuff, pubblicato dalla Atco Records nel 1991."}
{"id": "1546216", "revid": "986213", "url": "https://it.wikipedia.org/wiki?curid=1546216", "title": "Luigi III di Montpensier", "text": "Biografia.\nPartecip\u00f2 a numerose campagne contro Carlo V, durante le quali, nella battaglia di San Quintino del 1557 fu schiacciato dal suo cavallo e fatto prigioniero dal nemico. Inizialmente favorevole alla causa protestante, grazie anche all'influenza di sua moglie, cambi\u00f2 alleanza nel 1561 dopo aver ereditato dalla madre il Ducato di Montpensier. Nel 1562 venne nominato governatore di Turenna e d'Angi\u00f2 e incaricato di intraprendere una campagna contro gli ugonotti.\nMatrimoni e figli.\nSpos\u00f2 nel 1538 Jacqueline de Longwy, contessa di Bar-sur-Seine (morta a Parigi nel 1561), figlia di Jean IV de Longwy, barone de Pagny, e di Jeanne d'Angoul\u00eame, figlia illegittima di Carlo di Valois e quindi sorellastra di Francesco I di Francia. Luigi e Jacqueline ebbero:\nNel 1570, spos\u00f2 in seconde nozze Caterina di Guisa, sorella di Enrico di Guisa. Da Caterina non ebbe figli."}
{"id": "1546217", "revid": "767487", "url": "https://it.wikipedia.org/wiki?curid=1546217", "title": "Bloodied, But Unbowed", "text": "Bloodied, But Unbowed \u00e8 un album della band Desperado fondata dal cantante Dee Snider nel 1988 dopo lo scioglimento dei Twisted Sister.\nL'album contiene le 11 tracce del full-length \"Ace\" inciso gi\u00e0 nel 1988 ma rifiutato dalla allora casa discografica Elektra Records e 2 tracce provenienti da alcuni demotape autoprodotti nel 1990."}
{"id": "1546224", "revid": "104176102", "url": "https://it.wikipedia.org/wiki?curid=1546224", "title": "Edizioni del Super Bowl", "text": "Questa voce fornisce un elenco e un commento sintetico delle edizioni disputate del Super Bowl, una delle pi\u00f9 importanti manifestazioni sportive degli Stati Uniti e quella pi\u00f9 seguita in assoluto dal pubblico televisivo.\nSuper Bowl AFL-NFL.\nIl Super Bowl venne disputato per le prime quattro edizioni tra i campioni delle due leghe che organizzavano i campionati di football americano, la American Football League e la National Football League, gli ultimi di questi nonostante esistesse gi\u00e0 un accordo tra le due leghe per fondersi ed organizzare un campionato unico.\nSuper Bowl I.\nIl Super Bowl I venne disputato il 15 gennaio 1967 al Memorial Coliseum di Los Angeles di fronte a 61.946 spettatori.\nLa partita si mantenne in sostanziale equilibrio per la prima met\u00e0: ad un touchdown di Max McGee per Green Bay nel primo quarto, rispose uno di Curtis McClinton per Kansas City nel secondo; nello stesso periodo un altro touchdown di Jim Taylor riport\u00f2 in vantaggio Green Bay, mentre Kansas City riusc\u00ec soltanto a realizzare un field goal con Mike Mercer.\nDopo l'intervallo, la partita svolt\u00f2 decisamente nelle mani di Green Bay, che realizz\u00f2 altri tre touchdown, due nel terzo quarto con Elijah Pitts e Max McGee ed uno nell'ultimo quarto ancora con Pitts.\nSuper Bowl MVP venne nominato Bart Starr, quarterback di Green Bay, che concluse la partita con 16 passaggi riusciti su 23 tentati, 250 yards complessive lanciate, 2 touchdown e 1 intercetto.\nSuper Bowl II.\nIl Super Bowl II venne disputato il 14 gennaio 1968 all'Orange Bowl di Miami di fronte a 75.546 spettatori.\nLa partita venne sostanzialmente dominata da Green Bay, passata in vantaggio con due field goal di Don Chandler, uno nel primo e uno nel secondo quarto, seguiti da un touchdown di Boyd Dowler; il secondo quarto si chiuse con un touchdown di Bill J. Miller che accorci\u00f2 le distanze per Oakland ed un field goal ancora di Chandler che permise a Green Bay di allungare ancora.\nNella seconda met\u00e0 la gara non ebbe pi\u00f9 storia: Green Bay and\u00f2 ancora a segno con un touchdown di Donny Anderson ed un field goal di Chandler nel terzo quarto ed ancora con un touchdown di Herb Adderley nel quarto. Soltanto nel finale Oakland riusc\u00ec a limitare lo svantaggio con un touchdown ancora di Miller.\nSuper Bowl MVP venne nominato Bart Starr, quarterback di Green Bay, che concluse la partita con 13 passaggi riusciti su 24 tentativi, 202 yards complessive lanciate e 1 touchdown.\nLa partita segn\u00f2 l'ultima apparizione di Vince Lombardi come allenatore di Green Bay dopo 9 anni, nei quali aveva vinto 6 titoli della Western Conference, 5 titoli NFL e 2 Super Bowl.\nSuper Bowl III.\nIl Super Bowl III venne disputato il 12 gennaio 1969 all'Orange Bowl di Miami alla presenza di 75.389 spettatori\nDopo un primo quarto equilibrato e senza segnature, la partita volse nettamente a favore di New York che realizz\u00f2 un touchdown nel secondo quarto con Matt Snell; tre successivi field goal di Jim B, Turner, due nel terzo e uno nell'ultimo quarto sancirono la supremazia di New York e Baltimore realizz\u00f2 la sua unica segnatura, un touchdown di Gerald Hill, soltanto negli ultimi minuti. L'incontro, con soli 23 punti segnati, registr\u00f2 il terzo punteggio pi\u00f9 basso nella storia della manifestazione.\nSuper Bowl MVP venne nominato Joe Namath, quarterback di New York, che concluse la partita con 17 passaggi riusciti su 28 tentati e 206 yards complessive lanciate.\nSuper Bowl IV.\nIl Super Bowl IV venne disputato l'11 gennaio 1970 al Tulane Stadium di New Orleans alla presenza di 80.562 spettatori.\nL'incontro venne sostanzialmente deciso nella prima met\u00e0, quando Kansas City realizz\u00f2 prima tre field goal con Jan Stenerud, uno nel primo e due nel secondo quarto, e realizzando un touchdown con Mike L. Garrett prima dell'intervallo. Il terzo quarto vide un touchdown di Dave Osborn per Minnesota, a cui rispose Kansas City con un touchdown di Otis Taylor; l'ultimo quarto si chiuse senza segnature.\nSuper Bowl MVP venne nominato Len Dawson, quarterback di Kansas City, che concluse la partita con 12 passaggi riusciti su 17 tentativi, 142 yards complessive lanciate, 1 toiuchdown e 1 intercetto.\nSuper Bowl AFC-NFC.\nCon il campionato del la fusione fra le due leghe divenne operativa ed i due distinti campionati vennero trasformati in \"conference\", mentre National Football League fu il nome adottato dalla lega unificata. Da questo momento in poi il Super Bowl vide di fronte le squadre vincitrici delle due \"conference\".\nSuper Bowl V.\nIl Super Bowl V venne disputato il 17 gennaio 1971 all'Orange Bowl di Miami alla presenza di 79.204 spettatori.\nL'incontro vide un iniziale vantaggio di Dallas, che realizz\u00f2 un field goal nel primo quarto con Mike Clark, che si ripet\u00e9 all'inizio del secondo; subito dopo la reazione di Baltimore port\u00f2 ad un touchdown di John Mackey, al quale per\u00f2 Dallas rispose prima dell'intervallo, con un touchdown di Duane Thomas. Il terzo quarto trascorse senza segnature, ma nell'ultimo periodo Baltimore raggiunse gli avversari con un touchdown di Tom Nowatzke e fece sua la partita con un field goal di Jim O'Brien a pochi secondi dal termine.\nSuper Bowl MVP venne nominato Chuck Howley, outside linebacker di Baltimore, autore di 2 intercetti e primo giocatore non quarterback ad ottenere il premio per il miglior giocatore di un Super Bowl.\nSuper Bowl VI.\nIl Super Bowl VI venne disputato il 16 gennaio 1972 al Tulane Stadium di New Orleans alla presenza di 81.023 spettatori.\nL'incontro venne dominato da Dallas, passata in vantaggio nel primo quarto con un field goal di Mike V. Clark. Nel secondo quarto, al touchdown realizzato per Dallas da Lance Alworth, Miami rispose con un field goal di Garo Yepremian, destinato per\u00f2 a rimanere l'unica realizzazione dei Dolphins. Due altri touchdown di Dallas, con Duane Thomas nel terzo e con Mike Ditka nell'ultimo quarto, stabilirono il punteggio finale.\nSuper Bowl MVP venne nominato Roger Staubach, quarterback di Dallas, che concluse l'incontro con 12 passaggi riusciti su 19 tentati, 119 yards complessive lanciate e 2 touchdown.\nSuper Bowl VII.\nIl Super Bowl VII venne disputato il 17 gennaio 1973 al Memorial Coliseum di Los Angeles alla presenza di 90.182 spettatori.\nL'incontro venne caratterizzato dalla forte prova della difesa di Miami e di fatto deciso nella prima met\u00e0 da due touchdown di Miami, uno nel primo quarto di Howard Twilley e uno nel secondo quarto di Jim Kiick. Il terzo quarto non fece registrare marcature e soltanto nell'ultimo periodo Washington riusc\u00ec a realizzare un touchdown con Mike Bass.\nSuper Bowl MVP venne nominato Jake Scott, free safety di Miami, autore di 2 intercetti, il secondo con un ritorno di 55 yards partendo dall'area di meta.\nL'incontro fece registrare il punteggio pi\u00f9 basso di tutta la storia del Super Bowl, con soli 21 punti segnati e segn\u00f2 la fine di una stagione trionfale per Miami, imbattuta in tutti i 17 incontri disputati\nSuper Bowl VIII.\nIl Super Bowl VIII venne disputato il 13 gennaio 1974 al Rice Stadium di Houston alla presenza di 71.882 spettatori.\nL'incontro fu senza storia: Miami, tornata al Super Bowl dopo la stagione precedente in cui aveva concluso imbattuta, domin\u00f2 la partita mettendo al sicuro il risultato fin dalla prima met\u00e0, con 2 touchdown di Larry Csonka e Lim Kiick gi\u00e0 nel primo quarto e con un field goal di Garo Yepremian nel secondo. Un altro touchdown di Csonka nel terzo quarto mise definitivamente al sicuro il risultato per Miami e soltanto nel quarto periodo Minnesota riusc\u00ec a realizzare, con un touchdown del quarterback Fran Tarkenton.\nSuper Bowl MVP venne nominato Larry Csonka, running back di Miami, autore di 33 corse per 145 yards complessive e 2 touchdown.\nSuper Bowl IX.\nIl Super Bowl IX venne disputato il 12 gennaio 1975 al Tulane Stadium di New Orleans alla presenza di 80.997 spettatori.\nL'incontro inizi\u00f2 in sostanziale equilibrio; la situazione venne sbloccata soltanto da un errore difensivo di Minnesota che consent\u00ec a Pittsburgh di segnare 2 punti con una \"safety\" di Dwight White. La situazione volse a favore di Pittsburgh nel terzo quarto, grazie a un touchdown di Franco Harris, mentre l'ultimo periodo si apr\u00ec con un touchdown di Terry Brown per Minnesota (non trasformato) a cui rispose per Pittsburgh un altro touchdown di Larry Brown.\nSuper Bowl MVP venne nominato Franco Harris, running back di Pittsburgh, che concluse la partita con 34 corse per complessive 158 yards e 1 touchdown.\nL'incontro fece registrare il secondo punteggio pi\u00f9 basso della storia del Super Bowl, con soli 22 punti segnati.\nSuper Bowl X.\nIl Super Bowl X venne disputato il 18 gennaio 1976 all'Orange Bowl di Miami alla presenza di 80.187 spettatori.\nPer i primi tre quarti l'incontro fu assai equilibrato, con un piccolo vantaggio per Dallas determinato da un field goal di Toni Fritsch nel secondo quarto, dopo che nel primo ad un touchdown di Drew Pearson per Dallas aveva risposto uno di Randy Grossman per Pittsburgh. Nel terzo quarto non si registrarono segnature, ma nell'ultimo periodo Pittsburgh prese il sopravvento, grazie prima ad una \"safety\" di Reggie Harrison, poi a due field goal consecutivi di Roy Gerela ed infine ad un touchdown di Lynn Swann (non trasformato). Il touchdown finale di Percy Howard per Dallas ridusse il divario ma non mut\u00f2 l'esito finale della partita.\nSuper Bowl MVP venne nominato Lynn Swann, wide receiver di Pittsburgh, che concluse la partita con 4 ricezioni per 161 yards complessive e 1 touchdown.\nSuper Bowl XI.\nIl Super Bowl XI venne disputato il 9 gennaio 1977 al Rose Bowl di Pasadena alla presenza di 103.438 spettatori.\nDopo un primo quarto trascorso senza segnature, Oakland prese il sopravvento nel secondo, con un field goal di Errol Mann, un touchdown di Dave Casper ed un altro (non trasformato) di Pete Banaszak. Dopo l'intervallo, Oakland allung\u00f2 ancora con un field goal di Mann e, ancora nel terzo quarto, Minnesota ridusse le distanze con un touchdown di Sammy White. Nell'ultimo periodo, Oakland consolid\u00f2 ancora il proprio vantaggio con due touchdown, uno ancora di Banaszak e uno di Willie Brown (non trasformato), al quale Minnesota seppe contrapporre soltanto un touchdown di Stu Voigt negli ultimi secondi dell'incontro.\nSuper Bowl MVP venne nominato Fred Biletnikoff, wide receiver di Oakland, che concluse l'incontro con 4 ricezioni per 79 yards complessive.\nSuper Bowl XII.\nIl Super Bowl XII venne disputato il 15 gennaio 1978 al Louisiana Superdome di New Orleans alla presenza di 76.400 spettatori.\nL'incontro vide un predominio di Dallas nella prima met\u00e0, grazie a un touchdown di Tony Dorsett nel primo quarto e a due field goal di Efren Herrera, uno nel primo e uno nel secondo quarto. Il terzo quarto vide la reazione di Denver con un field goal di Jim B. Turner e un touchdown di Rob Lytle, in mezzo ai quali per\u00f2 Dallas realizz\u00f2 a sua volta un touchdown con Butch Johnson, contenendo il tentativo di rimonta degli avversari e consolidando il vantaggio con un touchdown di Golden Richards nell'ultimo quarto.\nSuper Bowl MVP vennero nominati a pari merito (unico caso nella storia del Superbowl) due difensori di Dallas: il defensive tackle Randy White e il defensive end Harvey Martin.\nSuper Bowl XIII.\nIl Super Bowl XIII venne disputato il 21 gennaio 1979 all'Orange Bowl di Miami alla presenza di 79.484 spettatori.\nL'incontro fu caratterizzato da un alto punteggio ma da un costante equilibrio. Nel primo quarto, ad un touchdown di John Stallworth per Pittsburgh rispose quello di Tony Hill per Dallas; quest'ultima and\u00f2 in vantaggio nel secondo quarto con un touchdown di Mike Hegman, ma venne raggiunta e superata da due touchdown di Pittsburgh con ancora Stallworth e Rocky Bleier. Dopo che nel terzo periodo si registr\u00f2 soltanto un field goal di Rafael Septien per Dallas, il quarto vide Pittsburgh portarsi in netto vantaggio con due touchdown di Franco Harris e Lynn Swann e la rimonta finale, anche se non sufficiente a rovesciare il risultato, con due touchdown di Billy Joe DuPree e Butch Johnson.\nSuper Bowl MVP venne nominato Terry Bradshaw, quarterback di Pittsburgh, che concluse l'incontro con 17 passaggi riusciti su 30 tentativi, 318 yards complessive lanciate, 4 touchdown e 1 intercetto.\nSuper Bowl XIV.\nIl Super Bowl XIV venne disputato il 20 gennaio 1980 al Rose Bowl di Pasadena alla presenza di 103.985 spettatori.\nL'incontro fu equilibrato per i primi tre periodi: nel primo quarto, ad un field goal di Matt Bahr per Pittsburgh rispose un touchdown di Cullen Bryant per Los Angeles. Il secondo quarto registr\u00f2 invece un touchdown di Franco Harris per Pittsburgh e due field goal di Frank Corral per Los Angeles, mentre nel terzo ad un touchdown di Lynn Swann per Pittsburgh rispose uno (non trasformato) di Ronnie Smith per Los Angeles. La svolta definitiva venne invece nell'ultima periodo, dominato da Pittsburgh con due touchdown di John Stallworth e ancora Harris.\nSuper Bowl MVP venne nominato ancora il quarterback di Pittsburgh Terry Bradshaw, che concluse la partita con 14 passaggi riusciti su 21 tentati, 309 yards complessive lanciate, 2 touchdown e 3 intercetti.\nSuper Bowl XV.\nIl Super Bowl XV venne disputato il 25 gennaio 1981 al Louisiana Superdome di New Orleans alla presenza di 76.135 spettatori.\nL'incontro fu praticamente dominato da Oakland, che mise un'ipoteca sul risultato fin dal primo quarto, con due touchdown di Cliff Branch e Kenny King, mentre la reazione di Philadelphia nel secondo quarto frutt\u00f2 soltanto un field goal di Tony Franklin. Il terzo quarto fece registrare un nuovo allungo di Oakland ancora con un touchdown di Branch e un field goal di Chris Bahr. Nell'ultimo periodo si registrarono un touchdown di Heith Krepfle per Philadelphia ed un altro field goal di Bahr che fissarono il risultato finale.\nSuper Bowl MVP venne nominato Jim Plunkett, quarterback di Oakland, che chiuse l'incontro con 13 passaggi riusciti su 21 tentati, 261 yards complessive lanciate e 3 touchdown.\nSuper Bowl XVI.\nIl Super Bowl XVI venne disputato il 24 gennaio 1982 al Pontiac Silverdome di Pontiac alla presenza di 81.270 spettatori.\nL'incontro fu caratterizzato dal dominio di San Francisco nei primi due quarti, che port\u00f2 ad un touchdown di Joe Montana nel primo quarto, e uno di Earl Cooper e due field goal di Ray Wersching nel secondo. Dopo l'intervallo si registr\u00f2 la veemente reazione di Cincinnati, che and\u00f2 a segno con un touchdown di Ken Anderson nel terzo periodo ed uno di Dan Ross nel quarto; due field goal ancora di Wersching consentirono a questo punto a San Francisco di contenere la rimonta, rendendo inutile il touchdown ancora di Ross per Cincinnati negli ultimi secondi.\nSuper Bowl MVP venne nominato Joe Montana, quarterback di San Francisco, che concluse l'incontro con 14 passaggi riusciti su 22 tentati, 157 yards complessive lanciate e 1 touchdown.\nSuper Bowl XVII.\nIl Super Bowl XVII venne disputato il 30 gennaio 1983 al Rose Bowl di Pasadena alla presenza di 103.667 spettatori.\nL'incontro inizi\u00f2 con una lieve supremazia di Miami, che apr\u00ec le marcature con un touchdown di Jimmy Cefalo nel primo quarto, mentre il secondo vide una sorta di \"botta e risposta\" tra le due squadre: field goal di Mark Moseley per Washington, field goal di Uwe Von Schamann per Miami, touchdown di Alvin Garrett per Washington e touchdown di Fulton Walker per Miami. Dopo l'intervallo per\u00f2 la partita non ebbe pi\u00f9 storia, con un netto dominio di Washington che realizz\u00f2 un field goal ancora con Moseley nel terzo periodo e due touchdown con John Riggins e Charlie Brown nell'ultimo.\nSuper Bowl MVP venne nominato John Riggins, running back di Washington, che concluse la partita con 38 corse per 166 yards complessive e 1 touchdown.\nSuper Bowl XVIII.\nIl Super Bowl XVIII venne disputato il 22 gennaio 1984 al Tampa Stadium di Tampa alla presenza di 72.920 spettatori.\nL'incontro venne largamente dominato da Los Angeles, che mantenne il controllo per tutto l'incontro; Los Angeles pass\u00f2 in vantaggio con un touchdown di Derrick Jensen nel primo quarto e segn\u00f2 un altro touchdown con Cliff Branch nel secondo; dopo un field goal di Mark Moseley per Washington, Los Angeles mise a segno un altro touchdown con Jack Squirek. Nel terzo quarto, ad un touchdown (non trasformato) di John Riggins per Washington risposero i due touchdown di Marcus Allen, mentre nell'ultimo periodo si registr\u00f2 soltanto un field goal ancora per Los Angeles di Chris Bahr.\nSuper Bowl MVP venne nominato Marcus Allen, running back di Los Angeles, che chiuse l'incontro con 20 corse per 191 yards complessive e 2 touchdown.\nSuper Bowl XIX.\nIl Super Bowl XIX venne disputato il 20 gennaio 1985 allo Stanford Stadium di Palo Alto alla presenza di 84.059 spettatori.\nL'incontro vide un vantaggio iniziale di Miami, andata a segno nel primo quarto con un field goal di Uwe Von Schamann e un touchdown di Dan Johnson, tra i quali San Francisco realizz\u00f2 un touchdown con Carl Monroe. Nel secondo quarto invece San Francisco chiuse virtualmente la partita realizzando tre touchdown in meno di 10 minuti con Roger Craig, Joe Montana e ancora Craig, a cui Miami rispose soltanto con due field goal di Von Schamann negli ultimi secondi del periodo. Dopo l'intervallo, un field goal di Ray Wersching e un altro touchdown di Craig chiusero definitivamente l'incontro, con l'ultimo periodo che non registr\u00f2 marcature.\nSuper Bowl MVP venne nominato Joe Montana, quarterback di San Francisco, che concluse l'incontro con 24 passaggi riusciti su 35 tentati, 331 yards complessive lanciate e 3 touchdown.\nSuper Bowl XX.\nIl Super Bowl XX venne disputato il 26 gennaio 1986 al Louisiana Superdome di New Orleans alla presenza di 73.818 spettatori.\nL'incontro non ebbe praticamente storia, essendo chiaramente dominato da Chicago, dopo l'iniziale field goal di New England con Tony Franklin a cui, ancora nel primo quarto, Chicago rispose con due field goal di Kevin Butler e un touchdown di Matt Suhey. Nel secondo quarto Chicago realizz\u00f2 un touchdown con Jim McMahon e un fieldgoal ancora con Butler. Il terzo quarto evidenzi\u00f2 il chiaro dominio di Chicago, che realizz\u00f2 tre touchdown con McMahon, Reggie Phillips e William Perry, mentre nell'ultimo periodo si registrarono un touchdown di Irving Fryar per New England e una \"safety\" di Henry Waecher per Chicago.\nSuper Bowl MVP venne nominato Richard Dent, defensive end di Chicago.\nSuper Bowl XXI.\nIl Super Bowl XXI venne disputato il 25 gennaio 1987 al Rose Bowl di Pasadena alla presenza di 101.063 spettatori.\nDopo che la prima met\u00e0 dell'incontro si chiuse in sostanziale parit\u00e0, grazie a un field goal di Rich Karlis per Denver, un touchdown di Zeke Mowatt per New York e uno di John Elway per Denver nel primo quarto, e ad una \"safety\" di George Martin per New York. La svolta dell'incontro venne nel terzo periodo, quando New York realizz\u00f2 due touchdown con Mark Bavaro e Joe Morris e un field goal con Raul Allegre. Nell'ultimo periodo New York realizz\u00f2 ancora due touchdown con Phil McConkey e Ottis Anderson, mentre Denver realizz\u00f2 un field goal con Karlis tra di essi ed un touchdown di Vance Johnson a due minuti dalla fine.\nSuper Bowl MVP venne nominato Phil Simms, quarterback di New York, che concluse l'incontro con 22 passaggi riusciti su 25 tentati, 268 yards complessive lanciate e 3 touchdown.\nSuper Bowl XXII.\nIl Super Bowl XXII venne disputato il 31 gennaio 1988 al Jack Murphy Stadium di San Diego alla presenza di 73.302 spettatori.\nIniziato con il vantaggio di Denver, che nel primo quarto realizz\u00f2 un touchdown con Ricky Nattiel e un fieldgoal con Rich Karlis, l'incontro ebbe una svolta nel secondo quarto, nel quale Washington mise a segno ben 5 touchdown, due con Ricky Sanders e uno con Gary Clark, Timmy Smith e Clint Didier. Denver non riusc\u00ec pi\u00f9 a reagire e, dopo un terzo quarto senza marcature, fu ancora Washington nel quarto a realizzare un touchdown, di nuovo con Smith.\nSuper Bowl MVP venne nominato Doug Williams, quarterback di Washington, che concluse l'incontro con 18 passaggi riusciti su 29 tentati, 340 yards complessive lanciate, 4 touchdown e 1 intercetto.\nSuper Bowl XXIII.\nIl Super Bowl XXIII venne disputato il 22 gennaio 1989 al Joe Robbie Stadium di Miami alla presenza di 75.129 spettatori.\nL'incontro fu molto equilibrato nella prima met\u00e0, con predominio delle difese e realizzazioni molto limitate, con un field goal di San Francisco con Mike Cofer nel primo quarto ed uno di Cincinnati con Jim Breech nel secondo. Dopo un altro field goal per parte nel terzo periodo, ancora di Breech e Cofer, l'equilibrio venne rotto da un touchdown di Stanford Jennings per Cincinnati. L'ultimo quarto registr\u00f2 lo scatto di San Francisco, con due touchdown di Jerry Rice e John Taylor, intervallati da un field goal ancora di Breech per Cincinnati.\nSuper Bowl MVP venne nominato Jerry Rice, wide receiver di San Francisco, che concluse l'incontro con 11 ricezioni per complessive 215 yards, 1 corsa da 5 yards e 1 touchdown.\nSuper Bowl XXIV.\nIl Super Bowl XXIV venne disputato il 28 gennaio 1990 al Louisiana Superdome di New Orleans alla presenza di 72.919 spettatori.\nL'incontro fu sostanzialmente dominato da San Francisco, passata nettamente in vantaggio gi\u00e0 nel primo quarto con due touchdown di Jerry Rice e Brent Jones, intervallati per Denver da un field goal di David Treadwell. Altri due touchdown di Tom Rathman e ancora di Rice nel secondo quarto consegnarono di fatto la partita a San Francisco gi\u00e0 all'intervallo. Il dominio continu\u00f2 anche nel secondo tempo: San Francisco mise a segno altri quattro touchdown, due nel terzo quarto ancora con Rice e con John Taylor, a fronte di uno di John Elway per Denver, e due nell'ultimo quarto ancora con Rathman e con Roger Craig.\nSuper Bowl MVP venne nominato (per la terza volta in carriera) Joe Montana, quarterback di San Francisco, che concluse l'incontro con 22 passaggi riusciti su 29 tentati, 297 yards complessive lanciate e 5 touchdown.\nSuper Bowl XXV.\nIl Super Bowl XXV venne disputato il 27 gennaio 1991 al Tampa Stadium di Tampa alla presenza di 73.813 spettatori.\nL'incontro fu uno dei pi\u00f9 equilibrati della storia del trofeo: nel primo quarto venne realizzato un field goal per parte, con Matt Bahr per New York e Scott Norwood per Buffalo, mentre nel secondo quarto Buffalo realizz\u00f2 un touchdown con Don M. Smith e una \"safety\" con Bruce Smith, a cui New York rispose con un touchdown di Stephen Baker. Il terzo quarto vide New York passare in vantaggio con un touchdown di Ottis Anderson, mentre nell'ultimo periodo Buffalo torn\u00f2 in vantaggio con un touchdown di Thurman Thomas, ma venne definitivamente superata da New York con un altro field goal di Bahr.\nSuper Bowl MVP venne nominato Ottis Anderson, running back di New York, che chiuse l'incontro con 21 corse per 102 yards complessive, 1 ricezione da 7 yards e 1 touchdown.\nSuper Bowl XXVI.\nIl Super Bowl XXVI venne disputato il 26 gennaio 1992 al Metrodome di Minneapolis alla presenza di 63.130 spettatori.\nL'incontro fu caratterizzato da un vantaggio iniziale di Washington che, dopo un primo quarto senza marcature, realizz\u00f2 un field goal con Chip Lohmiller e due touchdown con Earnest Byner e Gerald Riggs nel secondo periodo. Il terzo quarto venne aperto da un touchdown ancora di Riggs per Washington, a cui segu\u00ec la prima vera reazione di Buffalo che frutt\u00f2 un field goal di Scott Norwood e un touchdown di Thurman Thomas, e chiuso da un touchdown di Gary Clark per Washington. All'inizio dell'ultimo periodo Washington realizz\u00f2 altri due field goal con Lohmiller ed i due touchdown realizzati in chiusura da Buffalo con Pete Metzelaars e Don Beebe non furono sufficienti e ribaltare il risultato.\nSuper Bowl MVP venne nominato Mark Rypien, quarterback di Washington, che concluse l'incontro con 18 passaggi riusciti su 33 tentati, 2 touchdown e 1 intercetto.\nSuper Bowl XXVII.\nIl Super Bowl XXVII venne disputato il 31 gennaio 1993 al Rose Bowl di Pasadena alla presenza di 98.374 spettatori.\nL'incontro vide Buffalo in vantaggio soltanto nella fase iniziale, grazie a un touchdown di Thurman Thomas, a cui per\u00f2 Dallas rispose gi\u00e0 nel primo quarto con due touchdown di Jay Novacek e Jimmie Jones. Nel secondo periodo, dopo un field goal di Buffalo con Steve Christie, Dallas mise a segno altri due touchdown con Michael Irvin, chiudendo cos\u00ec in vantaggio la prima met\u00e0 della partita. Il terzo quarto fu equilibrato, con un field goal di Lin Elliott per Dallas e un touchdown di Don Beebe per Buffalo, ma il divario tra le due squadre si ampli\u00f2 nell'ultimo periodo, grazie ai tre touchdown siglati da Dallas con Alvin Harper, Emmitt Smith e Ken Norton.\nSuper Bowl MVP venne nominato Troy Aikman, quarterback di Dallas, che concluse l'incontro con 22 passaggi riusciti su 30 tentati, 273 yards complessive lanciate e 4 touchdown.\nSuper Bowl XXVIII.\nIl Super Bowl XXVIII venne disputato il 30 gennaio 1994 al Georgia Dome di Atlanta alla presenza di 72.817 spettatori.\nL'incontro vide un certo equilibrio nel primo quarto, che fece registrare 3 field goal, due di Eddie Murray per Dallas e uno di Steve Christie per Buffalo, ed un'accelerazione di Buffalo nel secondo periodo, con un touchdown di Thurman Thomas e un altro field goal di Christie. La svolta della partita avvenne dopo l'intervallo: nella seconda met\u00e0 dell'incontro Buffalo non riusc\u00ec pi\u00f9 a realizzare e Dallas vinse agevolmente la partita grazie a due touchdown di Mickey Washington ed Emmitt Smith nel terzo quarto e ad un altro touchdown di Smith e un fieldgoal di Murray nell'ultimo periodo.\nSuper Bowl MVP venne nominato Emmitt Smith, running back di Dallas, che concluse l'incontro con 30 corse per 132 yards complessive, 4 ricezioni per 26 yards complessive e 2 touchdown.\nSuper Bowl XXIX.\nIl Super Bowl XXIX venne disputato il 29 gennaio 1995 al Joe Robbie Stadium di Miami alla presenza di 74.107 spettatori.\nL'incontro, sia pure abbastanza equilibrato, venne sempre condotto da San Francisco, portatasi subito in vantaggio nel primo quarto con due touchdown di Jerry Rice e Ricky Watters contro uno di San Diego con Natrone Means; analogo andamento ebbe il secondo quarto, con due touchdown di William Floyd e ancora Watters per San Francisco e uno di San Diego con John Carney. Ancora due touchdown per San Francisco nel terzo quarto, ancora di Watters e Rice, contro uno (con trasformazione da 2 punti) di Andre Coleman per San Diego. Nell'ultimo periodo si registrarono un altro touchdown di Rice per San Francisco ed uno (nuovamente con trasformazione da 2 punti) di Tony Martin per San Diego.\nSuper Bowl MVP venne nominato Steve Young, quarterback di San Francisco, che concluse l'incontro con 24 passaggi riusciti su 36 tentati, 325 yards complessive lanciate e 6 touchdown. Con questa prova Young dimostr\u00f2 di poter raccogliere la pesante eredit\u00e0 di Joe Montana alla guida dell'attacco dei 49ers.\nSuper Bowl XXX.\nIl Super Bowl XXX venne disputato il 28 gennaio 1996 al Sun Devil Stadium di Tempe alla presenza di 76.347 spettatori.\nAnche se le distanze tra le squadre non furono mai elevate, l'incontro venne preso in mano fin dall'inizio da Dallas, che nel primo quarto realizz\u00f2 un field goal con Chris Boniol e un touchdown con Jay Novacek, aumentando poi il vantaggio all'inizio del secondo periodo con un altro field goal di Boniol a cui rispose Pittsburgh con un touchdown di Yancey Thigpen. Nel terzo quarto Dallas mise ancora a segno un touchdown con Emmitt Smith, mentre nell'ultimo periodo il tentativo di rimonta di Pittsburgh, con un field goal di Norm Johnson e un touchdown di Bam Morris, venne frustrato dal touchdown di Emmitt Smith che fiss\u00f2 il risultato finale.\nSuper Bowl MVP venne nominato Larry Brown, cornerback di Dallas, che realizz\u00f2 due intercetti ritornati per complessive 77 yards.\nSuper Bowl XXXI.\nIl Super Bowl XXXI venne disputato il 26 gennaio 1997 al Louisiana Superdome di New Orleans alla presenza di 72.301 spettatori.\nL'incontro fu piuttosto equilibrato, a parte un'accelerazione di Green Bay nel secondo periodo che le permise di far suo il successo. Il primo quarto vide andare avanti Green Bay, con un touchdown di Andre Rison e un field goal di Chris Jacke, a cui New England rispose con due touchdown di Keith Byars e Ben Coates. La svolta della partita avvenne per\u00f2 nel secondo periodo, quando Green Bay mise a segno un touchdown con Antonio Freeman, un field goal ancora con Jacke e un altro touchdown con Brett Favre. Nel terzo quarto ritorn\u00f2 l'equilibrio, con un touchdown di Curtis Martin per New England e uno di Desmond Howard (con trasformazione da 2 punti) per Green Bay. Nessuna marcatura fu registrata nell'ultimo periodo.\nSuper Bowl MVP venne nominato Desmond Howard, ritornatore dei calci di Green Bay, grazie soprattutto al suo touchdown, realizzato raccogliendo un calcio degli avversari sulla propria linea di meta e attraversando tutto il campo (ufficialmente per 99 yards).\nSuper Bowl XXXII.\nIl Super Bowl XXXII venne disputato il 25 gennaio 1998 al Qualcomm Stadium di San Diego alla presenza di 68.912 spettatori.\nL'incontro si mantenne costantemente molto equilibrato, con il primo vantaggio di Green Bay grazie a un touchdown di Antonio Freeman, a cui rispose quello di Terrell Davis per Denver nel primo quarto. Nel secondo periodo Denver and\u00f2 in vantaggio con un touchdown di John Elway e un field goal di Jason Elam, ma Green Bay ridusse le distanze con un touchdown di Mark Chmura. Green Bay pareggi\u00f2 nel terzo quarto con un field goal di Ryan Longwell, ma Denver torn\u00f2 in vantaggio con un touchdown ancora di Davis. Nuovo pareggio di Denver nell'ultimo periodo con un touchdown ancora di Freeman, ma il terzo touchdown personale di Davis consent\u00ec a Denver di aggiudicarsi l'incontro.\nSuper Bowl MVP venne nominato Terrell Davis, running back di Denver, che concluse l'incontro con 30 corse per 157 yards complessive, 2 ricezioni per 8 yards complessive e 3 touchdown.\nSuper Bowl XXXIII.\nIl Super Bowl XXXIII venne disputato il 31 gennaio 1999 al Pro Player Stadium di Miami alla presenza di 74.803 spettatori.\nL'incontro venne sempre condotto da Denver, a parte qualche minuto del primo quarto, tra il field goal di Morten Andersen che port\u00f2 in vantaggio Atlanta e il touchdown di Howard Griffith per Denver. Nel secondo periodo un field goal di Jason Elam e un touchdown di Rod Smith ampliarono il vantaggio di Denver, solo in parte ridotto dal field goal di Andersen per Atlanta. Dopo un terzo quarto senza segnature, l'ultimo periodo fu pi\u00f9 equilibrato: a due touchdown di Dallas ancora con Griffith e poi con John Elway, rispose Atlanta con un touchdown di Tim Dwight, poi un field goal di Elam per Denver e un touchdown di Terance Mathis per Atlanta fissarono il punteggio finale.\nSuper Bowl MVP venne nominato John Elway, quarterback di Denver, che chiuse l'incontro con 18 passaggi riusciti su 29 tentati, 1 touchdown e 1 intercetto.\nSuper Bowl XXXIV.\nIl Super Bowl XXXIV venne disputato il 30 gennaio 2000 al Georgia Dome di Atlanta alla presenza di 72.625 spettatori.\nL'incontro venne caratterizzato da un iniziale vantaggio di Saint Louis, con tre field goal di Jeff Wilkins, uno nel primo e due nel secondo quarto, a cui segu\u00ec un touchdown di Torry Holt nel terzo periodo, a cui rispose uno di Eddie George per Tennessee alla fine del quarto. Nell'ultimo periodo, Tennessee tent\u00f2 la rimonta realizzando un touchdown ancora con George e un field goal con Al Del Greco, ma un touchdown di Isaac Bruce per Saint Louis fiss\u00f2 il risultato finale.\nSuper Bowl MVP venne nominato Kurt Warner, quarterback di Saint Louis, che chiuse l'incontro con 24 passaggi riusciti su 45 tentati, 414 yards complessive lanciate e 2 touchdown.\nSuper Bowl XXXV.\nIl Super Bowl XXXV venne disputato il 28 gennaio 2001 al Raymond James Stadium di Tampa alla presenza di 71.921 spettatori.\nL'incontro venne dominato fin dall'inizio da Baltimore, passata in vantaggio con un touchdown di Brandon Stokley nel primo quarto ed un field goal di Matt Stover nel secondo. Nel terzo periodo Baltimore allung\u00f2 ancora con un touchdown di Duane Starks, a cui rispose uno di Ron Dixon per New York, destinato a rimanere l'unica marcatura della squadra nell'incontro. Chiuso il terzo quarto con un touchdown di Jermaine Lewis, Baltimore realizz\u00f2 ancora nell'ultimo periodo un touchdown con Jamal Lewis e un field goal ancora con Stover.\nSuper Bowl MVP venne nominato Ray Lewis, linebacker di Baltimore.\nSuper Bowl XXXVI.\nIl Super Bowl XXXVI venne disputato il 3 febbraio 2002 al Louisiana Superdome di New Orleans alla presenza di 72.922 spettatori.\nL'incontro ebbe un andamento altalenante, con un iniziale vantaggio di Saint Louis grazie a un field goal di Jeff Wilkins. Nel secondo periodo New England realizz\u00f2 per\u00f2 due touchdown con Ty Law e David Patten, allungando ancora nel terzo quarto con un field goal di Adam Vinatieri. L'ultimo periodo vide la rimonta di Saint Louis, che raggiunse il pareggio grazie a due touchdown di Kurt Warner e Ricky Proehl, ma l'incontro venne deciso in favore di New England grazie a un field goal allo scadere del tempo ancora di Vinatieri.\nSuper Bowl MVP venne nominato Tom Brady, quarterback di New England, che concluse la partita con 16 passaggi riusciti su 27 tentati, 145 yards complessive lanciate e 1 touchdown.\nSuper Bowl XXXVII.\nIl Super Bowl XXXVII venne disputato il 26 gennaio 2003 al Qualcomm Stadium di San Diego alla presenza di 67.603 spettatori.\nDopo un primo quarto equilibrato, con un field goal per parte, di Sebastian Janikowski per Oakland e Martin Gramatica per Tampa Bay, l'incontro venne dominato da Tampa Bay, che nel secondo periodo realizz\u00f2 un field goal ancora con Gramatica e due touchdown con Mike Alstott e Keenan McCardell. Il terzo quarto vide ancora Tampa Bay realizzare due touchdown, di nuovo con McCardell e poi con Dwight Smith, a cui Oakland rispose con un touchdown (non trasformato) di Jerry Porter. Nell'ultimo periodo il tentativo di rimonta di Oakland produsse due touchdown (entrambi non trasformati) di Eric Johnson e Jerry Rice, ma l'incontro venne chiuso da altri due touchdown di Tampa Bay, di Derrick Brooks e ancora di D. Smith.\nSuper Bowl MVP venne nominato Dexter Jackson, free safety di Tampa Bay, autore di due intercetti.\nSuper Bowl XXXVIII.\nIl Super Bowl XXXVIII venne disputato il 1\u00ba febbraio 2004 al Reliant Stadium di Houston alla presenza di 71.525 spettatori.\nL'incontro fu uno dei pi\u00f9 equilibrati che si ricordi nel Super Bowl: dopo un primo quarto senza segnature, il secondo periodo vide il vantaggio di New England con un touchdown di Deion Branch, il pareggio di Carolina con un touchdown di Steve Smith, il nuovo vantaggio di New England con un touchdown di David Givens e un field goal di John Kasay a ridurre le distanze per Carolina. Il terzo quarto fu nuovamente senza marcature, ma l'ultimo periodo vide ben 6 realizzazioni: touchdown di New England con Antowain Smith, due touchdown di Carolina (entrambi non trasformati) con DeShuan Foster e Muhsin Muhammad che la portarono in vantaggio, nuovo vantaggio di New England con un touchdown di Mike Vrabel, altro sorpasso di Carolina con un touchdown di Ricky Proehl ed il definitivo vantaggio di New England siglato da Adam Vinatieri con un field goal a 4 secondi dallo scadere del tempo.\nSuper Bowl MVP venne nominato Tom Brady, quarterback di New England, che chiuse l'incontro con 32 passaggi riusciti su 48 tentatim 354 yards complessive lanciate, 3 touchdown e 1 intercetto.\nSuper Bowl XXXIX.\nIl Super Bowl XXXIX venne disputato il 6 febbraio 2005 all'Alltel Stadium di Jacksonville alla presenza di 78.125 spettatori.\nL'incontro fu molto equilibrato, con vantaggio prima dell'una e poi dell'altra squadra: dopo un primo quarto senza segnature, nel secondo periodo al touchdown di L. J. Smith per Philadelphia rispose il touchdown di David Givens per New England. Un touchdown di Mike Vrabel port\u00f2 in vantaggio New England nel terzo quarto, ma Philadelphia pareggi\u00f2 con un touchdown di Brian Westbrook. L'ultimo periodo vide il vantaggio di New England con un touchdown di Corey Dillon e un field goal di Adam Vinatieri ed il touchdown di Greg Lewis per Philadelphia non fu sufficiente a ribaltare il risultato.\nSuper Bowl MVP venne nominato Deion Branch, wide receiver di New England, autore di 11 ricezioni per 133 yards complessive.\nSuper Bowl XL.\nIl Super Bowl XL venne disputato il 5 febbraio 2006 al Ford Field di Detroit alla presenza di 68.206 spettatori.\nDopo il vantaggio iniziale di Seattle grazie a un field goal di Josh Brown nel primo quarto, nel secondo periodo Pittsburgh realizz\u00f2 un touchdown con Ben Roethlisberger portandosi in vantaggio. All'ulteriore touchdown realizzato da Pittsburgh con Willie Parker nel terzo quarto, rispose Seattle con un touchdown di Jerramy Stevens. Il punteggio finale venne fissato da un touchdown di Pittsburgh ad opera di Hines Ward nell'ultimo periodo.\nSuper Bowl MVP venne nominato Hines Ward, wide receiver di Pittsburgh, autore di 5 ricezioni per 123 yards complessive, 1 corsa da 18 yards e 1 touchdown.\nSuper Bowl XLI.\nIl Super Bowl XLI venne disputato il 5 febbraio 2007 al Dolphin Stadium di Miami alla presenza di 74.512 spettatori.\nL'incontro fu caratterizzato da diverse segnature e da un discreto equilibrio. Nel primo quarto, vantaggio di Chicago con un touchdown di Devin Hester, pareggio di Indianapolis con un touchdown di Reggie Wayne e nuovo vantaggio di Chicago con un touchdown di Muhsin Muhammad. Nel secondo periodo Indianapolis pareggia nuovamente con un touchdown di Dominic Rhodes e passa in vantaggio con un field goal di Adam Vinatieri. Il terzo quarto vede Chicago nuovamente in vantaggio con un touchdown di Robbie Gould, ma Vinatieri riporta in vantaggio Indianapolis con altri due field goal. Nell'ultimo periodo un touchdown di Kelvin Hayden per Indianapolis chiude definitivamente l'incontro.\nSuper Bowl MVP venne nominato Peyton Manning, quarterback di Indianapolis, che chiuse l'incontro con 25 passaggi riusciti su 38 tentati, 247 yards complessive lanciate, 1 touchdown e 1 intercetto.\nSuper Bowl XLII.\nIl Super Bowl XLII venne disputato il 3 febbraio 2008 all'University of Phoenix Stadium di Glendale alla presenza di 71.101 spettatori.\nNonostante i pronostici fossero nettamente a favore dei New England Patriots, reduci da una stagione fino a quel momento perfetta con 18 vittorie in altrettanti incontri, la partita fu estremamente equilibrata. Passata in vantaggio New York con un field goal di Lawrence Tynes nel primo quarto, nel secondo periodo un touchdown di Laurence Maroney consentiva a New England di superare gli avversari. Il terzo quarto fu ancora estremamente equilibrato e non fece registrare alcuna segnatura. La partita present\u00f2 invece una netta accelerazione nel punteggio nell'ultimo periodo: tornata in vantaggio con un touchdown di David Tyree, New York veniva nuovamente raggiunta e superata da New England grazie a un touchdown di Randy Moss; il punteggio veniva infine fissato da un altro touchdown di New York, grazie a Plaxico Burress, a pochi secondi dal termine.\nSuper Bowl MVP venne nominato Eli Manning, quarterback di New York, che chiuse l'incontro con 19 passaggi riusciti su 34 tentati, 255 yards lanciate, 2 touchdown e 1 intercetto.\nIn questo modo Eli Manning \u00e8 succeduto nella qualifica di MVP del Super Bowl al fratello Peyton Manning, che l'aveva ottenuta con gli Indianapolis Colts l'anno precedente.\nSuper Bowl XLIII.\nIl Super Bowl XLIII venne disputato il 1\u00ba febbraio 2009 al Raymond James Stadium di Tampa alla presenza di 70.744 spettatori.\nPassati in vantaggio gli Steelers con un field goal di Jeff Reed nel primo quarto, nel secondo periodo un touchdown di Gary Russell su corsa e uno di James Harrison su ritorno di intercetto consentivano a Pittsburgh di incrementare il vantaggio sui Cardinals che segnavano un solo touchdown con Ben Patrick. Nel terzo quarto vi fu solo la realizzazione di un field goal da parte degli Steelers. Nell'ultimo periodo vi fu il tentativo di rimonta dei Cardinals che, realizzando due touchdown e un safety riuscirono anche a portarsi in vantaggio per 23 a 20 a poco pi\u00f9 di due minuti dalla fine. La segnatura finale di Santonio Holmes su un passaggio di 6 iarde da Ben Roethlisberger a soli 35 secondi dal termine fiss\u00f2 il punteggio finale sul 27 a 23 a favore degli Steelers.\nSuper Bowl MVP venne nominato Santonio Holmes, wide receiver di Pittsburgh, che chiuse l'incontro con 9 ricezioni, la pi\u00f9 lunga delle quali di 40 iarde, per un totale di 131 iarde e un touchdown, quello del sorpasso finale.\nSuper Bowl XLIV.\nIl Super Bowl XLIV venne disputato il 7 febbraio 2010 al Sun Life Stadium di Miami alla presenza di 74.059 spettatori.\nNel primo quarto i favoriti Colts andarono subito in vantaggio con un field goal e un touchdown, ma nel secondo periodo i Saints furono gli unici a realizzare dei punti, sia pure con solo due field goal. Nel terzo quarto le segnature si alternarono per una squadra e per l'altra fino al 17 a 16 sempre per Indianapolis. Nell'ultimo quarto per\u00f2, New Orleans prese il sopravvento segnando due touchdown, il primo dei quali suggellato da una trasformazione da due punti, portando cos\u00ec il risultato finale sul 31 a 17 e decretando la prima vittoria dei New Orleans Saints in un Super Bowl.\nSuper Bowl MVP venne nominato Drew Brees, quarterback dei Saints, che chiuse l'incontro con 32 passaggi riusciti su 39 tentati, 288 iarde lanciate, 2 touchdown e nessun intercetto.\nSuper Bowl XLV.\nIl Super Bowl XLV venne disputato il 6 febbraio 2011 al Cowboys Stadium di Arlington alla presenza di 103.219 spettatori.\nDopo i primi tre \"drive\" senza esito, i Packers aprirono le segnature con un'azione di passaggio. Subito dopo il kickoff della ripresa del gioco, alla prima azione, un passaggio del quarterback degli Steelers Ben Roethlisberger venne intercettato e riportato in touchdown portando il risultato sul 14-0, risultato con cui si concluse il primo quarto di gioco. Nel secondo quarto la partita fu pi\u00f9 equilibrata e vide il parziale recupero da parte degli Steelers che riuscirono a realizzare 10 punti contro i 7 dei Packers, chiudendo la prima met\u00e0 dell'incontro sul 21 a 10 per i Packers. Il terzo quarto vide ancora un touchdown degli Steelers, che dovettero per\u00f2 subire nell'ultima frazione altri 10 punti da parte dei Packers che riuscirono cos\u00ec ad assicurarsi la vittoria col risultato finale di 31 a 25.\nSuper Bowl MVP venne nominato Aaron Rodgers, quarterback dei Packers, che chiuse l'incontro con 24 passaggi riusciti su 39 tentati, 304 iarde lanciate, 3 touchdown e nessun intercetto."}
{"id": "1546227", "revid": "767487", "url": "https://it.wikipedia.org/wiki?curid=1546227", "title": "Kr\u00e1sny Brod", "text": "Kr\u00e1sny Brod (in tedesco \"Sch\u00f6nfurt\", in ungherese \"Laborcr\u00e9v\", in ruteno \"Krasnyi Brid\", in latino \"Pulchrum Vadum\") \u00e8 un comune della Slovacchia facente parte del distretto di Medzilaborce, nella regione di Pre\u0161ov, situato sul fiume Laborec.\nFu menzionato per la prima volta in un documento storico nel 1557. All'epoca apparteneva alla Signoria di Humenn\u00e9. Nel 1656 pass\u00f2 ai conti Szirmay.\nIl suo nome in lingua slovacca significa \"bel guado\". "}
{"id": "1546229", "revid": "130040", "url": "https://it.wikipedia.org/wiki?curid=1546229", "title": "Philippe d\u2019Aunaye", "text": ""}
{"id": "1546231", "revid": "93535822", "url": "https://it.wikipedia.org/wiki?curid=1546231", "title": "Gauthier d'Aunay", "text": "Biografia.\nFiglio di Gauthier d'Aunay, signore di Moucy-le-Neuf, di Mesnil e di Grand Moulin, Gauthier spos\u00f2 Agn\u00e8s de Montmorency, da cui ebbe tre figli.\nGauthier era al servizio del conte di Poitiers, Filippo il Lungo, secondogenito del re di Francia e di Navarra, Filippo IV il Bello e dopo il 1310, col fratello minore Philippe d'Aunay, ebbe modo di frequentare la corte reale.\nPare che durante la visita in Francia del re d'Inghilterra, Edoardo II e della moglie, figlia di Filippo IV il Bello, Isabella di Francia, quest'ultima riferisse al padre ed ai propri fratelli lo strano comportamento delle tre cognate e dei fratelli, Gauthier e Philippe d'Aunay, durante i ricevimenti ed i balli che si tenevano a corte.\nArrestato assieme al fratello, all'inizio del 1314, Gauthier fu accusato di essere l'amante di Bianca di Borgogna, moglie di Carlo IV il Bello, terzogenito del re di Francia e di Navarra, Filippo IV il Bello, mentre il fratello fu accusato di essere l'amante di Margherita di Borgogna, moglie dell'erede al trono di Francia, Luigi il Testardo o l'Attaccabrighe, il futuro Luigi X di Francia, figlio del re di Francia e di Navarra, Filippo IV il Bello.&lt;br&gt;Anche Bianca e Margherita vennero incarcerate, con l'accusa di adulterio, e con loro fin\u00ec in carcere anche la sorella di Bianca e moglie del conte di Poitiers, Filippo, Giovanna, con l'accusa di complicit\u00e0 con le due adultere.\nGauthier ed il fratello Philippe furono interrogati e dopo essere stati torturati, ammisero le loro colpe e cio\u00e8 che Philippe aveva iniziato la tresca con Margherita nel 1311 e Gauthier con Bianca nel 1312.&lt;br&gt;Nel successivo processo alle tre principesse, ritenute colpevoli, vennero lorotagliati i capelli e furono rinchiuse in due carceri diversi: \nGauthier ed il fratello Philippe invece furono condannati a morte per lesa maest\u00e0 e furono giustiziati in modo atroce: nella citt\u00e0 di Pontoise, il 19 aprile 1314, furono evirati, torturati, scorticati vivi, e quindi decapitati, dopo che erano morti i loro corpi furono trainati da un cavallo per le strade della citt\u00e0 ed infine furono appesi per le ascelle.&lt;br&gt; Il loro sesso, strumento del crimine, fu dato in pasto ai cani.\nFigli.\nGauthier dalla moglie Agn\u00e8s de Montmorency ebbe tre figli."}
{"id": "1546234", "revid": "24099", "url": "https://it.wikipedia.org/wiki?curid=1546234", "title": "Ivo Livi", "text": ""}
{"id": "1546235", "revid": "767487", "url": "https://it.wikipedia.org/wiki?curid=1546235", "title": "Nel continente nero", "text": "Nel continente nero \u00e8 un film italiano del 1992 diretto da Marco Risi.\nTrama.\nIl giovane dirigente Alessandro Benini, allo scopo di spiegare il funzionamento di un suo brevetto telefonico, che consente l'ascolto della propria segreteria telefonica in altro luogo, riceve un messaggio dalla madre che gli comunica che suo padre Alfonso, che Alessandro non vede da molti anni, \u00e8 morto in Kenya. I partecipanti alla dimostrazione si congedano alternando complimenti a condoglianze.\nQuesti parte alla volta di Mombasa con la fidanzata Irene, e raggiunta Malindi (una citt\u00e0 sull'Oceano Indiano dove vive una numerosa colonia di italiani), assiste al funerale del padre e conosce il missionario locale, Don Secondino. Indagando sulla cause della morte, Alessandro scopre che suo padre \u00e8 morto in un incidente di volo, avvenuto di notte, perch\u00e9 le luci del piccolo aeroporto erano spente, scoprendo inoltre che il padre possedeva una villa e delle piantagioni, ma aveva anche molti debiti e per questo motivo il capo della polizia locale gli sequestra il passaporto, in attesa che questi vengano sanati. In un susseguirsi di sorprese Alessandro viene a sapere anche di particolari amicizie che il padre coltivava, quale quella con l'imprenditore Fulvio Colombo, che si offre di aiutarlo tramite un avvocato locale ma che in realt\u00e0 vuole appropriarsi della villa del padre di Benini. La disavventura del giovane sembra non avere fine, finch\u00e9 rendendosi conto delle vere intenzioni di Fulvio, accetta di cedere tutte le propriet\u00e0 del padre pur di poter ripartire per l'Italia.\nIl giorno della partenza di Alessandro, Fulvio lo prega di seguirlo in un luogo di antiche rovine e, come un posseduto, con sguardo da folle, Fulvio propone ad Alessandro di rimanere e di aiutarlo nella rinascita di questa \"citt\u00e0 perduta\"; nella foga sposta delle grosse pietre e sotto una di esse appare un serpente mamba; \"tu fare sette passi e dopo tu morto\" avevano detto i locali ad Alessandro, informandolo del temibile rettile. Fulvio viene morso al petto dal velenosissimo animale, comincia a camminare e riesce a fare 8 passi, accasciandosi al suolo sussurra con voce fiebile \"hai visto? ne ho fatti 8... ho fregato anche lui!\" e muore."}
{"id": "1546236", "revid": "297059", "url": "https://it.wikipedia.org/wiki?curid=1546236", "title": "Philippe d'Aunay", "text": "Origini familiari.\nCavaliere normanno figlio di Gauthier d'Aunay, signore di Moucy-le-Neuf, di Mesnil e di Grand Moulin. \nBiografia.\nDopo il 1310, col fratello maggiore Gauthier d'Aunay, che era al servizio del conte di Poitiers, Filippo il Lungo, secondogenito del re di Francia e di Navarra, Filippo IV il Bello, ebbe modo di frequentare la corte reale.\nPare che durante la visita in Francia del re d'Inghilterra, Edoardo II e della moglie, figlia di Filippo IV il Bello, Isabella di Francia, quest'ultima riferisse al padre ed ai propri fratelli lo strano comportamento delle tre cognate e dei fratelli, Philippe e Gauthier d'Aunay, durante i ricevimenti ed i balli che si tenevano a corte. \nArrestato assieme al fratello, all'inizio del 1314, Philippe fu accusato di essere l'amante di Margherita di Borgogna, moglie dell'erede al trono di Francia, Luigi il Testardo o l'Attaccabrighe, il futuro Luigi X di Francia, figlio del re di Francia e di Navarra, Filippo IV il Bello, mentre il fratello fu accusato di essere l'amante di Bianca di Borgogna, moglie di Carlo IV il Bello, terzogenito del re di Francia e di Navarra, Filippo IV il Bello.&lt;br&gt;Anche Margherita e Bianca vennero incarcerate, con l'accusa di adulterio, e con loro fin\u00ec in carcere anche la sorella di Bianca e moglie del conte di Poitiers, Filippo, Giovanna, con l'accusa di complicit\u00e0 con le due adultere.\nPhilippe ed il fratello Gauthier furono interrogati e dopo essere stati torturati, ammisero le loro colpe e cio\u00e8 che Philippe aveva iniziato la tresca con Margherita nel 1311 e Gauthier con Bianca nel 1312.&lt;br&gt;Nel successivo processo alle tre principesse, ritenute colpevoli, vennero tagliati i capelli. Furono poi rinchiuse in due carceri diversi: \nPhilippe ed il fratello Gauthier invece furono condannati a morte per lesa maest\u00e0 e furono giustiziati in modo atroce:"}
{"id": "1546239", "revid": "767487", "url": "https://it.wikipedia.org/wiki?curid=1546239", "title": "Cugini (film)", "text": "Cugini (\"Cousins\") \u00e8 un film del 1989 diretto da Joel Schumacher.\nIl film \u00e8 un remake del film francese \"Cugino, cugina (Cousin, cousine)\" (1975) di Jean Charles Tacchella, che qui \u00e8 accreditato del soggetto.\nTrama.\nLe scene del film si svolgono nel corso di un matrimonio. Nel bel mezzo della festa un uomo e una donna sposati intrecciano un \"flirt\", si tratta proprio di un cugino e sua cugina (da qui il titolo del film), i quali giungono ad innamorarsi."}
{"id": "1546247", "revid": "767487", "url": "https://it.wikipedia.org/wiki?curid=1546247", "title": "Palota", "text": "Palota (in tedesco \"Schlossber\" o \"Wardein\", in ungherese \"Palota\", in ruteno \"Polata\") \u00e8 un comune della Slovacchia facente parte del distretto di Medzilaborce, nella regione di Pre\u0161ov, situato sul fiume Laborec.\nFu menzionato per la prima volta in un documento storico nel 1330. All'epoca costituiva un importante castello appartenente alla Signoria di Humenn\u00e9. Nel XVIII secolo pass\u00f2 ai conti Cs\u00e1ky che lo detennero fino al XIX secolo.\nIl suo nome in lingua ungherese significa \"fortezza\"."}
{"id": "1546252", "revid": "729019", "url": "https://it.wikipedia.org/wiki?curid=1546252", "title": "Carlo I Malatesta", "text": "Biografia.\nFu signore di Rimini, Fano, Cesena e Fossombrone. Figlio di Galeotto I, nacque nel 1368.\nA diciassette anni ebbe dal padre Galeotto I la signoria di Rimini e per concessione di papa Urbano VI fu pure rettore vicario della Provincia Romandiol\u00e6 e gonfaloniere della Chiesa.\nRecuper\u00f2 Santarcangelo di Romagna, che si era ribellata al padre, e poi pass\u00f2 al soldo dei veneziani contro il signore di Padova.\nServ\u00ec i Visconti nella guerra contro Firenze e nel 1390 sconfisse un corpo di 600 cavalli che i bolognesi mandavano a Giovanni da Barbiano. Ma questi se ne vendic\u00f2 mettendo a sacco il territorio di Rimini. Nel contempo Carlo cerc\u00f2 di impedire inutilmente a Francesco da Carrara un'invasione nei suoi domini.\nSpos\u00f2 nel 1386 Elisabetta Gonzaga, figlia di Ludovico II Gonzaga, terzo capitano del popolo di Mantova.\nNel 1391 dopo che papa Bonifacio IX gli ebbe riconfermato il vicariato di Rimini, Fano e Fossombrone. Ottenne Cantiano da Francesco Gabrielli, per questo dovette combattere contro il conte di Urbino.\nNel 1392 combatt\u00e9 contro Antonio degli Ubaldini, che vinse, e dal quale si fece cedere i castelli che possedeva. Nello stesso anno infranse l'alleanza col Visconti e si colleg\u00f2 con i nemici di lui. L'anno successivo dovette difendere Bertinoro minacciato dagli Ordelaffi, i quali invasero Cesena e Rimini, ma vennero ricacciati e vinti da Carlo a Bosecchio dopo una sanguinosa battaglia. Prese inoltre Montebello, Rotagnano e altri castelli.\nNel 1397 Carlo fu capitano generale della lega contro il duca di Milano, difendendo Mantova e, passato il Po presso Bondeno, entrato a forza a Governolo dopo un atroce combattimento navale, tolse ai ducali il naviglio, mentre l'armata terrestre batteva Ugolotto Biancardo. Nel 1398 si fece una tregua e nel 1399 Carlo esort\u00f2 la signoria di Firenze a far pace col Visconti, pace che fu sottoscritta mediante l'intervento di Carlo stesso.\nNel 1399, il papa gli conferi la Rosa d'Oro.\nNel 1401 Carlo pass\u00f2 al servizio del Visconti, per combattere Roberto di Baviera, re dei romani, chiamato in aiuto dei fiorentini. Si comport\u00f2 valorosamente sotto le mura di Brescia e incontratosi in singolare certame con Leopoldo, duca d'Austria, bench\u00e9 ferito, lo vinse e, fatto prigioniero, lo trasse a Brescia, cooperando alla vittoria dei suoi e contribuendo alla sconfitta dei tedeschi. Nello stesso anno ottiene da papa Bonifacio IX il riconoscimento dell'esenzione dell'abate di Sansepolcro dal vescovo di Citt\u00e0 di Castello.\nMorto il duca Giangaleazzo nel 1402, volle partecipare alla lega contro i suoi figli e quale vicario della Chiesa si prepar\u00f2 a ritogliere Bologna dalle mani dei Visconti. Dopo aver fatto incursioni nel territorio di Parma, fino alle rive dell'Enza, tent\u00f2 a tradimento di entrare a Bologna, ma venne respinto e inseguito dalle milizie di Facino Cane, delle quali peraltro seppe sbarazzarsi, obbligandole a ritirarsi dentro le mura della citt\u00e0.\nNel 1407 venne nominato tutore del nipote Gianfrancesco Gonzaga nella guida della signoria di Mantova in attesa della sua maggiore et\u00e0.\nServ\u00ec quale capo dell'esercito i perugini contro Braccio da Montone, nel 1416, ma nella battaglia di Sant'Egidio sul Tevere, dopo otto ore di accanito combattimento, coperto di ferite, venne fatto prigioniero.\nServ\u00ec la signoria di Firenze contro Filippo Maria Visconti, ma nella battaglia di Zagonara del 1424, presso Faenza, ancora una volta cadde nelle mani dei nemici. Condotto a Milano fu trattato con deferenza e lasciato libero.\nPartecip\u00f2 al concilio di Costanza per appoggiare Gregorio XII e l\u00ec incontr\u00f2 Guillaume Dufay, che riport\u00f2 con s\u00e9 a corte.\nNel 1425 calunniato dai fiorentini presso il papa, and\u00f2 a Roma a discolparsi e ottenne giustizia papa Martino V, e lo Stocco benedetto.\nAmmalatosi \"de fevera\", mor\u00ec nel suo castello di Longiano il 14 settembre 1429, dopo aver fatto fiorire il suo dominio di commerci e di industrie, grazie anche all'ingrandimento del porto sul fiume Marecchia.\nDiscendenza.\nSpos\u00f2 nel 1389 Elisabetta Gonzaga (?-1432), figlia di Ludovico II Gonzaga, signore di Mantova.\nEssendogli premorti i figli, nel 1428 ottenne da papa Martino V, a scapito del ramo di Pesaro, che fossero legittimati i figli illegittimi del fratello Pandolfo, ovvero Galeotto Roberto, Sigismondo Pandolfo e Domenico."}
{"id": "1546253", "revid": "81195", "url": "https://it.wikipedia.org/wiki?curid=1546253", "title": "Emil Fischer", "text": ""}
{"id": "1546256", "revid": "767487", "url": "https://it.wikipedia.org/wiki?curid=1546256", "title": "Coacervato", "text": "Il coacervato \u00e8 un'aggregazione sferica di molecole lipidiche che formano un'inclusione colloidale, tenute insieme da forze di natura idrofobica. \nI coacervati misurano da 1 a 100 micrometri, possiedono propriet\u00e0 osmotiche e si formano spontaneamente da alcune soluzioni organiche diluite.\nIl loro nome deriva dal latino \"coacervare\", che significa assemblare (dal latino \"cum acervo\" = ammucchio insieme). Si ritiene che abbiano avuto un ruolo significativo nell'evoluzione della cellula e pertanto nell'origine della vita. Infatti Aleksandr Ivanovi\u010d Oparin diede nome di protobionti a questi coacervati quando, inseriti nel brodo primordiale, si ricoprivano di acqua. Oparin pens\u00f2 che questi elementi primitivi potessero essere i diretti progenitori delle cellule."}
{"id": "1546258", "revid": "729019", "url": "https://it.wikipedia.org/wiki?curid=1546258", "title": "Cessna Citation", "text": "Il Cessna Citation \u00e8 un nome di marketing usato dall'azienda statunitense Cessna Aircraft Company per la sua linea di Business jet. Piuttosto che a un particolare modello di aereo, il nome si applica a parecchie famiglie di aerei spinti da turbofan che sono stati prodotti durante vari anni. All'interno di ognuna delle sei famiglie distinte, i vari miglioramenti progettuali sugli aerei, le pressioni di mercato e spinte di brand hanno dato luogo ad un certo numero di varianti, cos\u00ec che la linea Citation sia diventata piuttosto complessa. Le versioni militari includono le serie di aerei T-47 e UC-35.\nFamiglia originale del Citation.\nIl nome Citation si applica alla famiglia dei jet con ala dritta, ognuno dei quali si \u00e8 evoluto dal primo Citation I.\nFanJet 500.\nNell'ottobre del 1968 la Cessna ha annunciato piani per costruire un aerotaxi a otto posti che, diversamente dai suoi concorrenti, sarebbe stato utilizzabile anche in piccoli aeroporti, essenzialmente fatto per competere nel mercato dei turboprop medio leggeri, piuttosto che in quello degli aerotaxi. Il primo volo del prototipo di aereo, chiamato poi il FanJet 500, ha preso luogo quasi un anno dopo il 15 settembre del 1969\nSerie Citation I.\nDopo un programma di prove volo per lo sviluppo pi\u00f9 lungo del previsto, durante il quale il nome Citation 500 fu messo a prova, un certo numero di modifiche al progetto fecero che l'aereo terminato debutt\u00f2 con il nuovo nome di Citation (Modello 500) e ha ricevuto la certificazione FAA nel settembre del 1971. L'aereo era spinto da due motori turbofan Pratt &amp; Whitney Canada JT15D-1. Con motori a turbofan piuttosto che motori turbogetto come quelli del contemporaneo Learjet 25 e un'ala dritta piuttosto che a freccia positiva, il Citation era ben 120 nodi pi\u00f9 lento del Lear 25 (velocit\u00e0 massima di 350 nodi in confronto con i 473 nodi del LJ25), che gli port\u00f2 al nome di \"Slowtation\" e \"Nearjet\", e fece alzare le sopracciglia alla media dell'aviazione.\nNel 1976, parecchie migliorie ai prodotti furono aggiunti agli aerei in risposta alle pressioni di mercato, tra cui un maggior peso massimo e inversori di spinta che resero disponibili gli aeroporti pi\u00f9 corti ai clienti. Con queste migliorie venne il nome di Citation I\nQuando la produzione sul Citation I termin\u00f2 nel 1985 furono costruiti 377 strutture di aereo. La posizione degli aerei nella linea di produzione della Citation non termin\u00f2 fino a pi\u00f9 tardi con l'introduzione del Cessna CitationJet.\nCome i Learjets, il Citation I aveva bisogno di un equipaggio di due persone. Siccome il Citation era supposto di essere commercializzato con un doppio turboprop, che poteva essere pilotato da un solo pilota, queste restrizioni limitarono il suo mercato di destinazione. La risposta della Cessna fu il modello 501 Citation I/SP, con \"SP\" riferito alla sua certificazione di singolo pilota. Il primo aereo fu consegnato nei primi del 1977, e un totale di 312 aerei fu prodotto. La produzione termin\u00f2 nel 1985. New York Yankees catcher Thurman Munson mor\u00ec nel suo Citation I/SP Il 2 agosto 1979 mentre si esercitava nei decolli e atterraggio.\nSerie Citation II.\nIl Citation II, modello 550, fu uno sviluppo diretto dal Citation I. Il primo successo dell'aereo nel mercato port\u00f2 la Cessna a credere che ci potesse essere richiesta per una versione pi\u00f9 grande dell'aereo che usasse la stessa filosofia progettuale. Il risultato fu il Citation II che aveva una capacit\u00e0 di dieci posti. Oltre ai nuovi posti l'aeroplano aveva nuovi motori JT15D4, velocit\u00e0 e un raggio d'azione maggiori. Il primo volo fu nel 31 gennaio del 1977 e l'aereo fu certificato per operazioni a due piloti nel marzo del 1978. Un totale di 603 aerei fu costruito prima che il Citation II fu sostituito dal Bravo nelle linee di produzione.\nCome il Citation I/SP, il modello 551 Citation II/SP come dalle intenzioni della Cessna per competere nel mercato dei turboprop, che \u00e8 predominato dagli aerei a singolo pilota, \u00e8 stato recertificato per le operazioni a singolo pilota.\nIl modello 552 T-47A era la nominazione data dalla U.S. Navy al Citation II. Quindici aerei sono stati acquistati dalla Navy per addestrare i suoi ufficiali di intercettazione radar al F-14 Tomcat. Il T-47A fu modificato per incorporare i motori JT15D5, ali pi\u00f9 corte, console multiple per i radar e il sistema radar AN/APQ-159 dall'F-14. Tutti tranne uno furono distrutti da un incendio in un hangar, la Navy li sostitu\u00ec con un aggiornato T-39s Un'altra versione del modello 552 era il OT-47B, cinque dei quali furono acquistati dal dipartimento della difese per essere usato nelle operazioni di sorveglianza al traffico di droga, era basato sul Maxwell Air Force Base. L'OT-47B utilizzava il sistema radar di controllo di fuoco dell'F-16 Fighting Falcon APG-66(V) e il sistema di immagini WF-360TL.\nIn ottobre 1983 la Cessna annunci\u00f2 che avrebbero migliorato l'aereo, il modello migliorato S550 Citation S/II vol\u00f2 per la prima volta il 14 febbraio 1984. L'aereo utilizzava una migliore versione del motore JT15D4B mentre il resto dei miglioramenti erano di natura aerodinamica. L'ala fu sostituita con una che usava un profilo supercritico che fu sviluppato per il Citation III. L'S/II fu certificato, come il II/SP, con un singolo pilota. Una volta ottenuta la certificazione, il S/II sostitu\u00ec il II nelle linee di produzione nel tardo 1984. Comunque, a causa delle richieste di mercato, il II ritorn\u00f2 in produzione nel 1987. Il S/II fu dismesso dopo la produzione del 1988. Il II continu\u00f2 in produzione fino al 1994 e fu rimpiazzato dal Bravo nel 1997.\nCitation V.\nDopo aver allungato il Citation I per fare il II, la Cessna decise di aumentare le dimensioni della cabina ulteriormente, allungando la fusoliera di altri 20 piedi, che risultava nel pi\u00f9 grande membro della famiglia ad ali dritte, il modello 560 Citation V. Il primo prototipo ingegneristico vol\u00f2 nell agosto del 1987 e la certificazione fu data nel dicembre del 1988. L'aereo utilizzava i motori JT15D5A del T-47A per prestazioni extra. Fino al momento che l'aereo fu sorpassato nel 1994 ne furono costruiti 262.\nCitation Ultra ed Encore.\nNel 1993 la Cessna decise di aggiornare il progetto del Citation V e annunci\u00f2 il Citation Ultra con le sue principali differenze nei motori, che erano gli ultimi della versione JT15D-5D, la composizione di avionica standard, che fu aggiornata al Honeywell Primus 1000 EFIS glass cockpit. Il Primus 1000 gli strumenti standard rotondi con schermi dei computer CRT, uno per ogni pilota e un display centrale a multifunzione. Nel 1994, L'Ultra fu nominato dalla rivista \"Flying\" come il \"Miglior aerotaxi\". L'Ultra fu prodotto dal 1994-1999.\nL'UC-35A \u00e8 la designazione per il U.S. Army mentre UC-35C \u00e8 la designazione dell'U.S. Marine Corps per il Citation Ultra, che rimpiazz\u00f2 le vecchie versioni del C-12 Huron.\nCinque anni dopo, nel 1998, il modello 560 fu aggiornato ancora con il nome di Citation Encore, con motori Pratt &amp; Whitney Canada PW535A e un aumento di capacit\u00e0 dei serbatoi. L'Encore fu certificato nell'aprile del 2000 con la sua prima consegna nel tardo settembre del 2000. L'aggiornamento successivo fu il Citation Encore+, con l'aggiunta di un motore PW535B controllato con FADEC e la suite di avionica Pro Line 21 della Rockwell-Collins. L'Encore+ fu certificato dalla FAA nel dicembre 2006 con consegne di produzione attese per il primo quarto del 2007.\nL'UC-35B \u00e8 la designazione militare mentre UC-35D \u00e8 la designazione dei corpi della marina per il Citation Encore.\nCitation Bravo.\nNel 1994, il Citation II e il S/II sono stati in produzione per 10 anni ed era quindi tempo per integrare una nuova tecnologia. La Cessna inoltre annunci\u00f2 lo sviluppo del Citation Bravo. Mentre era costruito sullo scheletro dell S/II, il nuovo aereo era spinto dai motori Pratt &amp; Whitney Canada PW530A. Il carrello d'atterraggio principale fu sostituito dalla configurazione posteriore smoother-riding adottata da altri membri della linea Citation, la suite avionica standard fu aggiornata alla Honeywell Primus 1000 EFIS glass cockpit. Il nuovo aereo vol\u00f2 per la prima volta il 25 aprile 1995 ma la certificazione non venne per oltre un anno (venne finalmente rilasciata nell'agosto del 1996). La production del Cessna Bravo termin\u00f2 nel tardo 2006 dopo che ne furono prodotti 337."}
{"id": "1546259", "revid": "28057", "url": "https://it.wikipedia.org/wiki?curid=1546259", "title": "Curzio Origo", "text": "Biografia.\nDi nobile famiglia romana, primo dei quattro figli di Gaspare Origo e Maria Laura Palombara, venne nominato prelato domestico da papa Innocenzo XI e dal 1686 ricopr\u00ec importanti incarichi presso la Curia Romana. Prelato domestico di Innocenzo X, divenne relatore della Sacra Congregazione per il buon governo nel 1686. Divenuto uditore del Supremo Tribunale della Segnatura Apostolica nel 1690, lo divenne anche del tribunale della Sacra Rota nello stesso anno. Luogotenente civile dell'uditore della Reverenda Camera Apostolica nel 1696, divenne segretario dei memoriali a partire dal 7 settembre 1700 e quindi segretario della Sacra Consulta (17 maggio 1706), divenendo infine decano della Sacra Rota dal 1711.\nNel concistoro del 18 maggio 1712 papa Clemente XI lo cre\u00f2 cardinale in pectore: venne pubblicato nel concistoro del 26 settembre successivo e gli venne assegnata la diaconia di Santa Maria in Domnica (nel 1716 quella di Sant'Eustachio che, passato l'Origo all'ordine dei cardinali-presbiteri nel 1726, venne elevata a titolo \"pro illa vice\").\nFu legato di Bologna tra il 1717 e il 1721.\nFu prefetto della Sacra Congregazione del Concilio (1721-1737).\nAlla sua morte nel 1737 venne sepolto nella chiesa romana di Sant'Eustachio."}
{"id": "1546262", "revid": "1652635", "url": "https://it.wikipedia.org/wiki?curid=1546262", "title": "Hercules (serie animata)", "text": "Hercules \u00e8 una serie televisiva d'animazione basata sull'omonimo film del 1997. La serie fu trasmessa per la prima volta in syndication dal 31 agosto 1998 al 1\u00ba marzo 1999 e sulla ABC nel blocco di programmazione Disney's One Saturday Morning dal 12 settembre 1998 al 16 gennaio 1999. Furono trasmessi in syndication 52 episodi, mentre sulla ABC altri 13 episodi.\nTrama.\nLa serie segue Ercole, da adolescente, che si allena per diventare eroe e cerca di adattarsi alla vita frequentando l'Accademia Prometeo. Con il suo amico dallo spirito libero Icaro, la sua lungimirante amica Cassandra e il suo insegnante Filottete, combatte il malvagio zio Ade. Come tutti gli adolescenti, per\u00f2, Ercole deve preoccuparsi dello stress sociale quando il principe snob Adone lo prende in giro. La serie contraddice diversi eventi del film originale.\nDoppiaggio italiano.\nIl doppiaggio italiano della serie \u00e8 stato diretto da Silvia Monelli, con dialoghi a cura di Deddi Savagnone.\nAde \u00e8 uno dei pochi personaggi a cui nell'edizione italiana non viene cambiato il doppiatore, infatti gli viene ancora una volta data la voce di Massimo Venturiello. Anche Megara \u00e8 sempre doppiata dall'attrice Veronica Pivetti.\nPer quanto riguarda gli altri, invece, Raoul Bova, doppiatore italiano storico di Hercules \u00e8 sostituito da Christian Iansante, Giancarlo Magalli, doppiatore italiano di Filottete \u00e8 sostituito da Ennio Coltorti, Zuzzurro e Gaspare, i doppiatori italiani di Pena e Panico sono sostituiti rispettivamente da Danilo De Girolamo e Mino Caprio, Gianni Musy \u00e8 sostituito da Vittorio Di Prima e Christian Iansante (che aveva gi\u00e0 doppiato in italiano il dio Ermes nel film originale) \u00e8 sostituito da Oliviero Dinelli.\nEdizioni home video.\nIl 17 agosto 1999 fu pubblicata in America del Nord la VHS \"Hercules: Zero to Hero\" che include un montaggio di quattro episodi della serie: \"Ercole e l'album scolastico\" (con alcuni dialoghi modificati) funge da collante narrativo, mentre i vari flashback presenti in esso sono sostituiti da \"Ercole e il primo giorno di scuola\", \"Ercole e il vendicatore spietato\" ed \"Ercole e la visita di Zeus\".\nIl 20 ottobre 2005 fu pubblicato in Italia il DVD \"Eroi Disney\", contenente due episodi di \"Hercules\" e due de \"La leggenda di Tarzan\", oltre al gioco interattivo \"Diventa un eroe!\". I due episodi di \"Hercules\" inclusi sono \"Ercole e il principe di Tracia\" ed \"Ercole e il ritorno di Tifone\"."}
{"id": "1546263", "revid": "767487", "url": "https://it.wikipedia.org/wiki?curid=1546263", "title": "Prestami tua moglie", "text": "Prestami tua moglie \u00e8 un film italiano del 1980 diretto da Giuliano Carnimeo.\nTrama.\nAlex \u00e8 il convivente-tuttofare di Diana, una ricca imprenditrice. La sua vita agiata viene sconvolta quando riceve una telefonata dell'ex moglie Ingrid che sta tornando a Milano. Ignorando il motivo del ritorno e pensando che la donna abbia intenzione di pretendere il mantenimento che lui non le ha mai concesso, cerca di nascondere il suo \"status\" economico per paura delle conseguenze.\nCon l'aiuto del suo dipendente Vittorio finge di essere un poveraccio senza un soldo con la speranza che Ingrid rinunci alla sua pretesa. Ma in questo modo entrambi si ritroveranno in una situazione bizzarra che dar\u00e0 luogo ad una serie di equivoci, finendo per mandare all'aria il sogno di Alex di accaparrarsi un appalto cui teneva tanto.\nA salvare la situazione interviene per\u00f2 Ingrid, che rivela d'essere diventata benestante grazie a un'eredit\u00e0, scoprendosi cos\u00ec che l'intenzione della donna era quella di fornire all'ex marito la sua disponibilit\u00e0 economica per aiutarlo. Inoltre il suo intervento \u00e8 servito per evitare che Alex finisse nella trappola di Mario Bonotto, un imbroglione che si spacciava per un noto affarista, oltretutto legato sentimentalmente a Diana in passato. Alla fine Alex e Ingrid si riconciliano, mentre Diana torna insieme al vecchio spasimante."}
{"id": "1546264", "revid": "94647", "url": "https://it.wikipedia.org/wiki?curid=1546264", "title": "I nostri anni senza fiato", "text": ""}
{"id": "1546265", "revid": "767487", "url": "https://it.wikipedia.org/wiki?curid=1546265", "title": "Padam Padam (autori vari)", "text": "Padam Padam \u00e8 un 7\"EP promozionale contenente una cover della canzone di \u00c9dith Piaf, edito nel 1988.\nIl disco \u00e8 un omaggio alla Francia, dove i Litfiba sono molto conosciuti e dove hanno partecipato a molti concerti.\nNote.\nLe altre tre tracce del disco sono suonate dai medesimi gruppi."}
{"id": "1546270", "revid": "123312382", "url": "https://it.wikipedia.org/wiki?curid=1546270", "title": "Ergosterolo", "text": "L'ergosterolo \u00e8 uno sterolo precursore della vitamina D2. Viene trasformato in viosterolo per azione dei raggi ultravioletti e viene quindi convertito in ergocalciferolo. Fu il chimico tedesco Adolf Windaus, premio Nobel nel 1928 per i suoi studi sugli steroli, a individuare nel 1927 tale via metabolica e a chiarire la struttura dell'ergosterolo nel 1934.\nRuolo fisiologico.\nL'ergosterolo \u00e8 un componente fondamentale della membrana cellulare dei miceti, dove svolge le stesse funzioni svolte dal colesterolo nelle cellule animali. Anche alcuni protisti, come i tripanosomi, hanno assicurata la loro fluidit\u00e0 di membrana dalla presenza dell'ergosterolo.\nI farmaci antimicotici agiscono legandosi all'ergosterolo o inibendone la sintesi. L'amfotericina B si lega all'ergosterolo creando un poro polare nella membrana cellulare. A causa di ci\u00f2 gli ioni (principalmente K+ e H+) e altre molecole fuoriescono dalla cellula causandone la morte. Miconazolo e itraconazolo, di pi\u00f9 comune utilizzo a causa dei loro minori effetti collaterali, agiscono invece inibendo la sintesi metabolica dell'ergosterolo."}
{"id": "1546277", "revid": "247222", "url": "https://it.wikipedia.org/wiki?curid=1546277", "title": "Logical channel number", "text": "Il logical channel number (sigla LCN) \u00e8 un sistema di numerazione dei canali televisivi utilizzato nella radiodiffusione circolare tramite un multiplex televisivo.\nDescrizione.\nViene utilizzata nella televisione digitale terrestre, ove adottata nei vari in vari Stati del mondo, e consente di assegnare automaticamente a ogni servizio televisivo ricevuto una posizione predefinita all'interno della lista che li elenca, con un valore numerico compreso tra 001 a 999.\nPu\u00f2 accadere che due o pi\u00f9 emittenti siano state associate al medesimo numero, creando conflitti, in particolare in Italia e Francia, dove esistono le versioni regionali dei canali pubblici Rai 3 e France 3. In casi del genere l'apparecchio prevede la facolt\u00e0 da parte dell'utente di decidere quale canale manterr\u00e0 la numerazione automatica.\nNel mondo.\nAustralia.\nIn Australia l'assegnazione degli LCN avviene e sulla base delle linee guida emanate dall'associazione \"Free TV Australia\".\nItalia.\nAi sensi dell'art. 32 del decreto legislativo 31 luglio 2005, n. 177 il Ministero dello Sviluppo Economico stabilisce con proprio decreto la numerazione spettante a ciascun canale sulla base della regolamentazione dell'AGCOM. \nIl dicastero ha avviato il processo di assegnazione in via definitiva relativo alla numerazione delle emittenti, nazionali e regionali a partire dal 26 novembre 2010.\nStati Uniti d'America.\nNegli USA l'assegnazione dei programmi \u00e8 regolata dagli \"standards\" stabiliti dall'ATSC, in particolare dal documento \"A/65\", all'allegato B."}
{"id": "1546280", "revid": "287204", "url": "https://it.wikipedia.org/wiki?curid=1546280", "title": "Antonio Di Cicco", "text": "Ha redatto diversi racconti e romanzi e realizzato o collaborato alla realizzazione di alcuni testi didattici per l'universit\u00e0, la scuola media ed il liceo. \nNella sua attivit\u00e0 di redazione di testi didattici si ricorda la collana in quattro volumi\n\"Lavorare su ...\" (Gli autori e i testi dell'Italia repubblicana)\na cura di Claudio Venturi e Antonio Di Cicco, edita negli anni 1980-1986 da Zanichelli ed usata come testo di approfondimento nelle scuole superiori e in alcuni corsi universitari.\nInoltre ha pubblicato sempre per Zanichelli delle Antologie di letteratura ad uso delle scuole medie e delle superiori, di un certo successo (Antologia Operativa, Dentro il testo).\nHa pubblicato tre opere narrative sempre negli anni 80 del novecento, frutto di una lunga ricerca nei\ndecenni precedenti. Il testo di esordio, \"Homo Patiens\" (1981), viene pubblicato dalla rivista \"Salvo Imprevisti\" e riscuote un certo interesse nella cerchia letteraria romana del tempo. Il secondo testo, \"Duale\", viene pubblicato nel 1986 dalle edizioni San Marco. Questo lavoro, in cui convivono una narrazione maschile e una femminile, viene presentato e distribuito ufficialmente ottenendo recensioni positivo.\nL'ultimo suo romanzo (Oltre il Labirinto) \u00e8 stato pubblicato postumo nel 1990 presso Marsilio ed \u00e8 considerato un lavoro di ottimo livello."}
{"id": "1546283", "revid": "104265", "url": "https://it.wikipedia.org/wiki?curid=1546283", "title": "Teoria delle quasispecie", "text": "Il modello a quasispecie \u00e8 una descrizione del processo dell'evoluzione darwiniana di entit\u00e0 autoreplicantesi all'interno di una struttura chimico-fisica. \u00c8 utile soprattutto nel fornire una comprensione qualitativa dei processi evolutivi di macromolecole autoreplicantesi come l'RNA o il DNA o semplici organismi asessuali come i batteri o i virus, ed \u00e8 di aiuto nello spiegare qualcosa dei primi stadi dell'origine della vita. Predizioni quantitative basate su questo modello sono difficili perch\u00e9 i parametri necessari come dati iniziali sono difficili da ottenere dai sistemi biologici odierni. Il modello delle quasispecie fu elaborato da Manfred Eigen e Peter Schuster sulla base di un lavoro iniziale di Eigen.\nDescrizione generale.\nIl modello si basa su quattro assunti:\nNel modello delle quasispecie, la mutazione avviene a causa di errori nel processo di copia di sequenze gi\u00e0 esistenti. In seguito, interviene la selezione naturale perch\u00e9 differenti tipi di sequenza tendono a replicarsi con differenti velocit\u00e0, il che conduce alla soppressione delle sequenze che si replicano pi\u00f9 lentamente. Tuttavia, il modello delle quasispecie non predice la definitiva estinzione di tutte le specie tranne della sequenza a pi\u00f9 rapida replicazione. Nonostante le sequenze pi\u00f9 lente non possano sostenere la loro abbondanza da sole, sono continuamente sostituite come sequenze che si replicano pi\u00f9 rapidamente mutate in esse. All'equilibrio, la rimozione delle sequenze a lenta replicazione dovuta al decadimento o all'outflow \u00e8 bilanciata rifornendo, cosicch\u00e9 anche le sequenze relativamente lente possono rimanere presenti.\nA causa della grande quantit\u00e0 di sequenze mutanti, la selezione non agisce su singole sequenze, ma su \"nubi\" mutanti di sequenze strettamente legate, a cui ci si riferisce come \"quasispecie\". In altri termini, il successo evolutivo di una particolare sequenza non dipende solo dalla velocit\u00e0 di replicazione, ma anche dalla velocit\u00e0 di replicazione delle sequenze mutanti che produce, e di quelle sequenze di cui essa costituisce una mutazione. Come conseguenza, una sequenza che si replica molto rapidamente potrebbe anche estinguersi nell'equilibrio selezione-mutazione, in favore di sequenze a pi\u00f9 lenta replicazione che sono parte di una quasispecie con maggior tasso di crescita medio. Le nubi mutanti come predetto dal modello delle quasispecie sono state osservate nei virus a RNA e \"in vitro\" nella replicazione dell'RNA. \nIl tasso di mutazione e la forma generale delle sequenze molecolari e dei loro vicini \u00e8 cruciale per la formazione di una quasispecie. Se il tasso di mutazione \u00e8 zero, non vi \u00e8 scambio attraverso la mutazione, e ciascuna sequenza \u00e8 della sua stessa specie. Se il tasso \u00e8 troppo alto, superando quello che \u00e8 conosciuto come soglia di errore, la quasispecie si rompe e si disperde sull'intera gamma di sequenze disponibili.\nDescrizione matematica.\nLa teoria delle quasispecie pu\u00f2 essere rappresentata da un semplice modello matematico: vi siano formula_1 possibili sequenze e vi siano formula_2 organismi con la sequenza \"i\". Si consideri che ciascuno di questi organismi d\u00e0 origine asessualmente a formula_3 organismi figli. Alcuni sono copie del genitore, aventi la sequenza \"i\", ma alcuni sono mutanti e hanno un'altra sequenza. Sia il tasso di mutazione formula_4 corrispondente alla probabilit\u00e0 che un genitore di tipo \"j\" produca un organismo di tipo \"i\". Si ponga come numero atteso di organismi di tipo \"i\" prodotti da ogni genitore di tipo \"j\" il valore ottenuto dalla formula formula_5. Quindi il numero totale di organismi del tipo \"i\" alla prima riproduzione, indicato come formula_6, \u00e8\ndove formula_8. Talvolta viene incluso un termine formula_9 che rappresenta il tasso di morte, cosicch\u00e9 si ottiene:\ndove formula_11 \u00e8 uguale a 1 quando i=j altrimenti assume il valore 0. Si noti che ln-sima\" generazione pu\u00f2 essere trovata elevando alla potenza \"n-sima\" il termine w e sostituendo il risultato a w\"' nella formula precedente.\nSi tratta semplicemente di un sistema di equazioni lineari, risolvibile mediante la diagonalizzazione della matrice w. Gli ingressi di questa diagonale saranno gli autovalori corrispondenti a certe combinazioni lineari di alcuni sottoinsiemi di sequenze che saranno gli autovettori della matrice w. Questi sottoinsiemi di sequenze sono le quasispecie. Dopo molte generazioni, solo l'autovettore con il maggiore autovalore riuscir\u00e0 a prevalere, e sar\u00e0 questa quasispeci che potr\u00e0 alla fine dominare. Le componenti di questo autovettore danno l'abbondanza relativa di ciascuna sequenza all'equilibrio.\nFormulazioni alternative.\nLe formule per le quasispecie possono essere espresse come un insieme di equazioni differenziali lineari. Ponendo formula_12 si pu\u00f2 scrivere:\nLe equazioni delle quasispecie sono solitamente espresse in termini di concentrazioni formula_14 dove\nLe equazioni sopra diventano quindi, per la versione discreta:\no, per la versione continua:\nUn semplice esempio.\nIl concetto delle quasispecie pu\u00f2 essere illustrato mediante un sistema semplice formato da 4 sequenze. La sequenza 1 \u00e8 [0,0], mentre le sequenze [0,1], [1,0] e [1,1] sono numerate 2,3 e 4 rispettivamente. Si assume che la sequenza [0,0] non muta mai e produce sempre un solo \"figlio\" e che le altre tre sequenze producono tutte, in media, formula_19 copie di se stesse, e formula_20 e ciascuno degli altri due tipi, dove formula_21. La matrice w \u00e8 pertanto:\nLa matrice diagonalizzata \u00e8\ne gli autovettori corrispondenti a questi autovalori sono:\nSolamente l'autovalore formula_24 \u00e8 maggiore dell'unit\u00e0. Per l'n-sima generazione, il corrispondente autovalore sar\u00e0 formula_25 e quindi crescer\u00e0 senza saltellare al trascorrere del tempo. Questo autovalore corrisponde all'autovettore [0,1,1,1], che rappresenta la quasispecie consistente delle sequenze 2, 3 e 4, che saranno presenti in egual numero dopo un lunghissimo periodo di tempo. Dal momento che tutti i numeri di popolazione devono essere positivi, la prima delle due quasispecie non \u00e8 legittima. La terza consiste solamente della non mutante sequenza 1. Nonostante la sequenza 1 sia la pi\u00f9 vincente nel senso che si riproduce pi\u00f9 delle altre sequenze, la quasispecie formata dalle altre tre sequenze alla fine \u00e8 destinata a dominare."}
{"id": "1546289", "revid": "73843", "url": "https://it.wikipedia.org/wiki?curid=1546289", "title": "MacBook Air", "text": "Il MacBook Air \u00e8 una catena di notebook prodotto da Apple Inc. dal 2008, presentato durante il Keynote del MacWorld Expo di San Francisco il 15 gennaio 2008.\nLe diverse generazioni si basano sui processori Intel Core 2 Duo, Core i3, i5 ed i7; nel 2020 \u00e8 stato introdotto il processore proprietario M1. \u00c8 stato prodotto nelle taglie da 11 e 13 pollici, ma la prima \u00e8 stata abbandonata con l'introduzione della terza generazione.\nDescrizione.\nIl computer \u00e8 racchiuso in un case d'alluminio con una forma simile a quella di un cuneo. L'altezza varia da 0,3 cm nella zona anteriore per giungere a 1,7 cm nella zona posteriore. Il sistema utilizza un gancio magnetico per chiudere il display LCD da 11,6\" o 13,3\" retroilluminato tramite LED e un connettore di alimentazione MagSafe magnetico, in modo tale che si stacchi dal computer quando qualcuno ci inciampa per evitare che quest'ultimo cada.\nAl fine di ridurre il peso e il volume occupato del computer, il produttore non ha dotato la macchina di un lettore di supporti ottici; questo \u00e8 il primo portatile Apple dal PowerBook 2400c (1997) senza lettore ottico. Per compensare a questa mancanza, Apple ha incluso nel sistema operativo un programma chiamato \"Remote disk\" il quale, una volta installato su un computer Macintosh o Windows, permette al portatile di gestire i lettori ottici del computer collegato in rete come se fossero dei lettori locali. Il programma permette anche la reinstallazione del sistema operativo sul portatile tramite netboot. \u00c8 inoltre disponibile il Super Drive, una periferica non inclusa che ha il solo scopo di lettore e masterizzatore CD-DVD. Il processore \u00e8 un Intel Core i5 dual-core a 1,6 GHz (oppure Intel Core i7 dual-core a 2,2 GHz) sviluppato appositamente per Apple da Intel.\nIl dispositivo integra un touchpad di ampia dimensione e il sistema operativo implementa la gestione di gesture simili a quelle implementate da Apple nel multi-touch dell'iPhone e dell'iPad. Le gesture permettono di controllare alcune operazioni legate all'interfaccia grafica con la pressione simultanea di pi\u00f9 dita sul touchpad.\nIl dispositivo ha scheda madre, hard disk e batteria integrata e non prevede la possibilit\u00e0 di sostituire la batteria senza l'intervento del centro d'assistenza.\nIl sistema viene venduto con disco a stato solido da 128 GB (espandibile a 256 o 512 GB) al fine di ridurne i consumi e velocizzarlo. Esso incrementa l'autonomia del sistema dall'11% al 16% a seconda dei test svolti e migliora i tempi d'avvio del sistema e delle applicazioni, ma \u00e8 di capacit\u00e0 inferiore e costo superiore rispetto a un HDD.\nSecondo le dichiarazioni Apple, il dispositivo \u00e8 stato sviluppato per essere compatibile con le esigenze ambientali. Il case \u00e8 in alluminio, lo schermo non utilizza mercurio o arsenico, i circuiti stampati sono liberi da ritardante di fiamma brominato (BFR) e PVC e la scatola del computer \u00e8 del 56% pi\u00f9 piccola di quella utilizzata da un MacBook. Il MacBook Air \u00e8 il primo portatile Apple totalmente riciclabile.\nModelli.\nPrima generazione.\nInizio 2008.\nIl primo modello del MacBook Air \u00e8 stato presentato il 18 marzo 2008.\nMonta una CPU Intel Core 2 Duo e 2 GB di SDRAM. Nella configurazione standard \u00e8 dotato di un HDD da 80 GB, con la possibilit\u00e0 di sostituirlo con una SSD da 64 GB. Il sistema operativo con il quale \u00e8 venduto \u00e8 Mac OS X Leopard e la suite iLife '08.\nFine 2008.\nNell'ottobre 2008 \u00e8 stata presentata la nuova versione del computer ultrasottile e ultraleggero di Apple.\nIl computer \u00e8 racchiuso in un case d'alluminio la cui altezza varia da 0,4 cm nella zona anteriore per giungere a 1,93 cm nella zona posteriore. Il sistema utilizza un gancio magnetico per chiudere il display LCD da 13,3\" (1280x800) retroilluminato tramite LED. Il sistema utilizza un connettore di alimentazione MagSafe magnetico.\nAl fine di ridurre il peso e il volume occupato dal computer, il produttore non ha dotato la macchina di lettore di supporti ottici; questo \u00e8 il primo portatile Apple dal PowerBook 2400c (1997) senza lettore ottico. Per compensare questa mancanza, l'azienda ha incluso nel sistema operativo un programma chiamato \"Remote disk\". Questo programma una volta installato su un computer Macintosh o Windows permette al portatile di gestire i lettori ottici del computer collegato in rete come se fossero dei lettori locali. Il programma permette anche la reinstallazione del sistema operativo sul portatile tramite netbook. Il processore in questa release ora \u00e8 un Intel Core 2 Duo con 6 MB di cache e 1066 MHz frontside bus.\nIl trackpad del nuovo MacBook Air si pu\u00f2 pizzicare, sfogliare o ruotare muovendo semplicemente le dita. La tastiera rimane retroilluminata, invariata rispetto al modello precedente.\nAnche in questa nuova release c'\u00e8 la possibilit\u00e0 di scegliere l'hard disk con un modello allo stato solido di pari dimensioni.\nDurante la WWDC 2009 sono stati presentati anche i nuovi modelli caratterizzati da CPU da 1,86 e 2,13 GHz.\nSecondo le dichiarazioni Apple, il dispositivo \u00e8 stato sviluppato per essere compatibile con le esigenze ambientali. Il case \u00e8 in alluminio, lo schermo non utilizza mercurio o arsenico, i circuiti stampati sono liberi da ritardante di fiamma brominato (BFR) e PVC e la scatola del computer \u00e8 del 56% pi\u00f9 piccola rispetto a quella utilizzata da un MacBook. Il MacBook Air \u00e8 il primo portatile Apple totalmente riciclabile.\nSeconda generazione.\nMet\u00e0 2013.\nIl 10 giugno 2013 viene presentata la versione di MacBook Air con processori Intel Haswell, che garantiscono una autonomia della batteria pi\u00f9 che raddoppiata rispetto al modello precedente.\nInizio 2015.\nIl MacBook Air early2015 \u00e8 stato commercializzato poco prima della presentazione dei processori Intel Skylake di 6\u00aa generazione e, pertanto, sono equipaggiati con i Broadwell. Nel 2015 la linea viene rivisitata, ora i due modelli montano la nuova scheda grafica \"Intel HD Graphics 6000\" e processore Intel Broadwell i5 da ed opzionale i7 da .\nMet\u00e0 2017.\nNel 2017, Apple abbandona definitivamente la versione 11\" proponendo soltanto lo schermo da 13\", 128 Gb, 8 GB di RAM e Intel Broadwell i5 da con turbo boost da . Il processore i7 rimane quello Broadwell con turbo boost da .\nNel 2018 viene cambiato lo schermo (prodotto da LG) con uno retina e cornici ridotte. Nel 2019 viene subito abbandonato ma lasciando le stesse dimensioni. Il 5 giugno 2017 viene commercializzato il MacBook Air met\u00e0 2017. Rispetto a quello del 2015, l'unica modifica \u00e8 nell'entry level che non possiede pi\u00f9 il processore Broadwell da ma da , quindi sempre della 5\u00aa generazione, nonostante fossero gi\u00e0 disponibili quelli di 7\u00aa.\nTerza generazione.\nFine 2018.\nDurante il \"keynote\" del 30 ottobre 2018 a New York, Apple presenta il nuovo MacBook Air 13\" Retina. Come dice il nome, \u00e8 il primo Air dotato di schermo Retina. Con l'occasione si riducono gli spazi delle cornici e lo si rende ancor pi\u00f9 piccolo e leggero. \u00c8 la prima volta che viene cambiata la forma esterna dal 2011, mentre il connettore MagSafe 2, le due porte USB 3.1 (Gen 1), la porta Thunderbolt 2 e il lettore SDXC vengono sostituiti da due connettori Thunderbolt 3 (USB-C) entrambi sul lato sinistro; rimane invece il jack audio da 3,5 mm, sul lato destro, al quale viene per\u00f2 eliminata l'uscita ottica digitale S/PDIF. Infine, viene proposto in 3 varianti di colore: classica colorazione argento e nei nuovi colori oro e grigio siderale.\nIl MacBook Air Retina viene dotato dei processori di ottava generazione serie a basso consumo da 7 W, e non Coffee Lake come il MacBook Pro 2018. La tastiera \u00e8 sempre retroilluminata per singolo tasto e intensit\u00e0 variabile ma con meccanismo a farfalla di terza generazione e non pi\u00f9 a forbice. Inoltre, il Trackpad viene aggiornato al nuovo Trackpad Force Touch. Si passa dal Bluetooth 4.0 al 4.2, un microfono in pi\u00f9 e le casse sono adesso visibili ai lati della tastiera e non pi\u00f9 nascoste sotto la cerniera. Il tasto di accensione viene sostituito con il Touch ID che permette il \"login\" tramite impronta digitale.\nInsieme al nuovo MacBook Air Retina, Apple continua a proporre a listino il vecchio modello del 2017, privo di modifiche, fino al 9 luglio 2019, data in cui Apple ne interrompe la produzione.\nMet\u00e0 2019.\nIl 9 luglio 2019 viene commercializzato il MacBook Air met\u00e0 2019. Rispetto a quello del 2018, vi sono 2 modifiche importanti: display e hard disk. Viene cos\u00ec rimpiazzato subito lo schermo Retina con il True Tone e usati hard disk pi\u00f9 economici e poco pi\u00f9 lenti rispetto a quelli del 2018, ma sempre pi\u00f9 veloci di quelli del 2015 . Questo fa cos\u00ec scendere il prezzo di circa 100\u20ac rispetto al modello 2018. Il processore \u00e8 quindi 1.6GHz 7W Y-Series Amber Lake chip Intel Turbo Boost fino a 3.6GHz, quindi sempre la generazione precedente rispetto a quelli montati nei MacBook Pro.\nInizio 2020.\nDal 18 marzo 2020 viene commercializzato una nuova serie di MacBook Air. Rispetto a quello al modello 2019, vi sono modifiche in particolar modo a processore e tastiera: rimane invariato lo schermo Retina con True Tone ma vengono implementate la tastiera Magic Keyboard con meccanismo a forbice e una RAM pi\u00f9 potente. Inoltre, l'entry level monta un Intel i3 con SSD da 256GB (espandibile a 128GB), facendo cos\u00ec diminuire di circa 200\u20ac il prezzo rispetto al precedente modello. Il MacBook Air \u00e8 disponibile con processore Intel Core i3 dual-core oppure i7 quad\u2011core di decima generazione a 1,2GHz, la stessa dei MacBook Pro.\nProcessori utilizzati.\nDi seguito i microprocessori utilizzati nei MacBook Air:\nCritiche.\nSpecialmente i primi modelli presentavano una serie di mancanze che venivano percepite come limitanti per chi lo voleva utilizzare nella propria vita lavorativa e per chi desiderava usarlo in un ambiente domestico. Ad alimentare questa percezione contribuiva l'impossibilit\u00e0 di aumentare la capacit\u00e0 della RAM. Altro elemento critico \u00e8 che, come tutti i prodotti portatili Apple, il MacBook Air \u00e8 fornito unicamente di una batteria integrata non sostituibile, se non rivolgendosi al centro assistenza Apple.\nInoltre la macchina, a causa del suo ridotto spessore, non ospita una porta ethernet integrata e chi ne necessiti deve utilizzare un adattatore opzionale. Pu\u00f2 inoltre alloggiare solamente due porte USB. Tuttavia, anche in questo caso si pu\u00f2 rimediare aumentando il numero di porte con un comune mini hub per USB.\nUn'altra carenza sentita dagli utenti \u00e8 la mancanza del lettore ottico per CD, DVD e Blu-ray Disc disk, carenza tuttavia arginabile con il sistema \"Remote Disk\". Questa mancanza per\u00f2 \u00e8 via via meno percepita: col mutare delle tecnologie, l'unit\u00e0 ottica \u00e8 destinata all'obsolescenza e comunque la sua assenza viene avvertita come giustificata dall'aumento della portabilit\u00e0.\nNel 2015 si adottano i processori Intel Broadwell che erano presenti nel mercato da pochissimi mesi. Gli aggiornamenti del MacBook Air sono quindi abbastanza veloci (uno ogni 300 giorni circa) e allineati ai rilasci di Intel. Dopo il 2015 per\u00f2 la Apple rallenta e fa passare un'intera serie di processori (Intel Skylake) e cio\u00e8 819 giorni senza aggiornare se non con piccolissima modifica della velocit\u00e0 base del processore.\nNel 2020 il 5% della produzione di MacBook Air 2018 per il mercato europeo venne ritirata dal mercato a causa di un grave problema alla nuova tastiera con cosiddetto sistema \"a farfalla\". La produzione di tastiere \"Magic Keyboard\" venne interrotta e fu ripristinata la tastiera del modello precedente, con sistema \"a forbice\". La Apple, dopo una battaglia legale durata due anni, venne sanzionata dall'antitrust per 50 milioni di dollari e costretta a risarcire i proprietari del MacBook Air 2018 difettoso con un esemplare del modello successivo.\nSpot pubblicitario.\nLa messa in commercio del computer \u00e8 stata accompagnata da uno spot pubblicitario (trasmesso negli Stati Uniti d'America). Questo spot enfatizza il ridotto spessore del computer mostrandolo uscire da una busta usata per l'invio della posta. Lo spot utilizza come colonna sonora la canzone \"New Soul\" della cantante Yael Naim. Grazie allo spot, questa cantante ottenne una inaspettata notoriet\u00e0 negli Stati Uniti d'America."}
{"id": "1546292", "revid": "484362", "url": "https://it.wikipedia.org/wiki?curid=1546292", "title": "Mario Mellini", "text": "Biografia.\nNipote del cardinale Savio Mellini, studi\u00f2 diritto e nel 1725 divenne uditore di Rota e poi reggente della Sacra Penitenzieria (1734).\nNel concistoro del 10 aprile 1747 papa Benedetto XIV lo cre\u00f2 cardinale prete con il titolo di cardinale presbitero di Santa Prisca (nel 1748 venne assegnato a quello di San Marcello). Fu prefetto della Sacra Congregazione del Concilio dal 1753 al 1756.\nMor\u00ec nel 1756: la sua salma venne inumata nella cappella di famiglia in Santa Maria del Popolo."}
{"id": "1546293", "revid": "161374", "url": "https://it.wikipedia.org/wiki?curid=1546293", "title": "Savo Millini", "text": ""}
{"id": "1546299", "revid": "1305772", "url": "https://it.wikipedia.org/wiki?curid=1546299", "title": "Allenopithecus nigroviridis", "text": "Il cercopiteco di palude o cercopiteco di Allen (\"Allenopithecus nigroviridis\" Pocock, 1907) \u00e8 un primate della famiglia Cercopithecidae. \u00c8 l'unica specie del genere Allenopithecus.\nDescrizione.\n\u00c8 un primate di media taglia, dalla corporatura piuttosto robusta. Pu\u00f2 raggiungere una lunghezza del corpo di 45\u201360\u00a0cm, con una coda di circa 50\u00a0cm. I maschi, che pesano fino a 6\u00a0kg, sono abbastanza pi\u00f9 grandi delle femmine (fino a 3,5\u00a0kg).\nSul dorso il mantello \u00e8 grigio verde. La faccia \u00e8 rossastra, con lunghi ciuffi di pelo sulle guance. Le lievi increspature sui palmi e sulle dita indicano uno stile di vita parzialmente acquatico.\nDa un punto di vista filogenetico \u00e8 imparentato con i cercopitechi, ma differisce da questi nella dentatura e nelle abitudini.\nBiologia.\n\u00c8 un animale diurno e generalmente va alla ricerca del cibo sul suolo. Vive nelle paludi e nelle aree ricche di acqua e pu\u00f2 nuotare molto bene, immergendosi per evitare i pericoli. Vive insieme in gruppi sociali che possono raggiungere i 40 animali, comunicando con diversi richiami, gesti e contatti.\nLa sua dieta consiste di frutta e foglie, cos\u00ec come di coleotteri e vermi.\nConosciamo poco sulle abitudini riproduttive di questa specie. Le femmine allevano i piccoli, che sono svezzati a circa tre mesi e diventano maturi a cinque anni. La sua durata di vita pu\u00f2 raggiungere i 23 anni.\nTra i nemici naturali del cercopiteco di palude ci sono i rapaci, i serpenti e il bonobo.\nDistribuzione e habitat.\nIl cercopiteco di palude vive nel bacino del fiume Congo, nella Repubblica del Congo e nella Repubblica Democratica del Congo occidentale.\nConservazione.\nDiversamente da quanto avviene per altri primati, il suo habitat palustre non \u00e8 esposto ai rischi che corrono le foreste. Ciononostante viene cacciato per la sua carne. La IUCN lo classifica come \u00abprossimo alla minaccia\u00bb."}
{"id": "1546300", "revid": "2043462", "url": "https://it.wikipedia.org/wiki?curid=1546300", "title": "Maria Enrichetta Stuart", "text": "Biografia.\nPrimi anni.\nMaria Enrichetta nacque il 4 novembre 1631 nel palazzo londinese di St. James, l'allora residenza ufficiale dei sovrani inglesi. Carlo I le confer\u00ec il titolo di Principessa Reale nel 1642, inaugurando cos\u00ec la tradizione di assegnare titoli alla figlia maggiore del re. Anche in Francia la tradizione era la medesima: la primogenita del sovrano prendeva il titolo di \"Madame Royale\".\nMatrimonio.\nPer il matrimonio della figlia, Carlo I aveva scelto uno dei figli del re di Spagna Filippo IV; intanto era giunta notizia della richiesta della mano della Principessa anche da parte di un suo cugino, Carlo Luigi di Wittelsbach, Elettore del Palatinato. Entrambe le proposte si rivelarono inadatte e la Principessa Maria and\u00f2 in sposa al figlio ed erede di Federico Enrico d'Orange, Statolder d'Olanda e di sua moglie Amalia di Solms-Braunfels: Guglielmo II. Il matrimonio ebbe luogo il 2 maggio del 1641 nella Cappella Reale del Palazzo di Whitehall, a Londra, ma non fu consumato subito a causa della giovane et\u00e0 della sposa. Nel 1642 Maria segu\u00ec il marito nelle Province Unite accompagnata dalla madre, Enrichetta Maria. Dal 1644, in qualit\u00e0 di nuora dello Statolder, inizi\u00f2 la sua vita pubblica.\nUltimi anni.\nNel marzo 1647, suo marito, Guglielmo II, eredit\u00f2 la carica Statolder dal padre. Ma nel novembre 1650, dopo aver impedito ai suoi oppositori la conquista di Amsterdam, mor\u00ec a causa del vaiolo. L'unico figlio della coppia, Guglielmo (poi re d'Inghilterra con il nome di Guglielmo III) nacque pochi giorni dopo.\nMaria dovette combattere per mantenere sotto il suo controllo l'educazione del figlio, su cui avanzavano diritti la nonna Amalia, vedova di Federico Enrico e l'elettore di Brandeburgo Federico Guglielmo. La figura di Maria non godeva di particolare popolarit\u00e0 presso i cittadini olandesi a causa dei suoi troppo intensi rapporti con la corona inglese. La sua posizione sembr\u00f2 ancora pi\u00f9 compromessa quando diede ospitalit\u00e0 ai fratelli Carlo e Giacomo, fuggiti dall'Inghilterra, che era divenuta repubblica sotto il Protettorato di Oliver Cromwell ed in seguito di suo figlio Richard. Dopo la partenza dei principi le fu impedito di ospitare altri suoi parenti. Dal 1654 al 1657 Maria pass\u00f2 gran parte del suo tempo distante dai Paesi Bassi; ma nel 1657 divenne ufficialmente reggente per il figlio, ancora troppo giovane per governare sul Principato d'Orange. La sua situazione non era per\u00f2 migliorata ed ella dovette chiedere l'aiuto esterno del cugino, il re di Francia Luigi XIV.\nLa situazione di Maria e del figlio miglior\u00f2 dopo la restaurazione della monarchia in Inghilterra e l'ascesa al trono del fratello Carlo II.\nNel 1660, la Principessa torn\u00f2 in Inghilterra e vi mor\u00ec di vaiolo nel Palazzo di Whitehall. Fu seppellita nell'Abbazia di Westminster."}
{"id": "1546301", "revid": "38120", "url": "https://it.wikipedia.org/wiki?curid=1546301", "title": "Scooby Doo (film)", "text": ""}
{"id": "1546303", "revid": "1543377", "url": "https://it.wikipedia.org/wiki?curid=1546303", "title": "Desiderio Reich", "text": "Biografia.\nRiccardo Desiderato Demetrio Reich, figlio di Giuseppe e Innocenza Bergamo, nacque a Taio il 22 dicembre 1849.\nSi avvi\u00f2 agli studi classici ed ottenne all'Universit\u00e0 di Vienna la laurea in geografia e storia. Fu quindi professore di storia e di geografia nelle scuole tecniche di Rovereto, poi in quelle ginnasiali di Trento.\nLa storia trentina era il suo campo di battaglia ed ebbe in lui un cultore dotto ed appassionato, che ben presto sal\u00ec agli onori pi\u00f9 alti tra gli storiografi del Trentino. Fu il principale esponente di quella schiera di studiosi che tra il 1880 e il 1914, prediligendo le ricerche su materiali archivistici e dando priorit\u00e0 ai documenti ed ai reperti rispetto alle ipotesi interpretative, diedero impulso a quegli studi storici, che intrecciandosi con quelli archeologici, linguistici e toponomastici, si proponevano di dimostrare l'italianit\u00e0 e le origini italiane della Venezia Tridentina. Primo tra tutti il Reich sostenne che l'antico statuto di Trento era stato redatto in latino, contro le asserzioni di storici tedeschi, che lo volevano tedesco; con un altro poderoso lavoro su Lavarone dimostr\u00f2 che i tedeschi di quell'altipiano chiamati dai vescovi di Trento, discesero dal nord ad occupare un paese che prima era latino; in un'altra opera tratt\u00f2 dei confini linguistici del secolo XVI.\nI suoi oltre 100 scritti di storia patria confluirono in quella serie di riviste, comparse tra Ottocento e Novecento, che raccoglievano la migliore produzione storiografica trentina: gli Atti dell'Accademia Roveretana degli Agiati, Archivio Trentino, Tridentum, Rivista Tridentina, Pro Cultura, la rivista patriottica San Marco fondata da Quintilio Perini, l'annuario della Societ\u00e0 Alpinisti Tridentini e i Programmi degli istituti scolastici.\nTali riviste esprimevano, accanto al rigore del metodo, la propensione per la raccolta di fonti e reperti, necessaria prima di operare qualsiasi sintesi."}
{"id": "1546304", "revid": "76963", "url": "https://it.wikipedia.org/wiki?curid=1546304", "title": "Aaron Seltzer", "text": ""}
{"id": "1546308", "revid": "399", "url": "https://it.wikipedia.org/wiki?curid=1546308", "title": "Episodi de I Simpson (prima stagione)", "text": "La prima stagione de \"I Simpson\" (serie di produzione 7G) \u00e8 andata in onda negli Stati Uniti dal 17 dicembre 1989 al 13 maggio 1990.\nL'episodio \"Nati per essere sfrenati\" ha vinto un Emmy per il miglior programma animato.\nIn Italia \u00e8 stata trasmessa per la prima volta dal 1\u00ba ottobre al 29 dicembre 1991 su Canale 5.\nDal 24 settembre 2001 \u00e8 in vendita il cofanetto contenente la prima stagione completa.\n\"Un Natale da cani\".\nMarge domanda ai figli cosa vorrebbero ricevere per Natale: Lisa chiede un pony, mentre Bart un tatuaggio. Arrivati al centro commerciale per comperare i regali, Bart scopre un negozio di tatuaggi e mente sulla propria et\u00e0 per farsene fare uno con la scritta \u00abmother\u00bb (mamma). La madre per\u00f2 lo sorprende a met\u00e0 del lavoro, lo trascina e, per far rimuovere il tatuaggio incompleto (\u00abmoth\u00bb, cio\u00e8 tarma), spende tutti i risparmi della famiglia, pensando di usare per gli acquisti natalizi la tredicesima di Homer. Ma c'\u00e8 un inconveniente: il signor Burns non concede alcuna tredicesima ai suoi impiegati. Rimasto dunque senza soldi per i regali, Homer si trova un lavoro come Babbo Natale ai grandi magazzini. Qui si imbatte in Bart: il figlio gli strappa la barba dal viso, rivelando a tutti la sua vera identit\u00e0. Homer si ritrova senza lavoro e con solo tredici dollari raccolti. Dopo aver ricevuto una soffiata da Barney Gumble, Homer decide di portare Bart al cinodromo, dove per\u00f2 scommette su un altro cane, \u00abPiccolo Aiutante di Babbo Natale\u00bb, che per\u00f2 arriva ultimo. Mentre Homer e Bart avviliti lasciano la pista, Piccolo Aiutante di Babbo Natale viene cacciato dal suo proprietario in seguito all'ennesima sconfitta. Homer, seppur riluttante, accetta di prenderlo con s\u00e9 e portarlo a casa. La coppia si avvia con il cane e Homer \u00e8 pronto ad annunciare alla famiglia che non ci sar\u00e0 alcun Natale. Ma al loro arrivo, Marge e Lisa scambiano il cane per un regalo e tutti festeggiano.\n\"Bart, il genio\".\nDopo aver fatto arrabbiare Homer durante una partita a \"Scrabble\", Bart disegna un murale che mette in ridicolo il preside Skinner. Martin decide per\u00f2 di fare la spia, riferendo ci\u00f2 che sta facendo Bart a Skinner, che lo convoca nel suo ufficio il giorno stesso dopo la scuola. Entrato in classe, Bart scopre che la Scuola Elementare di Springfield ha preparato un test per valutare il quoziente intellettivo degli alunni per il quale non ha studiato. Trovandosi in difficolt\u00e0, decide di scambiare il suo test con quello di Martin. Quel pomeriggio, Homer, Marge e Bart sono nell'ufficio del preside che li avverte del murale disegnato da Bart ma il colloquio viene successivamente interrotto da Loren, lo psicologo scolastico, che informa Skinner e i signori Simpson che Bart ha preso il voto pi\u00f9 alto della classe nell'ultimo test d'intelligenza, proponendo di trasferirlo in un'accademia adatta agli allievi pi\u00f9 studiosi. Quando viene iscritto nella nuova scuola, le sue capacit\u00e0 vengono meno e viene deriso da tutti i compagni di classe, mentre Homer e Marge apprezzano la falsa bravura del figlio. Bart decide cos\u00ec di andare nella sua vecchia scuola a chiedere aiuto ai suoi ex compagni, ma questi lo scacciano via per averli abbandonati. Un giorno, dopo aver fallito un esperimento di chimica, il bambino confessa di aver imbrogliato al test dinanzi a Loren, che lo iscrive nuovamente alla sua vecchia scuola. Tornato a casa decide di confessare la sua marachella anche ad Homer dicendo d'altra parte che si \u00e8 divertito a passare questi giorni. Malgrado questo, un Homer inferocito insegue Bart per strangolarlo e addirittura picchia sulla porta della camera in cui si \u00e8 rinchiuso.\n\"L'odissea di Homer\".\nLa signora Kaprapall porta la classe di Bart in visita alla Centrale Nucleare di Springfield. Homer, nel frattempo, scorrazza in giro per l'impianto su un carrello elettrico nel tentativo di trovarli, ma si distrae dalla guida e si schianta contro una tubatura radioattiva, causando la chiusura della centrale. Homer viene licenziato per le sue ripetute violazioni delle norme di sicurezza. Depresso e, soprattutto, incapace di trovare un nuovo lavoro scrive una lettera di addio e se ne va di casa per gettarsi da un ponte. Lisa trova il biglietto e d\u00e0 l'allarme a tutta la famiglia. Marge e i figli accorrono per fermarlo e, mentre stanno attraversando la strada, rischiano di essere investiti da un camion. Homer, per\u00f2, evita la strage. Homer s'imbarca in una crociata per rendere pi\u00f9 sicure le strade di Springfield. Ovunque, vengono disposti rallentatori di velocit\u00e0, segnali stradali, poster per la sicurezza pubblica. Quando tutto ci\u00f2 comincia ad annoiarlo, Homer si scaglia contro la Centrale Nucleare, radunando la gente di Springfield sotto la sua bandiera. Burns decide di offrirgli il posto di supervisore alla sicurezza e un grosso aumento di stipendio. Homer accetta l'incarico e tranquillizza la gente con la promessa di garantire una Centrale Nucleare a prova di bomba...\n\"Amara casa mia\".\nDurante il picnic aziendale, Homer nota come le altre famiglie siano pi\u00f9 calme e felici della sua, dove i litigi sono all'ordine del giorno. Decide allora di portare la sua famiglia da Marvin Monroe, credendo di poterla cambiare per il meglio. Vende addirittura la TV per pagare la terapia familiare, creando malumore tra i componenti. La terapia si rivela un fallimento al punto che Marvin, in crisi di nervi, li rimborsa profumatamente pur di toglierseli dai piedi. Sulla via del ritorno, Marge asserisce che non c'\u00e8 niente da curare in loro e che l'unica cosa importante \u00e8 l'amore reciproco. Allora, i Simpson pensano di ricomprare il loro vecchio televisore, ma Homer lo definisce un valvolone e preferisce comprarne uno nuovo, grazie al generoso rimborso di Marvin.\n\"Bart, il grande\".\nBart, per difendere i dolcetti preparati da Lisa dalle prepotenze dei bulli della scuola, \u00e8 vittima di un pestaggio da parte di Nelson. Decide di rivolgersi a Homer per chiedere consigli su cosa fare per difendersi, ma scopre che il padre non sa cosa consigliargli. Ad aiutarlo sar\u00e0 invece Abraham che gli presenta Herman, esperto di strategie di guerriglia. Col suo aiuto, Bart organizza un esercito di bambini per combattere Nelson che alla fine verr\u00e0 sconfitto da un bombardamento di palloncini pieni d'acqua. Alla fine Herman fa firmare a Nelson un armistizio in cui gli viene impedito di picchiare e maltrattare Bart in futuro. L'episodio si conclude con un discorso di Bart sulla guerra rivolto al pubblico.\n\"Lisa sogna il blues\".\nNulla sembra andare per il verso giusto a Lisa, che cade in depressione. Riguadagner\u00e0 la felicit\u00e0 incontrando Gengive Sanguinanti Murphy, con il quale si ritrova ogni sera per raccontarsi la propria vita e suonare il sax, strumento detestato dalla famiglia perch\u00e9 considerato soltanto una fonte di assordante rumore.\n\"Il richiamo dei Simpson\".\nHomer decide di trascorrere un po' di tempo con la famiglia, noleggiando un camper e facendo una gita nei boschi. Homer, per\u00f2, non riesce a governare il mezzo e finisce fuori strada. I Simpson riescono a uscire dal camper che, un secondo dopo, cade in un burrone lasciando la famiglia senza viveri. Homer e Bart decidono di cercare aiuto, ma finiscono in una cascata e perdono i loro vestiti mentre Lisa e Marge si rivelano molto pi\u00f9 adatte alla vita nella foresta, costruendo un rifugio e accendendo un fuoco. Maggie, nel frattempo, viene rapita da alcuni orsi con i quali fa amicizia. Homer, cercando cibo, viene attaccato dalle api e, dopo essere caduto in una pozza di fango, viene scambiato per Bigfoot da dei turisti: i giornali cominciano a parlarne e le autorit\u00e0 lo catturano. Solo in seguito si scoprir\u00e0 il malinteso.\n\"La testa parlante\".\nDando ascolto ad alcuni teppisti, Bart decapita la statua di Jebediah. Il fatto crea rabbia e stupore tra i cittadini, determinati a ritrovare la testa e Bart che l'ha tolta. Quando Bart si rende conto dell'errore commesso, decide di rimettere a posto la testa insieme a Homer. I cittadini li vedono e cominciano a rincorrerli. Sembra ormai tutto perduto, ma Bart sale sulla statua e spiega ai cittadini che solo grazie a quest'atto vandalico, la citt\u00e0 ha ricominciato a interessarsi a Jebediah. I cittadini, commossi, decidono di perdonarlo.\n\"Nati per essere sfrenati\".\nPer il suo 34\u00ba compleanno Homer regala a Marge una palla da bowling, sicuro che Marge, non volendola, gliela lascer\u00e0 usare. Per ripicca Marge decide di imparare davvero a giocare a bowling e si fa dare lezioni da Jacques, che la corteggia e se ne innamora. Marge, per\u00f2, resta fedele a Homer e, quando Jacques la invita a casa sua, in un primo momento accetta, ma poi, sulla strada per l'appartamento, va alla centrale nucleare a trovare Homer.\n\"Homer in the Night\".\nBart compra tramite posta una macchina fotografica-spia, con la quale fotografa Homer mentre balla e si diverte con una danzatrice del ventre a una festa di addio al celibato. Marge lo scopre e medita di lasciare Homer per sempre. Lo obbliga quindi a cercare la danzatrice del ventre e a mostrare a Bart che le donne non sono solo oggetti.\n\"Cr\u00eapes alle cr\u00eapes, vino al vino\".\nMentre mostra le scuole elementari di Springfield a sua madre, Skinner incontra Bart e i suoi amici. Quando la signora Skinner si allontana per andare in bagno, Bart butta un petardo nel water e poi tira l'acqua. Esplodendo, il petardo fa saltare in aria la madre di Skinner. Esasperato dal diabolico comportamento di Bart, Skinner riesce a convincere Homer e Marge ad aderire a un programma di scambio degli studenti. Aspettandosi una grandiosa vacanza, Bart parte entusiasta per la Francia, mentre i Simpson danno il benvenuto ad Adil, dell'Albania. Bart arriva a Parigi solo per scoprire che i suoi ospitanti, Ugolin e Cesar, vogliono schiavizzarlo. A Springfield intanto Adil chiede a Homer di fargli visitare la centrale nucleare. Una volta dentro, fotografa le apparecchiature e, di nascosto, trasmette le informazioni in Albania. Ugolin e Cesar obbligano Bart a sperimentare il loro vino allungato con l'antigelo per vedere se \u00e8 velenoso. Quando lo mandano a comprare altro antigelo, Bart riesce a parlare in francese e a chiedere aiuto a un poliziotto. Nel frattempo, l'FBI rintraccia i segnali via satellite usati da Adil per trasmettere il materiale segreto e lo arresta. Stessa sorte tocca in Francia agli aguzzini di Bart, che viene acclamato per aver salvato il prezioso vino francese.\n\"Krusty va al fresco\".\nHomer va al Jet Market per comprare del gelato per una serata in famiglia. Diventa, per\u00f2, il testimone di una rapina da parte di Krusty, che Bart adora. Essendo stato ripreso dal video della sorveglianza e con la testimonianza di Homer, Krusty viene arrestato. Nel frattempo, Bob ha preso il suo posto e inizia a condurre uno show nel quale legge brani tratti da famosi libri e dedica parte del programma a istruire i ragazzi. Bart e Lisa non riescono a credere che Krusty abbia fatto questo. Vanno cos\u00ec a parlare con Bob, che regala loro due biglietti per il suo show. Mentre partecipano al programma, Bart rivela quanto hanno scoperto: nel video della sorveglianza Krusty usava un forno a microonde e leggeva la rivista letteraria Springfield \"Review of Books\", due attivit\u00e0 che non poteva svolgere in quanto ha un pacemaker ed \u00e8 analfabeta. Bob liquida le prove dicendo che Krusty non era solito ascoltare il medico e che per leggere lo Springfield \"Review of Books\" non serve saper leggere. All'improvviso Bart si rende conto che Bob \u00e8 il rapinatore. La polizia arresta Bob, che confessa di avere incastrato Krusty perch\u00e9 per anni gli ha fatto fare i lavori peggiori e le gag pi\u00f9 pericolose e umilianti. Nel frattempo Krusty viene liberato e riceve le scuse di Homer per averlo ingiustamente giudicato.\n\"Sola, senza amore\".\nMarge \u00e8 molto insoddisfatta del proprio matrimonio: la famiglia non la ringrazia mai e sembra che Homer nemmeno la veda. Cos\u00ec decide di chiamare Marvin e gli parla dei suoi problemi: Marvin le dice che deve metterci una pietra sopra e troncare la relazione. Homer al lavoro sente la telefonata alla radio e, consigliato da Boe, per rimediare le offre dei fiori e la porta fuori a cena per poi passare la notte in hotel. Bart, Lisa e Maggie nel frattempo vengono lasciati soli con Coz. Alla televisione, Lisa e Bart vedono il profilo di Coz e capiscono che \u00e8 ricercata dalla polizia. I ragazzi riescono a catturarla, ma quando i genitori ritornano la liberano, pensando che i figli avessero giocato a Coz un tiro mancino. La polizia e la televisione arrivano a casa Simpson e Homer si rende conto del madornale errore, facendo una figuraccia davanti alla TV nazionale."}
{"id": "1546309", "revid": "1318658", "url": "https://it.wikipedia.org/wiki?curid=1546309", "title": "Mamerco Emilio Lepido Liviano", "text": "Biografia.\nEra fratello di Marco Livio Druso, che ricopr\u00ec la carica di tribuno e figlio di Marco Livio Druso, che invece ricopr\u00ec la carica di console. Fu adottato dalla famiglia degli \"Aemilii Lepidi\".\nDopo la morte del fratello prese il suo posto nel collegio pontificio, nel 91 a.C. circa. In seguito combatt\u00e9 valorosamente nella Guerra sociale, forse come legato di Quinto Cecilio Metello Pio. In questi anni ottenne numerose vittorie e gli venne attribuita l'uccisione di Quinto Poppedio Silone, il generale dei Marsi, nell'assedio di Venusia.\nSpos\u00f2 Cornelia Silla, figlia di Lucio Cornelio Silla, il famoso dittatore.\nDopo aver tentato l'elezione a pretore invano, ritent\u00f2 stavolta con successo nell'81 a.C.. Poi si candid\u00f2 alle elezioni consolari del 77 a.C., vincendo solo dopo la rinuncia di Gaio Scribonio Curione, insieme a Decimo Giunio Bruto. N\u00e9 Liviano n\u00e9 Bruto accettarono un incarico proconsolare nella guerra sertoriana in aiuto di Metello Pio e non ci sono testimonianze di province lasciate a loro dopo il mandato.\nIn seguito Liviano fu probabilmente un promagistrato di Marco Antonio Cretico, nel compito di liberare il Mediterraneo dai pirati. In seguito potrebbe essere stato \"princeps senatus\" nel 70 a.C., ma non si hanno conferme effettive. Fu testimone contro Cetego nel 65 a.C. durante la prima congiura di Catilina."}
{"id": "1546314", "revid": "125654339", "url": "https://it.wikipedia.org/wiki?curid=1546314", "title": "Liberi armati pericolosi", "text": "Liberi armati pericolosi \u00e8 un film poliziottesco del 1976 diretto da Romolo Guerrieri, tratto da un racconto di Giorgio Scerbanenco.\nSegn\u00f2 il debutto cinematografico di Diego Abatantuono.\nLa trama.\n\"Il biondo\", \"Gi\u00f2\" e \"Luis\" sono amici di buona famiglia della borghesia milanese. Per vincere la noia si danno a una serie di bravate via via sempre pi\u00f9 pericolose, dal furto all'aggressione, dalla rapina fino all'omicidio. I tre per\u00f2 non sono in grado di nascondere bene le loro tracce, e in breve tempo la polizia li individua: inizia un lungo inseguimento per la campagna lombarda, con i tre ragazzi che si trascinano dietro anche Lea, ragazza di \"Luis\".\nDistribuzione.\nIl film venne distribuito nel circuito cinematografico italiano il 2 settembre del 1976.\nAccoglienza.\n\"Liberi armati pericolosi\" incass\u00f2 856.779.300 lire dell'epoca."}
{"id": "1546315", "revid": "1781667", "url": "https://it.wikipedia.org/wiki?curid=1546315", "title": "Radva\u0148 nad Laborcom", "text": "Radva\u0148 nad Laborcom (, , in ruteno \"Radvan\") \u00e8 un comune della Slovacchia facente parte del distretto di Medzilaborce, nella regione di Pre\u0161ov.\nIl comune di Radva\u0148 nad Laborcom \u00e8 sorto nel 1967 per l'unione dei due preesistenti comuni di \"Vy\u0161n\u00e1 Radva\u0148\" e \"Ni\u017en\u00e1 Radva\u0148\". \"Ni\u017en\u00e1 Radva\u0148\" viene menzionata per la prima volta nel 1440 quando apparteneva ai conti Szerdahely. Nel 1475 pass\u00f2 ai conti Izbugyay e nel 1550 ai Drugeth. Nel XVII secolo entr\u00f2 a far parte dei possedimenti dei conti Kazinczy, poi dei Szirmay e infine di quelli dei Desseffwy. \"Vy\u0161n\u00e1 Radva\u0148\" \u00e8 citata per la prima volta nel 1470 come feudo degli Izbugyay. Nel XIX secolo pass\u00f2 ai conti Andr\u00e1ssy che lo detennero per circa un secolo."}
{"id": "1546316", "revid": "38120", "url": "https://it.wikipedia.org/wiki?curid=1546316", "title": "Looney Tunes - Back in Action", "text": ""}
{"id": "1546324", "revid": "767487", "url": "https://it.wikipedia.org/wiki?curid=1546324", "title": "Pirata Tour '90", "text": "Pirata Tour '90 \u00e8 un video live del gruppo musicale rock italiano Litfiba realizzato durante il tour '90 di Pirata.\nVideoclip.\nIl video \u00e8 stato interamente ripreso dalla regia di \"Enrico Porreca\" durante il concerto tenuto dal gruppo il 25 marzo 1990 presso il palasport di Santeramo in Colle."}
{"id": "1546325", "revid": "287204", "url": "https://it.wikipedia.org/wiki?curid=1546325", "title": "Julia Taylor", "text": "Carriera.\nHa lavorato soprattutto per la Private Media Group con la quale ha girato i suoi film pi\u00f9 conosciuti nel ruolo di Cleopatra in \"Private Gold #61: Cleopatra\" e \"Private Gold #64: Cleopatra #2 \u2013 The Legend of Eros\", diretti dal regista italiano Antonio Adamo.\nTra i suoi film troviamo \"Emotions\", (2003) un video di cui lei \u00e8 co-protagonista insieme a Sandy, diretto da J.F. Romagnoli e distribuito dalla Preziosa di Roma.\nNel marzo 2006 ha vinto il premio Gran Prixx Misex."}
{"id": "1546326", "revid": "115811243", "url": "https://it.wikipedia.org/wiki?curid=1546326", "title": "Repejov", "text": "Repejov (in tedesco \"Repau\", in ungherese \"Repej\u0151\", in ruteno \"Repejiv\") \u00e8 un comune della Slovacchia facente parte del distretto di Medzilaborce, nella regione di Pre\u0161ov.\nDel comune di Repejov fa parte dal 1964 anche la frazione di Pravrovce (in tedesco \"Praurotz\" , in ungherese \"Jobbos\", in ruteno \"Pravrivcy\"), le cui prime attestazioni scritte si ebbero nel 1408.\nRepejov viene menzionato per la prima volta nel 1454 come feudo della Signoria di Stropkov.\nNel XVI secolo pass\u00f2 alla Signoria di Humenn\u00e9 e nel XVIII secolo ai conti Szirmay.\nAppartenne poi alle famiglie Dessewffyovcov e, nel XIX secolo, Ru\u017ei\u010dkovcom.\nNella seconda met\u00e0 del XIX secolo subisce una forte emigrazione.\nDurante l'offensiva russa nella prima guerra mondiale, tra il 1914 ed il 1915 venne distrutto dai combattimenti.\nL'economia di Repejov \u00e8 essenzialmente agroforestale.\nA Repejov sorgono 2 chiese greco-cattoliche di architettura barocca-classica.\nInoltre, nel territorio comunale sorgono 2 cimiteri di guerra:"}
{"id": "1546327", "revid": "287204", "url": "https://it.wikipedia.org/wiki?curid=1546327", "title": "Tommaso Antici", "text": "Papa Pio VI lo cre\u00f2 cardinale presbitero nel concistoro del 30 marzo 1789 con il titolo di Santa Maria in Trastevere.\nFu camerlengo del Sacro Collegio Cardinalizio (1793-1794) e prefetto della Sacra Congregazione del Concilio (1795-1798)."}
{"id": "1546330", "revid": "1573940", "url": "https://it.wikipedia.org/wiki?curid=1546330", "title": "Silent M\u00f6bius", "text": " \u00e8 un manga di fantascienza scritto e disegnato da Kia Asamiya nel 1988, da cui sono stati tratti due film e una serie televisiva anime.\nIn Italia il manga \u00e8 stato edito dalla Marvel Manga, ma interrotto a pubblicazione in corso, e successivamente ripubblicato dalla d/visual, mentre gli anime sono tuttora inediti.\nTrama.\nGiappone 1999, Gigelf Liqueur, aiutato dalla Gilda dei Maghi, mise in moto un piano per aprire un cancello tra la Terra e il mondo di Nemesis.\nTokyo, 2027. Da quattro anni \u00e8 stata costituita l'AMP (Attacked Mystificated Police), una divisione della polizia creata per prevenire e combattere le demoniache presenze che stanno minacciando la stessa sopravvivenza della megalopoli. Katsumi, Kiddy, Nami, Lebia, Yuki e Rally sono le sei giovani poliziotte dotate di facolt\u00e0 paranormali e capacit\u00e0 telecinetiche, che compongono questa particolarissima squadra di polizia.\nPersonaggi.\nRally Cheyenne\n\"Doppiata da Toshiko Fujita\"\nHa fondato il DPP, che dirige tuttora. Data e luogo di nascita sono avvolti nel mistero, cos\u00ec come sono sconosciuti alle altre componenti del gruppo alcuni fatti del suo passato. Solo la madre era umana, mentre il padre era un'entit\u00e0. Proprio perch\u00e9 figlia di due mondi differenti e a conoscenza delle devastazioni che le entit\u00e0 potrebbero scatenare sulla Terra, Rally decise di fondare il DPP allo scopo di fermare gli invasori.\nLebia Maverick\n\"Doppiata da Miho Nagahori\"\n\u00c8 la seconda in comando del DPP. Nata nel 2001 a Los Angeles \u00e8 un'esperta di elettronica. Inoltre essendo una \"visionaria\", ha la capacit\u00e0 di percepire i cambiamenti negli impulsi elettrici e di viaggiare con la mente all'interno delle reti computerizzate. Inventore e scienziato, Lebia ha creato i tre computer semi-senzienti del DPP chiamati Huey, Duey e Lewey (i nomi americani dei disneyani Qui, Quo Qua!).\nKiddy Phenil\n\"Doppiata da Hiromi Tsuru\"\nAustraliana, \u00e8 nata nel 2005. Precedentemente detective di polizia, Kiddy ha riportato gravissimi danni fisici nel tentativo di arrestare il Megadyne (umanoide artificiale impiegato nei combattimenti o nei lavori pesanti) n.2035818, in seguito conosciuto come Fila, motivo per cui il 70% del suo corpo \u00e8 stato ricostruito ciberneticamente. Ci\u00f2 le conferisce una forza sovrumana, utilissima quando si tratta di combattere i pericolosissimi avversari del DPP, ma decisamente d'impiccio quando si tratta di relazionarsi con i comuni esseri umani, con conseguenti problemi psicologici.\nNami Yamigumo\n\"Doppiata da Chieko Honda\"\n\u00c8 nata nel 2008 in Giappone. Nami \u00e8 la pi\u00f9 giovane componente del clan Yamigumo che vanta stretti ed ancestrali legami con la religione shintoista. Alta sacerdotessa dotata di vari strumenti magici, tra cui uno speciale pugnale divino dai poteri del Kirin (il Signore di tutte le bestie). Nami mette le sue capacit\u00e0 al servizio del DPP. Ha una personalit\u00e0 estremamente tranquilla e dolce, e rispetto alle compagne sembra decisamente incline alle faccende femminili.\nKatsumi Liquer\n\"Doppiata da Naoko Matsui\"\nHawaiiana, nata nel 2006, \u00e8 dotata di incredibili poteri magici ereditati dal padre, lo stregone Gigelf Liquer (responsabile tra l'altro dell'arrivo delle entit\u00e0 sulla Terra), e dalla madre Fuyuka, sacrificatasi per salvare la vita della figlia. Inoltre Katsumi possiede Grospoliner, potentissima spada senziente gi\u00e0 appartenuta al padre, che non esita a usare in combattimento. Molto del passato oscuro di Katsumi viene rivelato, anche a lei stessa, col procedere degli eventi.\nYuki Saiko\n\"Doppiata da Maya Okamoto\"\n\u00c8 la componente pi\u00f9 giovane del DPP (\u00e8 nata infatti nel 2010 in Giappone) ed \u00e8 considerata la mascotte del gruppo. Frutto di esperimenti genetici, Yuki \u00e8 una esper, possiede cio\u00e8 spiccati poteri psichici, tra i quali la telepatia e la capacit\u00e0 di respingere un attacco, incrementandone la forza, contro l'aggressore che lo ha lanciato. A volte i suoi poteri si manifestano senza il suo controllo. Come Nami Yamigumo, anche Yuki \u00e8 di carattere tranquillo e socievole, anche se pi\u00f9 frivolo e spensierato.\nMana Isozaki\n\"Doppiata da Mami Koyama\"\nUnitasi all'AMP in seguito agli altri membri, Mana \u00e8 il comandante delle operazioni giornaliere ed \u00e8 diretta sottoposta di Rally. Fredda ed inscrutabile, Mana tiene segreti i propri sentimenti anche con i membri della propria squadra. Lucida e calcolatrice, Mana \u00e8 un'ottima stratega nonch\u00e9 una grande combattente.\nCheng Lum\n\"Doppiata da Akiko Hiramatsu\"\nUltima persona ad essersi unita all'AMP, Lum Cheng \u00e8 una ragazza cinese vivace e piena di vitalit\u00e0. Come le altre \u00e8 dotata di facolt\u00e0 psichiche che la rendono adatta a questo lavoro, bench\u00e9 sia ancora troppo giovane per gestire pienamente il proprio potere. Katsumi le fa un po' da tutrice, tenendola sotto controlla ed istruendola all'uso dei propri poteri.\nFilm.\nSono stai prodotti due film d'animazione, inediti al giorno d'oggi in Italia.\nSilent Mobius The Motion Picture.\nTokyo, 2066. Da quattro anni \u00e8 stata costituita l'AMP (Attacked Mystification Police), una divisione della polizia creata per prevenire e combattere le demoniache presenze che stanno minacciando la stessa sopravvivenza della megalopoli. Katsumi, Kiddy, Nami, Lebia, Yuki e Rally sono le sei giovani poliziotte dotate di facolt\u00e0 paranormali e capacit\u00e0 telecinetiche, che compongono questa particolarissima squadra di polizia. In questo film, assistiamo alla lotta di Katsumi Liquer contro un potente demone che gi\u00e0 precedentemente aveva dato del filo da torcere alla famiglia di Katsumi. Armata della sua Grosperliner, la spada magica anti-demoni, che fu di suo padre, Katsumi sconfigger\u00e0 il mostro e riporter\u00e0 la pace in citt\u00e0, guadagnandosi a pieno titolo l'entrata definitiva all'interno dell'AMPD.\nSilent Mobius The Motion Picture 2.\nPrequel del primo film e della serie, il film inizia con Katsumi Liquer sulla tomba della madre Fuyuka, sacrificatasi per salvarla. Dopo aver assistito all'incidente di una donna e della propria figlioletta, che le riporta in mente il proprio passato, Katsumi sviene e viene scorsa dalla giovane Yuki, che diventer\u00e0 la sua migliore amica. Ma i guai non sono finiti: le entit\u00e0 scacciate dal padre di Katsumi, Gigelf Liquer, vogliono prendersi la propria vendetta sulla ragazza. Attaccata da orribili mostri, a salvare Katsumi arrivano due membri del DPP Kiddy e Nami, ma l'esito del combattimento viene capovolto dalla stessa Katsumi, che presa coscienza del proprio potere lo utilizza per distruggere l'entit\u00e0. Katsumi e Yuki decidono quindi di entrare a far parte del DPP per dare vita alla formazione finale del corpo speciale."}
{"id": "1546333", "revid": "74801", "url": "https://it.wikipedia.org/wiki?curid=1546333", "title": "Herbert Lang", "text": "Lang nacque a Oehringen, nel W\u00fcrttemberg, in Germania. Il suo interesse infantile per la natura lo port\u00f2 a trovare un impiego come tassidermista e, in seguito, a lavorare al museo di storia naturale dell'universit\u00e0 di Zurigo.\nNel 1903, Lang, ventiquattrenne, emigr\u00f2 negli U.S.A. e cominci\u00f2 a lavorare all'American Museum. Comp\u00ec la sua prima spedizione sul campo in Kenya nel 1906, ritornando con 178 esemplari di mammiferi e 232 di uccelli. \nDopo il successo di questa spedizione, Lang venne incaricato dal museo ad effettuare delle spedizioni in Congo, che continuarono fino allo scoppio della prima guerra mondiale nel 1914. Nel 1919, divenne Assistente Curatore del Dipartimento di Mammalogia del museo.\nLang ritorn\u00f2 in Africa, accompagnato da Rudyerd Boulton, nel 1925, e raccolse 1200 esemplari di mammiferi, tra cui la rara antilope nera gigante. Nel 1935, spos\u00f2 la vedova di un caro amico."}
{"id": "1546334", "revid": "92719", "url": "https://it.wikipedia.org/wiki?curid=1546334", "title": "Oehringen", "text": ""}
{"id": "1546335", "revid": "1705798", "url": "https://it.wikipedia.org/wiki?curid=1546335", "title": "Conti e duchi di Montpensier", "text": "Il seguente \u00e8 un elenco dei vari nobili proprietari di Montpensier, prima signori, poi conti e infine duchi.\nSignori.\nCasato di Thiern.\nNel XII secolo, Montpensier apparteneva ad un certo Guy de Thiern.\n?-? : Guy di Thiern\n?-? : Agnese di Thiern, figlia di Guy.\nCasato di Beaujeu.\n?-1216: Guichard I (\u2020 1216), sire di Beaujeu (Guichard IV), figlio di Umberto e Alice;\n1401-1416:\n1216-1256: Guichard II (\u2020 1256), figlio di Guichard I;\n1256-1285: Umberto II (\u2020 1285), figlio di Guichard II.\n1285-1308: Giovanna I (\u2020 1308), figlia di Umberto II;\nCasato capetingio di Dreux.\n1308-1329: Roberto (1293 \u2020 1329), figlio di Giovanna I e Giovanni di Dreux;\n1329-1331: Giovanni I (1295 \u2020 1331), figlio di Giovanna I e Giovanni, fratello di Roberto;\n1331-1345: Pietro, (1298 \u2020 1345), figlio di Giovanna I e Giovanni, fratello di Roberto e Giovanni II;\n1345-1346: Giovanna II, (1345 \u2020 1346), figlia di Pietro; eredit\u00f2 i possedimenti di suo padre quand'era in fasce, ed ella stessa mor\u00ec ad un anno d'et\u00e0.\nCasato di Ventadour.\n1346-1384: Bernardo di Ventadour, figlio di Ebles VIII, visconte di Ventadour e Marguerite de Beaujeu, figlia a sua volta di Louis di Beaujeu (\u2020 1280) signore di Montferrand, fratello di Umberto II.\nBernardo vendette Montpensier a Giovanni di Francia, duca di Berry, figlio di Giovanni II di Francia e Bonne di Lussemburgo. Montpensier fu allora fatto contea.\nConti.\nCasato di Valois-Berry.\n1384 - 1386: Giovanni II;\n1386-1401: Giovanni III (1363 \u2020 1401), figlio di Giovanni di Berry, morto senza eredi.\n1401 - 1416: ancora Giovanni II.\n1416-1434: Maria di Berry (v. 1375-1434), anche duchessa d'Alvernia, figlia di Giovanni II.\nCasato dei Borbone.\n1434-1486: Luigi I il Buono, figlio di Giovanni I di Borbone e Maria di Berry;\n1486-1496: Gilberto (1443 \u2020 1496), conte di Montpensier e delfino d'Alvernia, figlio di Luigi I e Gabrielle;\n1496-1501: Luigi II (1483 \u2020 1501), figlio di Gilberto.\n1501-1525: Carlo (1490 \u2020 1527), connestabile di Borbone;\nDopo il tradimento di Carlo, Montpensier fu confiscato e poi restituito alla sorella del connestabile. Fu allora elevato a ducato.\nDuchi.\nCasato di Borbone-Montpensier.\n1539-1561: Luisa (1484 \u2020 1561), figlia di Gilberto;\nCasato di Borbone-Vend\u00f4me.\n1561-1582: Luigi III (1513 \u2020 1582), figlio di Luisa e Luigi;\n1582-1592: Francesco (1542-1592), figlio di Luigi III e Jacqueline.\n1592-1608: Enrico (1573-1608), figlio di Francesco.\n1608-1627: Maria (1605-1627), figlia di Enrico;\n1627-1693: Anna (1627 \u2020 1693), figlia di Maria e Gastone.\nAlla morte di Anna, Montpensier torn\u00f2 alla corona. Fu dato poi a Filippo I d'Orl\u00e9ans e si trasmetter\u00e0 con i duchi d'Orl\u00e9ans."}
{"id": "1546336", "revid": "287204", "url": "https://it.wikipedia.org/wiki?curid=1546336", "title": "N132D", "text": "N132D \u00e8 una nebulosa diffusa visibile nella Grande Nube di Magellano, nella costellazione del Dorado.\nSi tratta di un notevole resto di supernova; si individua nei pressi del centro della galassia, 1,5 gradi ad ovest della Nebulosa Tarantola. La nebulosa emette raggi X, e la sua materia viaggia alla velocit\u00e0 di 2000\u00a0km/s. Dista dal Sole 163 000 anni-luce."}
{"id": "1546340", "revid": "767487", "url": "https://it.wikipedia.org/wiki?curid=1546340", "title": "Ro\u0161kovce", "text": "Ro\u0161kovce (in tedesco \"Roschkotz\", in ungherese \"Rosk\u00f3c\", in ruteno \"Ro\u0161okiv\u010dy\") \u00e8 un comune della Slovacchia facente parte del distretto di Medzilaborce, nella regione di Pre\u0161ov.\nRo\u0161kovce viene citato per la prima volta nel 1478 con il nome di \"Roskocz\" quale possedimento della Signoria di Humenn\u00e9. Nel XVII secolo pass\u00f2 K\u00e9ry, una famiglia di latifondisti. "}
{"id": "1546345", "revid": "144796", "url": "https://it.wikipedia.org/wiki?curid=1546345", "title": "Museo Privato &quot;villa Pisani Dossi&quot; di Corbetta", "text": ""}
{"id": "1546349", "revid": "830939", "url": "https://it.wikipedia.org/wiki?curid=1546349", "title": "Teoria della linea", "text": "La cosiddetta Teoria della linea, esposta da Platone nel dialogo la \"Repubblica\" nel libro VI (509d-511e), esplica il rapporto tra la filosofia ed il suo metodo specifico e le altre cosiddette scienze con i propri.\nCon questa teoria, Platone vuole sancire l'enorme differenza tra il mondo dell'opinione, e quello della verit\u00e0, tra il sensibile e l'intelligibile, e la differenza metodologica da adottare per ottenere l'ascensione dialettica dalla conoscenza dal mondo del materiale a quello razionale.\nImmaginiamo un segmento bisecato, rappresentante il mondo visibile da una parte (A-C), e il mondo intelligibile dall'altra (C-E). Questi due segmenti sono disuguali in quanto aventi due diversi gradi di chiarezza, quello del mondo intellegibile e quello del mondo sensibile. Platone non si esprime sulla lunghezza relativa dei segmenti. \nSuddividiamo poi ulteriormente i due segmenti, in modo da ottenere quattro parti. \nSecondo Platone la conoscenza si articola in 2 stadi:\nL'opinione a propria volta si divide in \"immaginazione\" () e \"credenza\" (), mentre la scienza si divide in \"ragione discorsiva\" () e \"intellezione\" (). Si ottiene cos\u00ec la seguente scala ascendente:"}
{"id": "1546350", "revid": "74801", "url": "https://it.wikipedia.org/wiki?curid=1546350", "title": "Robert Indiana", "text": "Indiana si trasfer\u00ec a New York nel 1954 e si un\u00ec al movimento della Pop Art, usando caratteristici disegni di immagini per realizzare approcci di arte commerciale mescolati con l'esistenzialismo, che evolsero gradualmente verso ci\u00f2 che Indiana chiama \"poesie scultoree\". L'opera di Indiana spesso consiste di immagini audaci, semplici, iconiche, in particolare numeri e parole brevi come \"EAT\", \"HUG\" e \"LOVE\". \u00c8 noto anche per aver dipinto lo straordinario campo da pallacanestro un tempo usato dai Milwaukee Bucks nel palazzetto dello sport di quella citt\u00e0, lo U.S. Cellular Arena, con una grande forma ad M che occupa le due met\u00e0 del campo. La sua scultura nell'atrio del grattacielo Taipei 101, chiamata \"1-0\" (2002, alluminio), usa numeri multicolori per suggerire la conduzione del commercio mondiale e i modelli della vita umana.\nIndiana \u00e8 stato scenografo e costumista teatrale, come nella produzione realizzata nel 1976 dalla Santa Fe Opera de \"La madre di tutti noi\" (\"The Mother of Us All\") di Virgil Thomson, basata sulla vita della suffragetta statunitense Susan B. Anthony. Dopo gli attentati dell'11 settembre 2001, Indiana produsse una serie di \"Dipinti della pace \" (\"Peace Paintings\"), che furono esposti a New York nel 2004.\nIndiana visse come residente nella citt\u00e0 isola di Vinalhaven, Maine, dal 1978. Apparve nel film \"Eat\" (1964) di Andy Warhol, che consiste in un'unica ripresa da 45 minuti di Indiana che mangia un fungo.\nLOVE.\nL'immagine pi\u00f9 nota tra quelle realizzate da Indiana \u00e8 senza dubbio la parola \"love\" (\"amore\") a lettere maiuscole, disposte in un quadrato con la lettera \"O\" inclinata. Questa immagine, creata dapprima per una cartolina natalizia per il Museum of Modern Art nel 1964, fu inclusa nel 1973 su un francobollo celebrativo da otto centesimi emesso dal Servizio postale degli Stati Uniti, il primo della loro serie regolare di \"love stamps\".\nVersioni scultoree di questa immagine sono state installate nei seguenti luoghi degli Stati Uniti: \nFuori dagli Stati Uniti versioni scultoree dell'immagine di Indiana sono state installate nei seguenti luoghi:\nUna scultura di Indiana raffigurante la parola ebraica per \"amore\" (\"ahava\") \u00e8 in mostra all'Israel Museum a Gerusalemme, Israele\nLa questione dei diritti d'autore.\nIndiana non riusc\u00ec a registrare i diritti d'autore per la sua immagine e pertanto trov\u00f2 difficolt\u00e0 a scoraggiarne l'uso non autorizzato. L'immagine \u00e8 stata riprodotta e parodiata innumerevoli volte in sculture, manifesti e soprammobili da tavolo tridimensionali. Ne sono state fatte versioni in ebraico, cinese e spagnolo. Essa influenz\u00f2 fortemente la copertina originale del libro per il romanzo \"Love Story\" di Erich Segal. Una parodia apparve sulla copertina di un album dei Rage Against the Machine, \"Renegades\", come anche sulla copertina per il singolo degli Oasis 'Little by Little', dall'album del 2002 \"Heathen Chemistry,\" e nella copertina dell'album \"Il primo bacio sulla Luna\" di Cesare Cremonini. L'artista londinese D*Face ha recentemente parodiato l'immagine rendendo la parola \"hate\" (cio\u00e8 \"odio\") con la \"A\" rovesciata. L'artista belga Eddy Gabriel ne ha fatto un'altra versione usando la parola \"lost\" (\"perduto\"). Evan Greenfield ha aggiornato la scultura con la sua scultura \"I'm Lovin' It\".\nLa cultura dello skateboard.\nL'emblema LOVE \u00e8 stato adottato dai praticanti di skateboard e appare frequentemente nelle riviste e nei video di questa disciplina. Dopo che la pratica dello skateboard \u00e8 stata bandita nel LOVE Park di Filadelfia, l'emblema \u00e8 stato utilizzato dalle organizzazioni che si oppongono al bando."}
{"id": "1546351", "revid": "66387", "url": "https://it.wikipedia.org/wiki?curid=1546351", "title": "Forze armate", "text": ""}
{"id": "1546354", "revid": "647919", "url": "https://it.wikipedia.org/wiki?curid=1546354", "title": "Duca di Montpensier", "text": ""}
{"id": "1546358", "revid": "2028514", "url": "https://it.wikipedia.org/wiki?curid=1546358", "title": "Som uzbeko", "text": "Il som (so\u2018m in alfabeto latino, \u0441\u045e\u043c in quello cirillico) \u00e8 la valuta dell'Uzbekistan. Il codice ISO 4217 \u00e8 UZS.\nEtimologia.\nLa parola \"som\" significa \"puro\" in kazako, kirghiso e usbeko, e anche in diverse altre lingue turche.\nPrimo som.\nCome altre ex-repubbliche sovietiche, l'Uzbekistan ha continuato per un certo tempo ad usare il rublo sovietico anche dopo l'indipendenza. Il 26 luglio 1993 \u00e8 stata emessa una nuova serie di rubli russi e il vecchio rublo sovietico \u00e8 uscito di corso in Russia.\nAlcuni degli stati avevano gi\u00e0 una loro moneta prima del cambiamento, alcuni decisero di continuare ad usare il vecchio rublo, altri ancora di usare sia il rublo pre-1993 che il nuovo rublo russo. Secondo le \"Tables of modern monetary history: Asia\" entrambe le monete, il vecchio e il nuovo rublo furono usati in Uzbekistan.\nL'Uzbekistan sostitu\u00ec il rublo con il som il 15 novembre 1993.\nIn questa prima versione del som non furono emesse frazioni e furono prodotte esclusivamente banconote da 1, 3, 5, 10, 25, 50, 100, 200, 500, 1000, 5000 e 10000 som.\nPoich\u00e9 era considerata una valuta provvisoria, il disegno delle banconote era semplice. Tutte le banconote mostravano lo stemma dell'Uzbekistan sul fronte e una architettura islamica al rovescio, differenziandosi solo per colore e valore.\nSecondo som.\nIl 1\u00ba luglio 1994 fu introdotto un secondo som con un tasso di cambio di 1 nuovo som = 1000 vecchi som. Questo secondo som \u00e8 ora suddiviso in 100 \"tiyin\". Al momento della sua introduzione un dollaro statunitense era pari a 7 som.\nInflazione.\nFino al 2013, il massimo taglio in valuta uzbeka era la banconota da 1000 som, che valeva circa 0,50\u20ac: un gran numero di banconote era necessario per fare la spesa o pagare le bollette.\nDal 2017 \u00e8 stata introdotta la banconota da 50.000 som (che nel 2018 valeva circa 5,50\u20ac), che ha migliorato la situazione. Tuttavia, la pi\u00f9 piccola moneta circolante, quella da 1 tiyin, era la moneta meno preziosa del mondo, occorrendone circa 3000 per arrivare al valore di 0,01\u20ac. Monete e banconote di valore inferiore a 25 sono diventate rare.\nL'inflazione galoppante \u00e8 un tema costante della politica uzbeka, per questa ragione il governo temporeggia nell'emissione di banconote di taglio pi\u00f9 grande.\nRiforma del 2017.\nIl 2 settembre 2017, il presidente dell'Uzbekistan Shavkat Mirziyoyev ha emanato un decreto contenente \"Misure prioritarie per la liberalizzazione delle politiche di cambio delle valute straniere'\". La riforma \u00e8 entrata in vigore il 5 settembre 2017. Il som \u00e8 stato svincolato dal tasso di cambio fisso contro il dollaro statunitense e ha un tasso di cambio variabile. Come conseguenza il tasso \u00e8 passato da 4.210 som per 1 dollaro a 8.100 som per 1 dollaro, ancora meno del tasso del mercato nero (ampiamente usato fino ad allora in Uzbekistan), che era pari a 7.700 som per 1 dollaro. Con il decreto sono state abolite tutte le restrizioni all'acquisto di valute straniere da parte di aziende e privati.\nMonete.\nPer il secondo \"som\" sono state coniate 2 serie di monete.\nPossono essere facilmente distinte per l'alfabeto usato per scrivere in usbeco. La prima serie reca l'alfabeto cirillico, mentre la seconda \u00e8 scritta in alfabeto latino."}
{"id": "1546362", "revid": "66124", "url": "https://it.wikipedia.org/wiki?curid=1546362", "title": "Asatte no h\u014dk\u014d", "text": " \u00e8 un manga \"sh\u014dnen\" giapponese di J-ta Yamada che parla di una ragazza che si ritrova adulta e di una donna adulta che si ritrova improvvisamente ragazza. Venne pubblicato la prima volta nel \"Comic Blade Masamune\" il 3 marzo 2005. Da allora, la serie \u00e8 anche diventata un anime grazie al lavoro del J.C.Staff, che realizz\u00f2 12 episodi andati in onda a partire dal 5 ottobre 2006.\nTrama.\nLa storia segue la vita di Karada Iokawa, una ragazzina di 11 anni che alla fine dell'estate passer\u00e0 alle scuole medie, e Sh\u014dko Nogami, una giovane donna tornata da poco da un viaggio di studio, e che in passato era anche la ragazza del fratello maggiore di Karada, Hiro. Quando Sh\u014dko torna dal viaggio, viene trascinata da Karada e Hiro sulla spiaggia assieme ad un paio di loro amici, anche in nome della loro ex relazione. Dopo l'ennesima arrabbiatura con il ragazzo per averla lasciata sola negli Stati Uniti dove si erano conosciuti, dice a Karada che i fiocchi che indossa sono ormai troppo infantili. Ci\u00f2 provoca la rabbia della ragazzina, che odia essere trattata come una bambina, andandosene. Pi\u00f9 tardi Karada viene trovata da Sh\u014dko mentre prega al tempio, desiderando di diventare pi\u00f9 grande. Sorprendentemente il desiderio di Karada prender\u00e0 forma, trasformandola istantaneamente in una giovane donna, mentre Sh\u014dko, a sua volta, si ritrover\u00e0 improvvisamente in un corpo da undicenne.\nManga.\nIl manga di \"Asatte no h\u014dk\u014d\", scritto ed illustrato da J-ta Yamada venne pubblicato dal 3 marzo 2005 al 15 giugno 2007 nel mensile Comic Blade Masamune pubblicato da Mag Garden, e raccolto in cinque volumi, l'ultimo dei quali uscito il 9 settembre 2007. Rispetto all'adattamento dell'anime, il manga ha molti pi\u00f9 personaggi, soprattutto quelli che gareggiano per la \"Pietra del desiderio\". Chiarifica anche alcuni aspetti lasciati in sospeso nell'anime, come la natura precisa della relazione esistente tra Hiro e Karada.\nAnime.\nL'anime, prodotto dal J.C.Staff e diretto da Katsushi Sakurabi, \u00e8 stato mandato in onda in Giappone per la prima volta il 5 ottobre 2006 sulla TBS, e si \u00e8 concluso dopo 12 episodi il 21 dicembre 2006."}
{"id": "1546365", "revid": "78273", "url": "https://it.wikipedia.org/wiki?curid=1546365", "title": "Aeroporto di Novosibirsk Tolmachevo", "text": ""}
{"id": "1546368", "revid": "117672600", "url": "https://it.wikipedia.org/wiki?curid=1546368", "title": "Filippo Sassetti", "text": "Biografia.\nIn patria si distinse per la sua partecipazione ai dibattiti culturali delle varie accademie fiorentine dell'epoca, in occasione dei quali scrisse un \"Discorso sopra Dante\" e si distinse per una sua traduzione della \"Poetica\" di Aristotele. Studi\u00f2 a Firenze e a Pisa ed entr\u00f2 nell'Accademia degli Alterati. Lo pseudonimo che scelse, Assetato, mostra il suo profondo desiderio di conoscenza. Quando i portoghesi abolirono il monopolio del pepe Filippo lasci\u00f2 l'Italia per trasferirsi a Lisbona e nel 1582 decise di partire per l'India; tuttavia, anzich\u00e9 arrivare l\u00ec, si ritrov\u00f2 dopo un viaggio di 5 mesi in Brasile. Ci riprov\u00f2 l'anno seguente giungendo nel 1583 a Cochin, capitale del regno del Malabar e poi a Goa. In Oriente Sassetti non riusc\u00ec ad avviare nessuna attivit\u00e0 redditizia: a fine Cinquecento l'epoca dei facili guadagni era ormai conclusa e l'India era diventata preda dei portoghesi, incapaci di apprezzarne la cultura e intenzionati unicamente a dominarla. Cominci\u00f2 allora ad occuparsi di piccoli commerci tra l'India e Firenze: sped\u00ec mobili, scatole, stoffe, oggetti vari, insomma qualsiasi cosa pur di fare cassa. Sassetti non riusciva a far fronte all'enorme richiesta di prodotti n\u00e9 aveva uno spiccato senso degli affari. La delusione per i mancati guadagni economici lo incoraggi\u00f2 ad osservare e ad approfondire la conoscenza della civilt\u00e0 indiana. Cominci\u00f2 a corrispondere con parenti e amici inviando lettere contenenti informazioni preziose sul paese.\nInteressi e studi.\nTrascrisse parti di un trattato botanico in sanscrito, si occup\u00f2 per primo in Italia del bamb\u00f9 e dell'ananas di cui descrisse i pregi al Granduca. Si interess\u00f2 anche della pesca e della raccolta di perle. Fu tra i primi europei a studiare il sanscrito, l'antica lingua indiana. Nel 1585, not\u00f2 similitudini tra alcune parole sanscrite ed italiane (es. \"deva/dio\", \"sarpa/serpe\", \"sapta/sette\", \"ashta/otto\", \"nava/nove\"). Le sue osservazioni anticiparono la scoperta della famiglia linguistica indoeuropea. \nFu il primo a interessarsi di medicina tradizionale e di alimentazione indiane, apprezz\u00f2 la cucina locale e riflett\u00e9 sull'alimentazione vegetariana.\nProgett\u00f2 di ritornare a Firenze passando per la Malesia e la Cina, ma mor\u00ec di malattia a Goa nel 1588.\nTra le altre opere Filippo Sassetti ha scritto Il Capitano Francesco Ferruccio."}
{"id": "1546373", "revid": "339392", "url": "https://it.wikipedia.org/wiki?curid=1546373", "title": "Museo di Castel Vecchio", "text": ""}
{"id": "1546380", "revid": "339392", "url": "https://it.wikipedia.org/wiki?curid=1546380", "title": "Il Rione Incis", "text": ""}
{"id": "1546381", "revid": "838137", "url": "https://it.wikipedia.org/wiki?curid=1546381", "title": "Manio Laberio Massimo", "text": "Biografia.\nOrigini familiari.\nEra membro di una famiglia originaria di \"Lanuvium\", dove colui che si pensa essere suo nonno, Lucio Laberio Massimo, ricopriva la carica di magistrato. Suo padre, anch'egli chiamato Lucio Laberio Massimo, era un ufficiale di rango equestre che divenne successivamente \"praefectus annonae\", prefetto di Egitto e prefetto del Pretorio tra l'83 e l'84. La madre \u00e8, invece, sconosciuta. Le importanti cariche ricoperte dal padre permisero al figlio di poter essere eletto in senato.\nCarriera politica e militare.\nMassimo fu console suffetto nell'89 e probabilmente legatus della Numidia prima di diventare governatore della Mesia Inferiore attorno al 100.\nMassimo fu, inoltre, un abile comandante militare durante le guerre daciche di Traiano nel corso della \"prima campagna\" del 101 e 102, dove, in accordo con Cassio Dione, si distinse in maniera esemplare. Venne ricompensato per i suoi servizi con un secondo consolato nel 103, che ricopr\u00ec insieme all'imperatore Traiano. Si racconta che, mentre si trovava in Mesia, un suo schiavo, un certo Callidromo, venne catturato dai Daci e dato in dono al re dei Parti, Pacoro II, poich\u00e9 Decebalo sperava di fare di quest'ultimo un suo alleato nella guerra contro l'invasore romano e Traiano\nIl favore evidentemente non dur\u00f2 a lungo, poich\u00e9 quando Adriano sal\u00ec al trono Massimo era in esilio su un'isola per aver destato il sospetto di ambire al trono. Non sono note altre informazioni su questi sospetti, se non che il prefetto del pretorio Publio Acilio Attiano abbia raccomandato ad Adriano di mandare a morte Massimo. La fine della vicenda non \u00e8 nota, ma \u00e8 probabile che l'imperatore, stanco di Attiano, abbia perdonato Massimo.\nLa famiglia.\nLa moglie di Massimo \u00e8 sconosciuta e l'unica figlia conosciuta \u00e8 Laberia Ostilia Crispina. Dopo la morte del padre, Crispina divent\u00f2 erede della sua fortuna e spos\u00f2 il console e senatore romano Gaio Bruttio Presente Fulvio Rustico, diventando la sua seconda moglie. Da Gaio ebbe un figlio, il console Lucio Fulvio Gaio Bruttio Presente Laberio Massimo, padre dell'imperatrice Bruzia Crispina, moglie di Commodo."}
{"id": "1546383", "revid": "124116828", "url": "https://it.wikipedia.org/wiki?curid=1546383", "title": "Humenn\u00e9", "text": "Humenn\u00e9 (in ungherese \"Homonna\", in tedesco \"Homenau\", in ruteno \"\u0413\u0443\u043c\u0435\u043d\u043d\u0435\") \u00e8 una citt\u00e0 della Slovacchia, capoluogo del distretto omonimo, nella regione di Pre\u0161ov. Si trova ai piedi delle montagne di origine vulcanica del Vihorlat e alla confluenza dei fiumi Laborec e Cirocha ed \u00e8 la seconda pi\u00f9 grande citt\u00e0 della storica regione di Zempl\u00edn.\nCaratteristiche.\nHumenn\u00e9 \u00e8 un centro di uno dei distretti (\"okres\") pi\u00f9 orientali della Slovacchia. La vita cittadina \u00e8 ricca di eventi culturali e sportivi. La citt\u00e0 \u00e8 un punto di partenza per i turisti, in quanto numerose sono le opportunit\u00e0 offerte dalla pittoresca campagna dei monti Carpazi orientali, anche se questo settore economico \u00e8 ancora ai primordi.\nI posti pi\u00f9 interessanti da vedere sono i monti Vihorlat, che circondano il lago \"Morsk\u00e9 oko\", e i boscosi monti Poloniny facenti parte anch'essi della catena dei Carpazi, al confine tra la Slovacchia, la Polonia, e l'Ucraina (i quali fanno parte del Parco Nazionale dei Poloniny). I dintorni di Humenn\u00e9, con le romantiche rovine di castelli medievali e un museo di architettura all'aria aperta sito nel parco cittadino, sono una fonte di arricchimento culturale e di relax.\nCastelli nei dintorni di Humenn\u00e9:\nStoria.\nIl fiume Laborec e i monti Carpazi permisero lo sviluppo della citt\u00e0 e dei suoi dintorni ai piedi del vulcano Vihorlat. Grazie a questa posizione vantaggiosa e al clima piacevole il luogo costitu\u00ec un'ottima localit\u00e0 per l'insediamento umano fin dall'Et\u00e0 della Pietra, come \u00e8 testimoniato dai numerosi reperti archeologici rinvenuti nell'area. Gli Slavi antenati dei moderni Slovacchi occuparono gradualmente il bacino di Humenn\u00e9 durante l'epoca delle grandi migrazioni di popoli, che cominci\u00f2 nel V secolo dopo Cristo.\nUn insediamento massiccio e organizzato nell'area cominci\u00f2 dalla met\u00e0 del XIII secolo dopo le invasioni dei Mongoli. Il primo documento scritto che menziona Humenn\u00e9 risale al 1317. La storia di Humenn\u00e9 \u00e8 strettamente legata a quella dei conti Drughet (o Drugeth, Drugetovci), un'importantissima famiglia aristocratica proveniente da Napoli, che, al seguito del re Carlo Roberto d'Angi\u00f2, giunse nel Regno di Ungheria (di cui la Slovacchia era parte integrante) all'inizio del XIV secolo. I Drugeth fecero di Humenn\u00e9 la loro capitale e la trasformarono nel centro vitale di uno dei pi\u00f9 grandi feudi della Slovacchia. Re Mattia Corvino confer\u00ec alla citt\u00e0 numerosi privilegi (statuto cittadino) concedendole anche di dotarsi di un suo stemma. A quel tempo, Humenn\u00e9 si trovava al centro di un'importante rotta commerciale che univa il Regno di Ungheria al Regno di Polonia e ospit\u00f2 una nutrita colonia di mercanti tedeschi. Humenn\u00e9 \u00e8 menzionata come una citt\u00e0 posta sotto la diretta tutela reale e pi\u00f9 tardi ottenne anche i diritti di mercato libero dai dazi feudali. In questo periodo aument\u00f2 notevolmente la colonizzazione dei suoi dintorni da parte di pastori provenienti dalla Rutenia Subcarpatica i cosiddetti Valacchi (o Ruteni), ma anche di pastori Polacchi, e Romeni (anch'essi chiamati Valacchi).\nIl monumento pi\u00f9 significativo della citt\u00e0, un castello rinascimentale, venne costruito al posto di un precedente castello di pietra nel 1610.\nNel 1613, durante la Controriforma, un collegio di Gesuiti fu istituito come la prima scuola secondaria nella storia di Humenn\u00e9. La famiglia Drugeth si estinse nel 1684 e i nuovi signori feudali della citt\u00e0 divennero i Csaky e i Wandernat.\nL'abolizione di alcuni obblighi feudali e le riforme apportate da Maria Teresa d'Austria permisero lo sviluppo delle arti e dell'artigianato e Humenn\u00e9 divenne sede dell'ufficio del sale. All'epoca, la popolazione della citt\u00e0 era costituita da Slovacchi, Ruteni, Ungheresi ed Ebrei. Il Latino era la lingua della Pubblica Amministrazione, e costituiva un fattore di unit\u00e0 in questo panorama multilingue.\nLa famiglia Andrassy proveniente dalla Transilvania ebbe in feudo Humenn\u00e9 nel XIX secolo, un periodo caratterizzato da un'importante crescita economica del centro. Molti palazzi vennero eretti in quell'epoca. Gli abitanti della citt\u00e0 erano dediti all'agricoltura, al commercio e all'artigianato. Il primo treno comparve ad Humenn\u00e9 nel 1871. La ferrovia fece da traino allo sviluppo del commercio e allo sfruttamento del legname. Alla fine del XIX secolo, Humenn\u00e9 contava 4.000 abitanti.\nIl XX secolo apport\u00f2 un revival culturale alla citt\u00e0. Humenn\u00e9 divenne famosa per i suoi mercati e le sue fiere. Questo promettente, ma timido sviluppo venne interrotto dalla Prima guerra mondiale. Il breve periodo in cui Humenn\u00e9 appartenne alla Cecoslovacchia tra le due guerre mondiali, ne permise la ripresa dello sviluppo. Tuttavia la Seconda guerra mondiale, costrinse la citt\u00e0 a ripartire da zero.\nInfatti, fino al 1956 Humenn\u00e9 fu un centro amministrativo pi\u00f9 che economico. Poi, la costruzione di un impianto per la produzione di fibre tessili in poliammide, l'attuale compagnia CHEMLON, diede inizio allo sviluppo industriale della citt\u00e0. Humenn\u00e9 divenne gradualmente la sede di industrie chimiche, manifatturiere, alimentari e meccaniche. A tale sviluppo fece seguito l'istituzione di numerosi istituti tecnici secondari. Non solo, ma lo stesso impianto urbanistico risult\u00f2 notevolmente modificato e ampliato. Mentre prima, nel 1948, Humenn\u00e9 contava 7.000 abitanti, attualmente la popolazione ammonta a oltre 35.000 unit\u00e0.\nHumenn\u00e9 ha dato i natali al cardinale Jozef Tomko e a Michal Kov\u00e1\u010d, primo presidente slovacco dell'era moderna, e anche al fratellastro del presidente, Du\u0161an Kov\u00e1\u010d, storico e scrittore.\nSociet\u00e0.\nEvoluzione demografica.\nSecondo il censimento del 2001, la citt\u00e0 aveva 35.157 abitanti. L'87,80% di questi erano Slovacchi, il 4,84% Ruteni, il 3,27% Rom, il 2,11% Ucraini e lo 0,77% Cechi. Dal punto di vista della religione professata il 57,91% si dichiarava cattolico di rito romano, il 23,00% cattolico di rito bizantino, l'8,69% senza alcuna religione, il 5,91% ortodosso e lo 0,98% luterano."}
{"id": "1546386", "revid": "125855687", "url": "https://it.wikipedia.org/wiki?curid=1546386", "title": "Economia della Birmania", "text": "L'Economia della Birmania, soffrendo una conduzione incompetente e anni di ristagno e isolamento, \u00e8 una delle peggiori al mondo, tanto che il PIL del paese cresce a ritmi relativamente bassi (2,9 % annualmente), specialmente se l'aumento \u00e8 confrontato a quello dei paesi vicini.\nQuando era sotto l'amministrazione britannica, la Birmania era uno degli stati pi\u00f9 ricchi del Sud-est asiatico. Era una volta il maggiore esportatore di riso. Durante l'occupazione inglese, vendeva petrolio con la Burmah Oil Company. La Birmania aveva anche buone riserve di risorse naturali e disponeva di numerosa manodopera. Produceva il 75% del teak, e aveva una popolazione relativamente molto alfabetizzata. Si credeva fosse in una rapida via per lo sviluppo.\nDopo che un governo parlamentare era stato creato nel 1948, il primo ministro U Nu tent\u00f2 di fare della Birmania uno stato benestante. La sua amministrazione adott\u00f2 il Piano Biennale per lo Sviluppo Economico, che fu un fallimento \nQuando la Birmania guadagn\u00f2 l'indipendenza nel 1948, si credeva che potesse essere sulla via di essere la prima delle Tigri Asiatiche nella regione. Comunque, dopo che il regime militare fu stabilito, nel 1962, la Birmania \u00e8 divenuta una nazione isolata e impoverita.\nDopo il colpo di stato del 1962, il governo militare introdusse un piano economico chiamato \"Via birmana al socialismo\", sotto il quale il regime nazionalizz\u00f2 tutte le industrie fuorch\u00e9 l'agricoltura. Nel 1989, il governo birmano cominci\u00f2 a decentralizzare il controllo economico. Fin adesso ha liberalizzato solamente alcuni settori dell'economia. Il governo controlla rigidamente le industrie lucrative, come di gemme, petrolio e la selvicoltura. Questi settori sono stati recentemente occupati da corporazioni straniere, che si sono associate con il governo al fine di guadagnare l'accesso alle risorse naturali birmane.\nL'attuale sistema economico del Myanmar \u00e8 misto. Il settore privato domina nell'agricoltura, industria leggera e attivit\u00e0 di trasporto, mentre il governo militare controlla maggiormente energia, industria pesante e il commercio di riso.\nLa Birmania \u00e8 stata descritta come un paese in via di sviluppo nel 1987. Le imprese private sono spesso in compropriet\u00e0 al Tatmadaw. Recentemente, sia Cina che India hanno tentato di fortificare i legami con il governo per benefici economici. Molte nazioni, inclusi gli Stati Uniti d'America, il Canada e l'Unione europea, hanno imposto sanzioni commerciali sul Myanmar. Gli investimenti stranieri provengono principalmente da Cina, Singapore, Corea del Sud, India e Thailandia.\nIn undici anni (dal 1989 al 1999), il governo militare prov\u00f2 a rivitalizzare l'economia dopo tre decenni di diretto controllo statale. Recentemente, il regime ha via via abbandonato le riforme adottate durante i primi anni di governo ma, nonostante ci\u00f2, il settore privato continua a crescere piuttosto lentamente.\nEconomia oggi.\nAttualmente, la Birmania manca di adeguate infrastrutture. Le merci viaggiano principalmente lungo il confine fra lo stato e la Thailandia, dove transita anche gran gran parte del traffico di droga, e lungo il fiume Irrawaddy. Le ferrovie sono vecchie e rudimentali, con poche ristrutturazioni a partire dalla loro costruzione nel XIX secolo. Le autostrade sono normalmente non asfaltate, fuorch\u00e9 nelle grandi citt\u00e0. La carenza di energia \u00e8 comune in tutto il paese, inclusa la ex capitale Rangoon. La Birmania \u00e8 anche il secondo produttore mondiale di oppio, rispondendo all'8% della produzione mondiale e anche di narcotizzanti, incluse le Anfetamine Le principali industrie sono tessili, del legno, di gemme, di metalli, petrolifere e di gas naturale.\nIl maggior prodotto agricolo \u00e8 il riso che copre circa il 60% dell'area totale coltivata nel paese. Il riso risulta il 97% della produzione di cibo per peso. Attraverso la collaborazione con l'Istituto internazionale di ricerca del riso, 52 variet\u00e0 di riso moderne furono piantate in Birmania fra il 1966 e il 1997, aiutando l'incremento nazionale della produzione dalle 14 tonnellate del 1987 alle 19 del 1996.\nLa mancanza di manodopera istruita pesa per lo sviluppo di una tecnologia avanzata, uno dei problemi dell'economia birmana\n1.1\nOltretutto un altro serio problema dell'economia birmana \u00e8 l'inflazione. Nell'aprile 2007, la Lega Nazionale per la Democrazia ha organizzato una conferenza sullo stato economico. Si concluse che la forte inflazione stesse impedendo fortemente la crescita. \u00abI prezzi dei prodotti base sono saliti dal 30 al 60 per cento da quando il regime militare promosse un aumento di salario per i politici nell'aprile 2006\u00bb disse Soe Win, il mediatore del congresso \u00abL'inflazione \u00e8 anche correlata alla corruzione\u00bb. Myint Thein, un portavoce del NDL, aggiunse: \u00abL'inflazione \u00e8 la critica origine dell'attuale crisi economica.\u00bb.\n2011: liberalizzazione dell'economia.\nDal 2011 il paese ha cominciato ad aprirsi in modo graduale al libero mercato; il Myanmar ha fatto registrare grandi tassi di crescita economica (intorno all'8%); questo \"boom\" ha interessato un po' tutti i settori dell'economia (turismo, esportazioni di gas, industria tessile, telecomunicazioni, idrocarburi, immobiliare) e sono aumentati anche gli investimenti stranieri; secondo gli esperti l'economia del Myanmar ha potenzialit\u00e0 di crescita enormi e si \u00e8 stimato che il paese potrebbe quadruplicare la sua economia entro il 2030 grazie soprattutto agli investimenti sull'industria ad alta tecnologia. Nel 2015 il paese si \u00e8 dotato di una piazza azionaria denominata La Yangon Stock Exchange detenuta al 51% dalla banca statale Myanma Economic Bank, mentre la restante quota \u00e8 in mani giapponesi, divisa tra Japan Exchange Group e Daiwa Institute of Research.\nAltre statistiche.\nElettricit\u00e0 - produzione:\n7.586 billion kWh (1998)\nElettricit\u00e0 - produzione per fonte:\n\"petrolio:\"\n61.72%\n\"idroelettrica:\"\n38.28%\n\"nucleare:\"\n0%\n\"altre:\"\n0% (1998)\nElettricit\u00e0 - consumo:\n6.875 billion kWh (1998)\nElettricit\u00e0 - esportazioni:\n0 kWh (1998)\nElettricit\u00e0 - importazioni:\n0 kWh (1998)\nAgricoltura - prodotti:\nriso, mais, olio di semi, canna da zucchero, legumi; legno\nMoneta:\n1 kyat (K) = 100 pya\nCambio:\nkyat per dollaro USA - 5,82 (2005), 5,7459 (2004), 6,0764 (2003), 6,5734 (2002), 6,6841 (2001) \nAiuti umanitari.\nNell'aprile 2007, il Government Accountability Office (GAO) identific\u00f2 le varie restrizioni finanziarie che il governo militare attua sull'assistenza umanitaria internazionale nel paese del sud-est asiatico.\nIl resoconto del GAO, chiamato \"Assistance Programs Constrained in Burma,\" sottolinea le specifiche fatiche del governo birmano per ostacolare il lavoro umanitario delle organizzazioni internazionali. Il verbale fa notare che il regime ha stretto il proprio controllo sul lavoro di assistenza quando il Primo Ministro Khin Nyunt fu allontanato nell'ottobre 2004. Oltretutto il resoconto afferma che il governo militare ha approvato nel febbraio 2006 altre linee politiche che hanno formalizzato le politiche restrittive della Birmania. Secondo questo verbale, le linee guida richiedono che i programmi dei gruppi umanitari \"accrescano e salvaguardino gli interessi nazionali\" e che le organizzazioni nazionali si coordinassero con gli agenti di stato e selezionassero il loro personale Birmano dalle liste preparate dal governo. Gli Ufficiali delle Nazioni unite hanno trovato tali restrizioni intollerabili.\n\"Il vergognoso comportamento del regime militare della Birmania nel legare le mani delle organizzazioni umanitarie \u00e8 esposto in queste pagine per tutto ci\u00f2 che c'\u00e8 da vedere, e deve venire ad una fine\", ha detto il rappresentante USA Tom Lantos (D-CA). \"Nella Birmania orientale, dove il regime militare ha bruciato o in altri modi distrutto pi\u00f9 di 3.000 villaggi, gli aiuti umanitari sono stati decimati. Almeno un milione di persone sono fuggite dalle loro case e molti sono stati semplicemente lasciati a morire nella giungla.\"\nLa rappresentante Ileana Ros-Lehtinen (R-FL) disse che il resoconto \u00abSottolinea la necessit\u00e0 di un cambiamento democratico in Birmania, cui politici sostenitori vengono arrestati, torturati, rapiti e processati dal regime militare che oltretutto a perseguita le minoranze etniche e bizzarramente si costruisce una nuova citt\u00e0 capitale durante il fallimento delle urgenti politiche sui flussi di rifugiati, sui traffici di narcotici illegali e umani e il dilago dell'HIV/AIDS e altre comunicabili malattie.\u00bb "}
{"id": "1546390", "revid": "1100311", "url": "https://it.wikipedia.org/wiki?curid=1546390", "title": "Tennis Borussia Berlin", "text": "Il Tennis Borussia Berlin e.V., pi\u00f9 comunemente noto in italiano come Tennis Borussia Berlino o TeBe Berlino, \u00e8 una societ\u00e0 calcistica tedesca di Berlino. Il nome trae origini da un club di tennis e ping pong e da \"Borussia\" nome latino della Prussia. Attualmente milita in \"Regionalliga Nordost\", un girone della quarta divisione del calcio tedesco.\nStoria.\nFondato nel 1902, il club costitu\u00ec la squadra calcistica l'anno successivo; fin dall'inizio divenne un'acerrima rivale della squadra leader della citt\u00e0, l'. Vinse il suo primo campionato cittadino nel 1932 e si ripet\u00e9 nel 1941, battendo l'Hertha 8-2.\nDopo la fine della seconda guerra mondiale, il \"TeBe\" cominci\u00f2 ad imporsi come una delle squadre pi\u00f9 forti della citt\u00e0, ma non fu capace di conquistarsi un posto valido per partecipare alla prima edizione della Bundesliga nel 1963. Tra gli anni sessanta e gli anni settanta la compagine gioc\u00f2 sempre in seconda divisione (Regionalliga e Zweite Bundesliga), eccezion fatta per due stagioni disputate in massima serie (1975, 1977), dove per\u00f2 la squadra si classific\u00f2 in entrambe le stagioni al penultimo posto. Negli anni ottanta la squadra gioc\u00f2 per la maggior parte in terza divisione.\nNel 1998, grazie ad uno sponsor, la squadra riusc\u00ec a rinforzarsi abbastanza per conquistare la promozione in Zweite Bundesliga, ma nel 2000, a causa delle eccessive spese, fall\u00ec e fu relegata per la stagione successiva in \"Regionalliga Nord\" (III), dove termin\u00f2 all'ultimo posto nel 2001. Nel 2008 si \u00e8 classificata al primo posto in Oberliga Nordost (V) ed \u00e8 stata promossa in Regionalliga Nord.\nAnche a seguito di difficolt\u00e0 finanziarie, negli anni successivi il club \u00e8 retrocesso prima in Oberliga e poi in VI serie Berlin Liga. Salvato dalla sparizione grazie all'aiuto economico dei tifosi, nella stagione 2014-15 ha vinto il campionato di VI serie, risalendo in Oberliga Nordost (V)."}
{"id": "1546391", "revid": "767487", "url": "https://it.wikipedia.org/wiki?curid=1546391", "title": "Reginald Innes Pocock", "text": "Biografia.\nPocock nacque a Clifton, un sobborgo di Bristol, ed era il quarto figlio del reverendo Nicholas Pocock e di Edith Prichard. Cominci\u00f2 a mostrare interesse verso la storia naturale alla St. Edward's School, a Oxford. Ricevette gli insegnamenti di zoologia da Sir Edward Poulton e fu incaricato di esplorare il mondo dell'anatomia comparata al museo di Oxford. Studi\u00f2 biologia e geologia al Collegio universitario di Bristol, sotto gli insegnamenti di Conwy Lloyd Morgan e William Johnson Sollas. Nel 1885 divenne assistente del museo di storia naturale di Londra e lavor\u00f2 nella sezione di entomologia per un anno. Gli venne affidata la supervisione delle collezioni di aracnidi e miriapodi. Venne anche incaricato di mettere in ordine le collezioni degli uccelli britannici, e in questo periodo svilupp\u00f2 un interesse duraturo per l'ornitologia. I duecento scritti che pubblic\u00f2 nei suoi diciotto anni al museo lo fecero ben presto riconoscere come una grande autorit\u00e0 in aracnidi e miriapodi.\nNel 1904 lasci\u00f2 questo incarico per diventare soprintendente dello zoo di Londra, rimanendovi fino al suo ritiro nel 1923. In seguito lavor\u00f2, come ricercatore volontario, al British Museum, nel dipartimento dei mammiferi.\nIn una lettera del 1912 indirizzata al \"The Field\" descrisse il Leopone, sulla base dell'esame di una pelle inviatagli da W. S. Millard, il segretario della Societ\u00e0 di storia naturale di Bombay."}
{"id": "1546394", "revid": "92719", "url": "https://it.wikipedia.org/wiki?curid=1546394", "title": "Allenopithecus", "text": ""}
{"id": "1546395", "revid": "2048388", "url": "https://it.wikipedia.org/wiki?curid=1546395", "title": "Coppa Libertadores 1967", "text": "La Coppa Libertadores 1967 fu l'ottava edizione della massima manifestazione sudamericana calcistica per club. Participarono 18 squadre.\nIl vincitore, il Racing, si qualific\u00f2 alla Coppa Intercontinentale 1967."}
{"id": "1546396", "revid": "68105", "url": "https://it.wikipedia.org/wiki?curid=1546396", "title": "Giorni e Nuvole", "text": ""}
{"id": "1546402", "revid": "1924342", "url": "https://it.wikipedia.org/wiki?curid=1546402", "title": "Same Mistake", "text": "Same Mistake \u00e8 il secondo singolo estratto dall'album \"All the Lost Souls\" di James Blunt.\nIl singolo.\n\u00c8 stato pubblicato nel Regno Unito il 3 dicembre 2007, ma la programmazione radiofonica era gi\u00e0 partita dal 1\u00ba novembre in tutta Europa e negli Stati Uniti.\nLa canzone \u00e8 stata modificata per la versione radiofonica; infatti la versione presente sull'album era lunga ben 4:59, mentre quella radiofonica 3:55. Met\u00e0 della prima strofa e l'intera seconda sono state alterate, cambiando significativamente il contesto del brano.\nIl video della canzone \u00e8 stato girato a Toronto il 5 ottobre 2007. \u00c8 stato diretto da Jonas \u00c5kerlund, che \u00e8 conosciuto per i suoi lavori con Madonna e Christina Aguilera. Il video usa un'insolita tecnica di filmare, dove la telecamera \u00e8 attaccata sulla parte alta del petto di James Blunt, quindi inquadrando continuamente il suo volto. Pubblicato il 1\u00ba novembre 2007 sul sito del \"Sun\", una specie di tabloid inglese e su MSN."}
{"id": "1546404", "revid": "228587", "url": "https://it.wikipedia.org/wiki?curid=1546404", "title": "Cerreto Guidi", "text": "Cerreto Guidi (pronuncia: ) \u00e8 un comune italiano di abitanti della citt\u00e0 metropolitana di Firenze in Toscana.\nNelle vicinanze dei comuni di San Miniato, Vinci e Empoli, Cerreto Guidi \u00e8 situata a circa 7\u00a0chilometri a Nord-Est di Fucecchio.\nStoria.\nAl plebiscito del 1860 per l'annessone della Toscana alla Sardegna i \"s\u00ec\" non ottennero la maggioranza degli aventi diritto (totale 1731), con un astensionismo da record.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1546405", "revid": "767487", "url": "https://it.wikipedia.org/wiki?curid=1546405", "title": "Ivo H\u00e9lcio Jardim de Campos Pitanguy", "text": "Biografia.\nFiglio di un chirurgo generale, Pitanguy inizi\u00f2 a frequentare Medicina all'Universit\u00e0 di Minas Gerais e si form\u00f2 tramite la Facolt\u00e0 di Medicina di Rio de Janeiro, nel 1946.\nAlla fine del 1940, la chirurgia plastica non era ancora riconosciuta come una specialit\u00e0 della medicina.\nCon una borsa di studio, Pitanguy parte per gli USA per lavorare come chirurgo residente presso il Bethesda Hospital di Cincinnati, Ohio, tra il 1948 e il 1949. \nNel medesimo periodo, frequent\u00f2 la Clinica Mayo nel Minnesota e il servizio di Chirurgia Plastica del Dr. John Marquis Converse di New York.\nDi ritorno nel Brasile, nel 1949, crea il servizio di Chirurgia della Santa Casa della Misericordia di Rio de Janeiro, il primo per la chirurgia della mano nell'America del Sud, dove cura pazienti poveri e vittime di deformit\u00e0.\nTra il 1950 e 1951 si reca a Parigi dove frequenta altri servizi di Chirurgia plastica in Francia e Inghilterra.\nNuovamente nel Brasile, Pitanguy opera nel Servizio delle Ustioni e della Chirurgia ricostruttiva dell'Ospedale 'Souza Aguiar' in Rio de Janeiro, tra il 1952 e il 1955.\nNel 1954, passa a dirigere il Servizio di Chirurgia Plastica e Ricostruttiva presso la Santa Casa della Misericordia.\nNel 1960, crea il corso di post-laurea in chirurgia plastica della Pontificia Universit\u00e0 Cattolica di Rio de Janeiro, integrato nella Infermeria della Santa Casa. \nIl corso ha gi\u00e0 formato 45 classi di circa 500 allievi in oltre 40 nazioni.\nNel dicembre del 1961 avvenne l'incendio del 'Grande Circo Nord-Americano', in Niter\u00f3i, RJ, il maggior incendio in un recinto chiuso mai registrato al Mondo, causando 2500 feriti e 500 morti, in maggioranza bambini.\nPitanguy e un'\u00e9quipe di volontari brasiliani e stranieri si dedicarono, per mesi, al trattamento delle vittime per mezzo della chirurgia ricostruttiva ma anche estetica, all'epoca ancora poco apprezzata.\nIn quella occasione, Pitanguy organizza il servizio Ustioni dell'Ospedale Antonio Pedro, in RJ.\nNel 1963 fonda la \"Clinica Ivo Pitanguy\" che divent\u00f2 un centro di eccellenza in chirurgia plastica, estetica e ricostruttiva.\nPitanguy \u00e8 autore di oltre 800 lavori pubblicati in riviste scientifiche di tutto il mondo. Fu membro del Consiglio Editoriale del \"Giornale della Societ\u00e0 Americana di Chirurgia Plastica e Ricostruttiva\" (ASPS) e della rivista mensile della \"American Head and Neck Society\" (AHNS).\nFu autore per il \"Bollettino di Chirurgia Plastica\" della Pontificia Universit\u00e0 Cattolica di Rio de Janeiro e dell'Istituto di Post-laurea medica Carlos Chagas, scritto in Portoghese e inglese e pubblicato sulla Rivista della Societ\u00e0 Brasiliana di Chirurgia Plastica (SBCP).\nIl giorno prima di morire, \u00e8 stato uno dei tedofori delle Olimpiadi di Rio de Janeiro del 2016.\nOpere pubblicate.\nTra le sue opere si segnalano:"}
{"id": "1546406", "revid": "767487", "url": "https://it.wikipedia.org/wiki?curid=1546406", "title": "King ov Hell", "text": "\u00c8 stato membro del gruppo musicale black metal norvegese Gorgoroth, alla quale si \u00e8 unito nel 1999.\nHa contribuito attivamente alla composizione e alla stesura di tre lavori dei Gorgoroth: \"Incipit Satan\" (2000), \"Twilight of the Idols - In Conspiracy with Satan\" (2003) e \"Ad Majorem Sathanas Gloriam\" (2006), oltre ad essere presente nel DVD \"Black Mass Krak\u00f3w 2004\" (2008).\nCome TC King ha fatto parte nel 2006 del supergruppo \"I\" insieme ad Abbath degli Immortal, Ice Dale degli Enslaved e l'ex batterista degli Immortal, Armagedda con cui ha registrato l'album \"Between Two Worlds\".\nHa inoltre partecipato nel 2006 anche ai side project Jotunspor e Sahg, dove suona tuttora.. Suona anche negli Ov Hell, gruppo fondato da lui e Shagrath dei Dimmu Borgir, dopo l'abbandono di Gaahl.\nNel 2012 \u00e8 ritornato ad essere il bassista dei God Seed, il gruppo capitanato da lui e da Gaahl, nato dalle ceneri dei Gorgoroth e precedentemente interrotto per il ritiro di quest'ultimo dalle scene musicali. Il 30 ottobre 2012 \u00e8 uscito I Begin, primo album del leggendario combo.\nTra i nuovi progetti del musicista vi \u00e8 il \"super gruppo\" Temple of the Black Moon, i cui membri sono, oltre King al basso, Dani Filth dei Cradle of Filth al microfono, Rob Caggiano degli Anthrax e Ice Dale degli Enslaved alle chitarre e John Tempesta dei White Zombie alla batteria. Il primo album del gruppo dovrebbe uscire per fine 2013/ inizio 2014 e al momento non si sa ancora il titolo.\n\u00c8 stato anche, contemporaneamente alla sua carriera di musicista, insegnante a tempo pieno in una scuola elementare a Bergen.\nRapporti con la scena Black Metal.\nPare che King non sia mai stato visto di buon occhio dalla restante scena musicale. Appena entrato nei Gorgoroth nel 1999 si vocifer\u00f2 che il chitarrista Tormentor, seconda chitarra dell'epoca, aveva lasciato la band perch\u00e9 non aveva voglia di collaborare con King. In seguito il precedente cantante dei Gorgoroth, Pest, annunci\u00f2 di non essersi pentito di aver lasciato la band prima dell'arrivo di King. Anche Fenriz dei Darkthrone non ha espresso un parere favorevole sul bassista, definendolo \"Poser\" e come \"uno che vuole distruggere il vero Metal\". In riferimento al fatto che King avesse cercato di cacciare Infernus dai Gorgoroth, quando nel 2010 usc\u00ec l'album dei Darkthrone intitolato Circle the Wagons, Fenriz lo defin\u00ec \"Anti King ov Hell 001\", per sottolineare il suo disprezzo verso il musicista."}
{"id": "1546412", "revid": "2108263", "url": "https://it.wikipedia.org/wiki?curid=1546412", "title": "Pacoro II", "text": "Era figlio di Vologase I. Gli venne assegnato da quest'ultimo il regno della Media Atropatete, odierno Azerbaigian. Dopo la morte di Vologase, Pacoro si rivolt\u00f2 contro il fratello e successore, Vologase II, sconfiggendolo e deponendolo dal trono. \nSecondo quanto affermato da Cassio Dione Pacoro vendette il regno di Osroene a Abgar VII e secondo Ammiano Marcellino allarg\u00f2 la citt\u00e0 di Ctesifonte costruendone addirittura le mura. \nSulle numerose monete che vennero coniate durante il suo regno si fece chiamare \"Arsace Pacoro\". L'utilizzo del nome proprio insieme al nome reale Arsace dimostra che il regno era conteso anche da rivali. Tre di questi li conosciamo attraverso monete: oltre a Vologase II vi furono anche Artabano III, tra l'80 e il 90 e Vologase III dal 105.\nPacoro mor\u00ec nel 105 circa, lasciando il regno nelle mani di Osroe I."}
{"id": "1546415", "revid": "1591878", "url": "https://it.wikipedia.org/wiki?curid=1546415", "title": "Guglielmo Petroni", "text": "Petroni nacque da famiglia povera e fu autodidatta. La sua formazione \u00e8 da lui raccontata nel libro \"Il nome delle parole\" (premio Selezione Campiello 1984). Grazie alle prime poesie entra in contatto col mondo letterario fiorentino dell'epoca, quello delle \"Giubbe Rosse\". \u00c8 con Alessandro Bonsanti tra i fondatori di \"Letteratura\". Malaparte lo inviter\u00e0 a lavorare a Roma, dove prender\u00e0 parte alla resistenza e, arrestato, finir\u00e0 a Via Tasso. Da quella esperienza nascer\u00e0 il suo libro di narrativa pi\u00f9 noto, \"Il mondo \u00e8 una prigione\". Vince il Premio Strega nel 1974 col romanzo \"La morte del fiume\".\nBiografia.\nGuglielmo Petroni ha una formazione culturale fuori dai canoni: semianalfabeta fino all'adolescenza, comincia a lavorare nella bottega paterna di scarpe all'et\u00e0 di 10-11 anni.\nFra i suoi amici della giovinezza saranno Giuseppe Ardinghi e Mari Di Vecchio, Arrigo Benedetti, Romeo Giovannini. Scopre quasi per caso la pittura, alla quale si dedicher\u00e0 per anni incoraggiato da Rosai, Carr\u00e0 e Carena. Ad una delle sue primissime poesie viene assegnato, nel 1934, il premio \"La Cabala\", il primo di poesia istituito in Italia, giudici tra gli altri, Bontempelli, Ungaretti, Marinetti, Betti e Aleramo. \u00c8 questo che favorir\u00e0 il suo inserimento nel mondo letterario, soprattutto nella Firenze delle \"Giubbe Rosse\" con Montale, Gadda, Palazzeschi, Vittorini, Bonsanti, Landolfi, Luzi e tanti altri. Fu cos\u00ec tra i fondatori di \"Letteratura\" diretta da Bonsanti, oltre che collaboratore con scritti e disegni de \"Il Selvaggio\" di Mino Maccari, e de \" L'Italiano \" di Leo Longanesi.\nLa sua prima raccolta di poesie \"Versi e memoria\", del 1935, che raccoglieva poesie scritte dal 1929, fu salutata da Walter Binni come una delle voci pi\u00f9 nuove di quegli anni. Nel 1938 pubblica un volume di racconti \"Personaggi d'elezione \" e, nello stesso anno, invitato da Malaparte, si trasferisce a Roma per dirigere la redazione di \"Prospettive\". Durante la guerra, con Mario Alicata, Giuliano Briganti, Carlo Muscetta, Antonello Trombadori, fa parte del comitato di redazione de \"La Ruota\" diretta da M. A. Meschini, rivista che riusc\u00ec a diventare uno dei punti di riferimento della cultura antifascista, prima di essere chiusa. Sempre a Roma prende parte attiva alla resistenza. Nella primavera del 1944 \u00e8 arrestato e consegnato alle SS, chiuso nel carcere di via Tasso, torturato e condannato a morte, viene trasferito al terzo braccio di Regina Coeli. Verr\u00e0 salvato in extremis dall'arrivo degli alleati.\nIl suo primo libro, pubblicato subito dopo la liberazione e nato da quella esperienza, fu \"Il mondo \u00e8 una prigione\", che per Natalino Sapegno, come ha scritto nella sua \"Storia della letteratura italiana\", resta una delle prove pi\u00f9 alte della letteratura di quel periodo. \"Tra i molti libri di questo genere nati dall'esperienza della guerra\" - ha scritto Geno Pampaloni nella \"Storia della Letteratura italiana\" Garzanti - \"a nessuno come a questo \u00e8 riuscito di restituire con altrettanto sobria intensit\u00e0 il senso che accomuna l'abiezione della tirannia ad una tragedia umana\". Il libro nel 1965 ebbe il \"Premio Nazionale Prato per il ventennale della Resistenza\" come \"il miglior libro sulla Resistenza nato dalla Resistenza\". Andrea Camilleri ha scritto sul Corriere che \"nella mia vita ci sono due libri che mi hanno formato, non come scrittore, ma come persona: il primo, in ordine di tempo, era stato, ancora negli anni del fascismo, \"La condizione umana\" di Malraux; il secondo indubbiamente fu \"Il mondo \u00e8 una prigione\"\".\nNel dopoguerra Petroni \u00e8 redattore de \"La Fiera Letteraria\" diretta allora da Cardarelli. Si occupa anche di critica letteraria e critica d'arte. Negli anni cinquanta lavora alla rinascita del terzo programma radio della RAI, contribuendo a dargli la sua impronta culturale e tecnica. Per alcuni anni lavora poi a fianco di Ignazio Silone come segretario della \"Associazione per la Libert\u00e0 della Cultura.\" Negli anni sessanta torna alla RAI come giornalista, al giornale radio, dove diviene caporedattore spettacolo e cultura, fino al momento di andare in pensione.\nSi \u00e8 per\u00f2 soprattutto dedicato alla poesia, alla narrativa, alla saggistica, pubblicando vari libri, soprattutto romanzi. A proposito dei suoi versi, nella prefazione alla raccolta \"Poesie\", Giovanni Raboni ha parlato di \"straordinaria coerenza di una vicenda singolare e appartata, ma tutt'altro che marginale rispetto alle linee ufficiali di sviluppo della poesia italiana del '900 [...] di una pronuncia poetica alonata di concretezza, addirittura virtuosistica nel far vibrare all'unisono gli strumenti della tradizione letteraria e quelli, non meno antichi e preziosi, di un parlato quotidiano ricco di misteriosa trasparenza e saggezza\".\nHa avuto molti premi, ma teneva in particolare alla laurea Honoris Causa a riconoscimento della sua attivit\u00e0, ricevuta nel 1985 dall'Antica Universit\u00e0 di Sassari.\nSi spos\u00f2 nel 1945 ed ebbe due figli: Paolo e Luca. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia.\nBibliografia.\nOltre ai testi richiamati in nota e utili per la biografia dello scrittore, la sua bibliografia comprende vari scritti critici dedicati alle sue opere, con particolare riferimento a \"Il mondo \u00e8 una prigione\", \"La casa si muove\", \"Noi dobbiamo parlare\", \"Il colore della terra\"."}
{"id": "1546416", "revid": "436907", "url": "https://it.wikipedia.org/wiki?curid=1546416", "title": "Greatest Hit (...and 21 Other Pretty Cool Songs)", "text": "Greatest Hit (...and 21 Other Pretty Cool Songs) \u00e8 la prima raccolta del gruppo musicale statunitense Dream Theater, pubblicata il 1\u00ba aprile 2008 dalla Rhino Records.\nDescrizione.\nIl titolo si riferisce in modo scherzoso a \"Pull Me Under\", prima ed unica hit radiofonica del gruppo (e per questa motivazione evidenziata in giallo nel retro dell'album), a testimonianza di come il gruppo sia riuscito in oltre 20 anni di carriera a creare un vasto seguito di fan senza alcun aiuto da parte delle radio o di MTV. La raccolta si divide in due parti: la prima, denominata \"The Dark Side\", racchiude i brani pi\u00f9 pesanti del gruppo, mentre la seconda parte, denominata \"The Light Side\", racchiude quelli pi\u00f9 melodici. Inoltre, sono presenti alcune versioni alternative o radiofoniche inserite originariamente nei singoli commerciali e promozionali del gruppo, come ad esempio \"Lie\", \"Through Her Eyes\", \"Home\" e \"Misunderstood\".\nLa raccolta presenta anche tre brani provenienti da \"Images and Words\" remixati da Kevin Sherley, in modo da fornir loro sonorit\u00e0 pi\u00f9 simili al resto della produzione dei Dream Theater che non a quelle pi\u00f9 tipiche degli anni ottanta, a cui il disco si rifaceva.\n\"Greatest Hit (...and 5 Other Pretty Cool Videos)\".\nContemporaneamente alla pubblicazione di \"Greatest Hit (...and 21 Other Pretty Cool songs)\", venne pubblicato esclusivamente sull'iTunes Store Greatest Hit (...and 5 Other Pretty Cool Videos), il quale racchiude tutti i videoclip realizzati del gruppo nel corso della loro carriera."}
{"id": "1546426", "revid": "92723", "url": "https://it.wikipedia.org/wiki?curid=1546426", "title": "Andrey Sheptytsky", "text": ""}
{"id": "1546428", "revid": "92723", "url": "https://it.wikipedia.org/wiki?curid=1546428", "title": "Andrej \u0160eptic'kij", "text": ""}
{"id": "1546433", "revid": "1903739", "url": "https://it.wikipedia.org/wiki?curid=1546433", "title": "Bokken", "text": "Il \u00e8 una riproduzione della spada giapponese realizzata in legno.\nViene utilizzata principalmente nell'allenamento delle arti marziali che prevedono appunto l'uso della spada: nel Kend\u014d, ad esempio, viene usata per l'esecuzione dei dieci \"kata\". Essendo pi\u00f9 leggera della spada vera e propria, comunque, pu\u00f2 essere utilizzata anche come arma bianca vera e propria.\nSebbene la parola \"bokken\" sia largamente la pi\u00f9 utilizzata fuori dal Giappone per fare riferimento alla spada di legno, in realt\u00e0 in giapponese il termine pi\u00f9 corretto \u00e8 ; esattamente come accade per il termine che \u00e8 il comunemente utilizzato fuori dal Giappone ma a cui i nippoci generalmente preferiscono il vocabolo .\nRispetto a \"bokut\u014d\", il termine \"bokken\" \u00e8 pi\u00f9 generico in quanto potrebbe riferirsi sia ad una \"katana\" che a qualsiasi altro tipo di spada.\nInfine, a seconda della scuola, il \"bokut\u014d\" pu\u00f2 assumere forme e dimensioni differenti; ad esempio la Niten Ichiryu utilizza spade di legno sottili, con pochissima curvatura e senza \"tsuba\"."}
{"id": "1546434", "revid": "838137", "url": "https://it.wikipedia.org/wiki?curid=1546434", "title": "Lucio Laberio Massimo", "text": "Fu edile al tempo dell'imperatore Claudio. Potrebbe essere quel Laberio Massimo, citato da Giuseppe Flavio, che ricopr\u00ec negli anni attorno al 71 il ruolo di \"procurator Augusti\" in Giudea. Fu, quindi, \"praefectus annonae\" attorno all'80 (responsabile degli approvvigionamento di grano di Roma), poi prefetto d'Egitto nell'83 e prefetto del pretorio durante il regno di Domiziano, nell'84. Suo figlio fu Manio Laberio Massimo, importante senatore e comandante militare durante i regni di Domiziano e Traiano."}
{"id": "1546435", "revid": "767487", "url": "https://it.wikipedia.org/wiki?curid=1546435", "title": "Il piccolo grande uomo (film)", "text": "Il piccolo grande uomo (\"Little Big Man\") \u00e8 un film del 1970 diretto da Arthur Penn, basato sull'omonimo romanzo di Thomas Berger.\nPresentato fuori concorso al Festival di Mosca, al pari di \"Soldato blu\", dello stesso anno, affronta il tema dei nativi americani da un punto di vista nuovo per l'epoca.\nTrama.\nLe vicende vengono narrate in prima persona dal vecchio Jack Crabb (che ha raggiunto la veneranda et\u00e0 di 121 anni) ad un giornalista interessato alla battaglia del Little Bighorn e al processo di integrazione tra nativi americani e coloni. Crabb \u00e8 l'unico sopravvissuto, insieme alla sorella Caroline, a un attacco indiano quando era bambino. I due orfani vengono trovati nell'immensa prateria, tra i resti bruciati dei carri, da un Cheyenne di nome Ombra Silenziosa, che li porta con s\u00e9 al suo accampamento. Caroline, durante la notte, scappa. Rimasto solo, Jack viene adottato dai cheyenne ed entra nelle grazie del loro capo, Cotenna di Bisonte, saggio e anziano uomo medicina.\nIl protagonista ha occasione di osservare il primitivo microcosmo della trib\u00f9 cheyenne, dove esiste una grande libert\u00e0. Gli indiani vivono in armonia con la natura, credendo che tutto il mondo sia retto dal Grande Spirito, e sopravvivono con la caccia alla selvaggina catturata dai guerrieri della trib\u00f9. Questi ultimi hanno un patrimonio di valori improntato al rispetto e la lealt\u00e0, anche verso i nemici. A causa della sua bassa statura e del suo coraggio nella lotta, il protagonista viene chiamato \"Piccolo Grande Uomo\". Egli si fa nemico un suo coetaneo cheyenne, Orso Giovane; bench\u00e9 si odino cordialmente, in occasione di una scorreria contro una trib\u00f9 nemica, Jack gli salva la vita e Orso Giovane rimane legato a lui da un debito di riconoscenza.\nDopo lo sterminio di donne e bambini del loro villaggio, compiuto dall'esercito statunitense, i cheyenne scendono in guerra contro i bianchi. Cotenna di Bisonte dice al protagonista che se egli vuole lasciare i cheyenne per andare presso il popolo cui appartiene, gli indiani accetteranno la sua decisione. Il ragazzo decide per\u00f2 di rimanere con coloro che lo hanno allevato. In un combattimento con i bianchi, che massacrano gli indiani armati solo di archi, frecce e bastoni, Piccolo Grande Uomo, che sta per essere ucciso da un militare, si salva mostrandosi per quello che \u00e8: un uomo bianco.\nVisto che \u00e8 cresciuto tra i \"selvaggi\", si decide che debba essere educato. Viene preso in custodia da un vecchio sacerdote protestante, ridicolo assertore della mortificazione del mondo sensuale per il raggiungimento della salvezza spirituale. Sua moglie \u00e8 Louise Pendrake, che lava, accudisce e parla della morale al ragazzo. A Jack piace molto questa donna: grazie a lei diventa molto religioso e inizia a conoscere il sesso. Nonostante il suo moralismo puritano di facciata, questa ha una relazione extraconiugale e cos\u00ec perplesso, Jack decide di andarsene, abbandonando anche la religione. Incontra allora un ciarlatano, Merriweather, che guadagna soldi imbrogliando la gente. I due si mettono nei pasticci e vengono catturati e coperti di penne e pece da una banda di giustizieri, capeggiati da quella che lui scopre essere sua sorella Caroline, abituata a vestire abiti maschili.\nLa sorella gli insegna a sparare. Durante il suo periodo da pistolero, Jack incontra e fa amicizia con Wild Bill Hickok, personaggio celebre della storia degli Stati Uniti d'America. Hickok \u00e8 un pistolero sbruffone, dedito ai piaceri del saloon e dal grilletto facile, convinto com'\u00e8 di essere attorniato da persone che attentano alla sua vita. A questo punto, Jack Crabb diventa commerciante e sposa Olga, una ragazza svedese, ma fa bancarotta. Per rifarsi intraprende un viaggio verso il West, ma la loro diligenza viene attaccata dagli indiani, che rapiscono la moglie.\nPer ritrovare Olga, inizialmente Crabb vaga per le terre abitate dagli indiani e poi si arruola nell'esercito. Partecipa a un'azione con i cavalleggeri contro un villaggio indiano, che si risolve in un nuovo massacro di donne e bambini. Il protagonista assiste disgustato all'eccidio e, tentando di fermare un ufficiale, si rende colpevole di insubordinazione e quindi diserta. Nella mischia assiste alla morte del suo vecchio amico Ombra Silenziosa. Crabb salva la sua giovane figlia incinta e ne diviene il marito: grazie alla donna, infatti, ritorna alla trib\u00f9 di Cotenna di Bisonte, diventato cieco, il quale lo accoglie gioiosamente. Qui ritrova anche sua moglie Olga, ora sposata con Orso Giovane, ma non ha il coraggio di dirle nulla. Il protagonista \u00e8 inoltre costretto dalla moglie a fare l'amore con le sue sorelle.\nDurante l'inverno, George Armstrong Custer e il suo Settimo Cavalleggeri attaccano di sorpresa l'accampamento indiano. Crabb assiste nuovamente a un eccidio compiuto dall'esercito, che, al suono di una marcia militare, stermina la sua trib\u00f9: sua moglie \u00e8 trucidata insieme ad altre donne e bambini. Crabb si salva camminando tra gli spari con Cotenna di Bisonte che cieco, continua a sorridere credendosi invisibile. Animato da un sentimento di vendetta, riesce ad arruolarsi di nuovo nell'esercito ed \u00e8 deciso ad uccidere Custer, responsabile del massacro, ma non trova la forza per farlo. Subendo l'umiliazione del generale, rappresentato nel film come un tronfio e insensato idiota militarista, lo scopre ma lo lascia in libert\u00e0, dopo avergli detto che \u00e8 un fallito sia come bianco che come cheyenne. Ritornato per strada, il protagonista ha una profonda crisi di identit\u00e0 e si d\u00e0 all'alcool. Assiste alla morte di Wild Bill Hickok, ucciso da un avventore che lo ha riconosciuto come assassino di suo fratello. Ritrova la signora Pendrake, che ora si fa chiamare Lul\u00f9, a cui porta i soldi mandati da Hickok per farla partire. Ripreso a bere, ha un fugace incontro con Merriweather, ora commerciante di pelli di bisonte.\nCrabb decide di fare l'eremita e si rifugia nella natura, ormai si sente del tutto privo di un mondo dove vivere. Fino a che la visione di una trappola dei cacciatori lo induce a pensare a un' animale in trappola che si stacca un arto pur di salvarsi, decide che \u00e8 tempo di suicidarsi, in un gesto di follia, sale su una rupe. Ma vede l'esercito di Custer. E capisce che \u00e8 arrivato il momento di farvi i conti una volta per tutte. La situazione con gli indiani degenera e Custer \u00e8 sempre pi\u00f9 convinto di dover sterminare sia i sioux che i cheyenne. Crabb trova la forza di reagire per vendicarsi e riesce a tornare nel reparto di Custer come guida (\"muleskinner\"). Egli convince il generale a farsi prendere nell'imboscata degli indiani nella valle di Little Big Horn, che sorprendono i cavalleggeri americani e li massacrano. Durante la battaglia Crabb viene ferito, mentre Custer impazzisce e lo scambia per il presidente degli Stati Uniti Grant, con cui non corre buon sangue. Sta per ucciderlo, ma viene colpito da Orso Giovane, che ricambia cos\u00ec il debito con Piccolo Grande Uomo.\nNelle scene finali il protagonista incontra ancora Cotenna di Bisonte. Il vecchio capisce che, nonostante la vittoria su Custer, i bianchi hanno vinto. Il capo aspetta la sua fine e si congeda dal mondo, ringraziando il Creatore per aver concesso gloriose vittorie ma anche per aver fatto patire sconfitte al suo popolo, dichiarandosi pronto ad accettare il suo volere divino. Ma la morte invocata non arriva e cos\u00ec il vecchio, constatando ironicamente la mancanza di efficacia della magia, si allontana con il suo nipote adottivo Piccolo Grande Uomo sotto la pioggia battente, parlando delle sue nuove mogli.\nIl protagonista congeda infine il giornalista a cui ha raccontato la sua vita e rimane solo a ripensare ai ricordi di un mondo ormai scomparso.\nProduzione.\nPer ricreare la voce roca di un uomo di 121 anni, Hoffman si chiuse nel suo camerino e grid\u00f2 con tutte le forze per oltre un'ora sforzandosi la gola. Il trucco per Jack Crabb da vecchio fu creato da Dick Smith impiegando schiuma di lattice e includeva un innovativo sistema di palpebre false che potevano sbattere insieme a quelle vere dell'attore. A causa di tagli nel montaggio, e con grande dispiacere di Smith, nessun battito di palpebre del vecchio Crabb \u00e8 visibile nel film. A proposito del trucco, Hoffman disse in un'intervista concessa alla rivista \"Life\": \u00abTi sfido a truccarti cos\u00ec e non sentirti vecchio\u00bb. Il ruolo di Cotenna di Bisonte fu inizialmente offerto a Marlon Brando, Paul Scofield e anche Laurence Olivier, ma tutti rifiutarono. Le scene della battaglia a Little Big Horn furono girate a Crow Agency, Montana, nei pressi del vero sito dove si svolse la battaglia. Alcune delle scene in citt\u00e0 furono filmate a Nevada City, Montana, una cittadina che nel 1970 consisteva principalmente di edifici storici del XIX secolo portati l\u00ec da qualche posto nel Montana. Tutte le scene in esterni degli indiani, tranne quelle a Little Big Horn, furono girate a Calgary, Alberta, Canada. Tutte le comparse indiane erano veri nativi americani del Nord America. Aim\u00e9e Eccles, che interpreta Raggio di Luna, \u00e8 in realt\u00e0 di origini cinesi. E Cal Bellini, che interpreta Orso Giovane, \u00e8 originario di Singapore.\nIl vecchio capo indiano muore alla fine del romanzo ma cos\u00ec non \u00e8 nel film. In un'intervista Arthur Penn spieg\u00f2 il perch\u00e9 del cambiamento: \u00abAbbiamo riflettuto a lungo su questo punto e nella prima bozza della sceneggiatura lui moriva, ma questa morte avrebbe introdotto un elemento di tristezza nel film e non lo volevamo. Il film sarebbe diventato drammatico, persino melodrammatico, invece di essere picaresco. Volevo anche dimostrare che non solo gli indiani sarebbero stati distrutti, ma erano anche condannati a vivere. Nel complesso, al pubblico piace l'intrattenimento drammatico compatto e omogeneo, ma io voglio il contrario. Un film dovrebbe rimanere libero e aperto, non con tutto definito e risolto\u00bb.\nAccuratezza storica.\nIl vero \"Piccolo Grande Uomo\" (Little Big Man) era un capo trib\u00f9 degli Oglala Sioux e non aveva nulla in comune con il personaggio inventato di Jack Crabb. Little Big Man \u00e8 conosciuto per il suo coinvolgimento nella cattura e nel possibile assassinio di Cavallo Pazzo a Fort Robinson nel 1877.\nIl film mostra la battaglia del Washita come uno spietato massacro di donne e bambini indifesi perpetrato dagli uomini di Custer; tuttavia, \u00e8 storicamente provato che nell'accampamento erano presenti anche dei guerrieri al momento dell'attacco. Secondo i resoconti storici scritti di altri scontri tra indiani e la cavalleria degli Stati Uniti, la tattica comune della cavalleria era di attendere che i guerrieri avessero lasciato il campo per cacciare, o di attirare i guerrieri con rassicurazioni di buona caccia, e quindi di attaccare il villaggio non protetto. Le due scene del massacro sono storicamente invertite, il massacro di Sand Creek si verific\u00f2 per primo nel 1864, dove la milizia del Colorado (Custer escluso) assal\u00ec un contingente pacifico di nativi americani, uccidendo pi\u00f9 di 150 donne, bambini e uomini anziani. Il raid guidato da Custer sul Washita avvenne nel 1868.\nNel film viene mostrata una rappresentazione inaccurata della morte di Wild Bill Hickok. In realt\u00e0 Hickok fu ucciso circa due mesi dopo la battaglia del Little Bighorn, il 2 agosto 1876, mentre stava giocando a poker al \"Nuttal &amp; Mann's Saloon\" di Deadwood, South Dakota. Insolitamente, Hickok era spalle alla porta. Alle 16:15 un pistolero di nome Jack McCall entr\u00f2 nel locale e gli spar\u00f2 alla schiena. Divenne famoso il fatto che Hickok al momento della morte aveva in mano una doppia coppia \"nera\" composta da due assi e due 8 di picche e fiori (A\u2660 A\u2663 8\u2660 8\u2663), che da l\u00ec in avanti prender\u00e0 il nome di \"Mano del morto\".\nNel film, la rappresentazione di George Armstrong Custer come un pazzo durante la Battaglia del Little Bighorn fu intenzionale e da intendersi come una satira voluta dal regista e non ispirata alla vera figura storica, sebbene molte delle sue stranezze e vanit\u00e0 erano ispirate da osservazioni contemporanee. La fatale tattica messa in atto da Custer a Little Bighorn fu molto pi\u00f9 complessa rispetto a quanto si vede nel film, che lo mostra pieno di odio bruciante per gli indiani e di conseguenza agire spietatamente verso di loro in battaglia. In verit\u00e0, mentre le sue azioni prima e durante la battaglia rimangono controverse, alcuni storici suggeriscono che fosse in qualche modo solidale con la causa della popolazione indiana e si oppose pubblicamente, a detrimento delle sue prospettive di carriera, alla politica di espansione dell'amministrazione Grant nelle terre indiane.\nIl personaggio fittizio di Jack Crabb \u00e8 parzialmente ispirato allo scout Curly, una delle guide indiane di Custer della trib\u00f9 dei Crow. Curly cavalc\u00f2 con il 7\u00ba Cavalleggeri di Custer nella valle di Little Bighorn, ma fu sollevato dal dovere prima dell'attacco finale, ritirandosi su un promontorio l\u00ec vicino e assistendo a gran parte dell'azione. Molte storie contrastanti dell'epoca hanno impreziosito la partecipazione di Curly agli eventi, affermando in diversi casi che si mascher\u00f2 con una coperta Cheyenne per sfuggire al campo di battaglia. Fu intervistato molte volte da alcuni scrittori che affermavano egli fosse l'unico testimone sopravvissuto degli uomini di Custer. Curly diede diverse versioni della sua partecipazione alla battaglia e l'accuratezza dei suoi ricordi successivi \u00e8 stata messa in discussione."}
{"id": "1546439", "revid": "2187884", "url": "https://it.wikipedia.org/wiki?curid=1546439", "title": "Gaahl", "text": "Biografia.\nGaahl nacque a Sunnfjord il 7 agosto 1975 e ha passato la sua infanzia a Espedal in Norvegia, una valle che appartiene alla sua famiglia da generazioni.\nCarriera musicale.\nNel 1993 fond\u00f2 la band Black metal Trelldom. Nella seconda met\u00e0 degli anni novanta fond\u00f2 la band Gaahlskagg con i musicisti Skagg (gi\u00e0 chitarrista live dei Gorgoroth) e Sigfader. Si un\u00ec ai Gorgoroth nel 1998 durante la registrazione dell'album \"Destroyer\". Il suo primo album completo come cantante dei Gorgoroth fu \"Incipit Satan\", pubblicato nel 2000 dall'etichetta Nuclear Blast, al quale seguiranno \"Twilight of the Idols - In Conspiracy with Satan\" nel 2003 e \"Ad Majorem Sathanas Gloriam\" nel 2006.\nGod Seed.\nDopo aver perso la causa legale per l'uso del nome Gorgoroth, Gaahl e King ov Hell adottarono il nome God Seed (dal nome di una traccia contenuta in \"Ad Majorem Sathanas Gloriam\") e ingaggiarono altri musicisti con i quali suonarono in due festival estivi: il With Full Force e l'Hellfest Summer Open Air. Nell'estate del 2009, per\u00f2, Gaahl lasci\u00f2 i God Seed e, al suo posto, King ov Hell ingaggi\u00f2 Shagrath dei Dimmu Borgir con cui registr\u00f2 un album, \"The Underworld Regime\", non prima di aver ribattezzato la band Ov Hell. Nel gennaio 2012 usc\u00ec \"Live at Wacken\", album che contiene materiale dal vivo (interpretato sotto il nome Gorgoroth, nel 2008, al Wacken Open Air) scritto da Gaahl e King nel 1999.\nIl 28 marzo 2012, King ov Hell pubblic\u00f2 sul MySpace ufficiale dei God Seed, la notizia che lui e Gaahl avevano passato gli ultimi mesi a registrare del nuovo materiale per l'album di debutto dei God Seed, esattamente tre anni dopo la formazione della band. Il 23 ottobre 2012 esce \"I Begin\", il primo album in studio dei God Seed. Con l'uscita del disco, Gaahl \u00e8 stato impegnato con King e gli altri musicisti con il tour di promozione. La sua decisione di abbandonare la scena Black metal e di rientrarci di nuovo dopo tre anni \u00e8 stata spiegata dallo stesso cantante durante un'intervista, dove ha dichiarato: \"Jeg var i Krig med meg selv\" (\"Ero in guerra con me stesso\"). Il gruppo si sciolse definitivamente nel 2015.\nAltri progetti.\nGaahl \u00e8 uno dei fondatori dei Wardruna, progetto folk con cui registr\u00f2 due album in studio prima di lasciare il gruppo nel 2015.\nNel 2015 ha fondato il suo nuovo gruppo Gaahls Wyrd, con cui ha registrato il primo album, \"GastiR - Ghosts Invited\", pubblicato nel 2019.\nProblemi con la giustizia.\nNel febbraio del 2002 Gaahl venne arrestato con l'accusa di aver aggredito e torturato un uomo che era entrato in casa sua. Venne condannato a 14 mesi di carcere (dei quali ne scont\u00f2 solo 4 e pag\u00f2 una multa di 190,000 corone norvegesi).\nVita privata.\nNel 2008 il cantante dichiar\u00f2 pubblicamente la propria omosessualit\u00e0, affermando che non ne aveva mai fatto segreto. Gaahl ha negato le accuse di neo-nazismo che gli furono rivolte, spiegando che da giovane era coinvolto in una gang senza alcuna affiliazione politica. In seguito solo alcuni membri erano diventati militanti di estrema destra, mentre lui e gli altri non li avevano seguiti. Nel 2010 \u00e8 stato nominato \"Persona Gay dell'Anno\" a Bergen, in Norvegia.\nGaahl \u00e8 un seguace dello sciamanesimo norvegese antico e un oppositore del cristianesimo. In alcune sue interviste, l'idea di Gaahl sulla religione lo spinge ad affermare che \u00e8 l'uomo a dover essere il proprio dio, avendo egli una visione individualista della societ\u00e0.\nNel 2009 Gaahl divent\u00f2 proprietario di una linea di abbigliamento norvegese indetta da DeVero, \"Wynjo\", che in norvegese significa \"ricerca della felicit\u00e0 e della perfezione\".\nNel 2010 Gaahl prese parte al musical \"Svartediket\" durante il Bergen International Festival, tenutosi nel Den Nationale Scene. La sua partecipazione ha destato molto scalpore, soprattutto da parte della comunit\u00e0 religiosa, per via di alcune dichiarazioni dette dal cantante sugli incendi delle chiese.\n\"True Norwegian Black Metal\".\nGaahl apparve nel documentario \"True Norwegian Black Metal\", dove egli accoglie nella sua casa a Espedal alcuni giornalisti. Nel corso del documentario il cantante mostra loro la scuola che egli ha frequentato fino a 18 anni; dopodich\u00e9 li conduce in cima a una montagna di 1500 metri per mostrar loro la casa dei suoi nonni, casa che si erano costruiti da soli portando dalla valle tutti i tronchi degli alberi, dato che in prossimit\u00e0 della dimora non ve ne erano."}
{"id": "1546445", "revid": "712828", "url": "https://it.wikipedia.org/wiki?curid=1546445", "title": "Meduseld", "text": ""}
{"id": "1546449", "revid": "729019", "url": "https://it.wikipedia.org/wiki?curid=1546449", "title": "Aspergillosi", "text": "Per aspergillosi, in campo medico, si intende un'infezione dell'apparato respiratorio causata dall'inalazione delle spore del fungo Aspergillus.\nEziologia e patogenesi.\nL\"Aspergillus\" \u00e8 un fungo della classe degli Ascomycetes. Al genere appartengono numerose specie patogene. Quella di pi\u00f9 frequente riscontro \u00e8 l\"Aspergillus fumigatus\"; di minore importanza dal punto di vista medico sono: \"Aspergillus flavus\", \"Aspergillus niger\", \"Aspergillus clavatus\", \"Aspergillus glaucus\" e \"Aspergillus versicolor\". Le spore si trovano in natura sul suolo, nel fogliame, tra il foraggio per il bestiame e nei cereali.\nLa semplice inalazione delle spore non causa di per s\u00e9 l'insorgenza dell'infezione polmonare. Nel soggetto con normali difese immunitarie, la diffusione del fungo viene infatti generalmente bloccata e, al pi\u00f9, pu\u00f2 formarsi una reazione granulomatosa attorno alla sede di arrivo della spora.\nNel caso invece di un soggetto con difetti della funzione immunitaria, il fungo si diffonde facilmente nel parenchima polmonare e causa un quadro di infezione diffusa. In questo caso, nel tessuto polmonare si diffondono lesioni nodulari biancastre che tendono al rammollimento e alla liquefazione. Con la liquefazione dei noduli, le ife dell'aspergillus possono invadere il torrente circolatorio e provocare trombosi dei vasi sanguigni, con conseguenti lesioni necrotico-emorragiche disseminate. Questo quadro \u00e8 tipico dei soggetti con deficit immunitari gravi.\nUna terza possibilit\u00e0 si verifica quando l'infezione si sviluppa in un soggetto gi\u00e0 portatore di lesioni (cavit\u00e0 o cisti) bronchiali. In questo caso, le ife fungine si accumulano formando degli agglomerati di grosse dimensioni, che favoriscono la riproduzione del fungo stesso per la presenza di condizioni favorevoli di umidit\u00e0 e di temperatura.\nForme cliniche.\nIn base ai meccanismi su esposti, si possono riscontrare diverse forme cliniche di aspergillosi:\nFattori di rischio.\nImpianti di ventilazione contaminati, asma, AIDS.\nEsami.\nGli esami prevedono la radiografia del torace e la tomografia computerizzata dove spesso si riscontrano segni inconfondibili. Essenziale \u00e8 la ricerca e l'isolamento del fungo dalle secrezioni bronchiali, dall'essudato pleurico o dai prelievi bioptici effettuati in broncoscopia. La ricerca dell'aspergillus nell'espettorato pu\u00f2 dare delle false positivit\u00e0 perch\u00e9 alcune specie di Aspergillus possono trovarsi comunemente come saprofiti nel cavo orale.\nTerapie.\nLa terapia consiste nella somministrazione di Terbinafina, amfotericina B, flucitosina e itraconazolo. Nei casi di \"aspergilloma\" si utilizza l'escissione chirurgica, in quanto nelle cavit\u00e0 polmonari non si riesce a raggiungere concentrazioni efficaci di farmaco antifungino.\nPer le terapie con antimicotici, essendo terapie prolungate, va valutato attentamente il rapporto rischio beneficio, considerando l'effetto collaterale epatotossico.\nPrognosi.\nLa prognosi delle forme diffuse risulta infausta e inadeguata."}
{"id": "1546450", "revid": "1573940", "url": "https://it.wikipedia.org/wiki?curid=1546450", "title": "\u014cni gote", "text": "Gli \u014dnigote (\u9b3c\u5c0f\u624b letteralmente guanti enormi, straordinari) sono delle robuste protezioni per polsi ed avambracci ideati dall'Itt\u014d ry\u016b Kenj\u016bts\u016b intorno al XVII secolo. Sono utilizzate dall'uchikata (colui che guida il kata) per l'allenamento con i bokuto."}
{"id": "1546451", "revid": "2184720", "url": "https://it.wikipedia.org/wiki?curid=1546451", "title": "1973 (singolo)", "text": "1973 \u00e8 un singolo del cantautore britannico James Blunt, pubblicato il 23 luglio 2007 come primo estratto dal secondo album in studio \"All the Lost Souls\".\nDescrizione.\nIl brano \u00e8 stato scritto da Mark Batson e James Blunt ed \u00e8 stato ispirato dal panorama artistico di Ibiza, dove Blunt ha una casa. La canzone \u00e8 stata remixata da Pete Tong e Dave Spoon, e fa parte del loro \"Ibiza 2007 Remix Project\", e Tong ha cominciato a suonare il remix gi\u00e0 da luglio 2007 al \"Pacha\", il club che ha ispirato la canzone e che appunto aveva aperto nel 1973. Blunt ha dichiarato che la donna nominata pi\u00f9 volte nel testo del brano, \"Simona\", \u00e8 una donna incontrata realmente allo stesso \"Pacha\".\nVideo musicale.\nIl videoclip del brano, nel quale Blunt si muove in alcuni ambienti tipicamente anni settanta, riflette il tono nostalgico della canzone ed \u00e8 stato girato negli \"Universal Backlots\" a Los Angeles."}
{"id": "1546452", "revid": "124177544", "url": "https://it.wikipedia.org/wiki?curid=1546452", "title": "The Eye of Judgment", "text": "The Eye of Judgment \u00e8 un videogioco sviluppato da SCE Studio Japan e \"Wizard of the Coast\", pubblicato da Sony Computer Entertainment in esclusiva per PlayStation 3. Il gioco \u00e8 uscito in Giappone e in Australia il 25 ottobre 2007, nei Stati Uniti il 23 ottobre 2007 e infine in Europa 26 ottobre 2007. \u00c8 il primo videogioco con realt\u00e0 aumentata ad essere pubblicato.\nIl 27 marzo 2008 in Giappone \u00e8 stata pubblicata la nuova espansione del gioco.\nSony ha chiuso il 30 settembre 2010 il supporto online per \"Eye of Judgement\".\nModalit\u00e0 di gioco.\n\"The Eye of Judgment\" \u00e8 un nuovo tipo di gioco basato sulla strategia e si combatte tramite delle carte, ognuna con qualit\u00e0 ed effetti diversi che unisce l'esperienza del \"Trading Card Game\" con la realt\u00e0 aumentata.\n\u00c8 stato possibile anche giocare in modalit\u00e0 Online, chiusa il 30 settembre 2010.\nIl database della Sony teneva conto delle vittorie e sconfitte di ciascun giocatore generando cos\u00ec una Classifica Generale o per Regno.\nRegole.\nLa partita inizia pescando 5 carte dal proprio mazzo. In ogni turno il giocatore posiziona una o pi\u00f9 carte che ha nella sua mano (o appena pescata dal suo mazzo) sul campo di battaglia, facendo questa azione la carta ripresa dalla PlayStation Eye viene identificata e ricreate animata in 3D nello schermo. Ad ogni turno, ogni giocatore ha a disposizione un quantitativo di Mana che aumenta di 2 Mana a turno, e servir\u00e0 per evocare creature, attaccare e lanciare incantesimi. \nSe il giocatore ha pi\u00f9 di 7 carte in mano, a fine turno ha l'obbligo di scartare (mettere nel cimitero) le carte in eccesso, qualsiasi.\nIl giocatore pu\u00f2 anche ruotare ti 90 gradi le sue carte/creatura in quanto queste possono avere diversi tipi di attacco, ad esempio solo frontale; attacco a distanza; attacco su entrambi i lati.\nLo scopo del gioco \u00e8 quello di riuscire a controllare 5 campi sui 9 a disposizione nel campo di gioco analogo a una griglia di 3x3 carte posizionabili, sfruttando anche il tipo di terreno per avere bonus o dare malus all'avversario.\nIl giocatore pu\u00f2 anche perdere la partita \"smazzando\", ovvero rimanere senza carte da pescare (durante la fase di pasca carta).\nIl mazzo non pu\u00f2 avere pi\u00f9 di 3 carte uguali per creatura, eccetto ulteriori restrizioni...\nLe carte.\nSviluppato in collaborazione con la \"Wizard of the Coast\" di Hasbro in esclusiva per la PlayStation 3 che insieme alla telecamera PlayStation Eye identifica un \"codice isometrico\" (i quadrati neri che vedi su tutte le carte) chiamato \"Cybercode Technology\" questo riconosce le carte per \"dare vita\" a creature o incantesimi in grafica 3D sul televisore.\nLe carte creatura hanno sul lato destro un valore di attacco e uno di salute, in basso si posso leggere ulteriori abilit\u00e0, in fondo \u00e8 raffigurata la griglia 3x3 in attacco e un'altra griglia per la difesa.\nCome per i giochi di carte collezionabili esistono i livelli di rarit\u00e0 delle carte: Comune; Non comune; Rara; Mitica.\nLe carte hanno un diverso colore elementale per fazione, come in , questi interagisco a contrasto sulle carte/creature, esempio acqua contro fuoco. \nEdizioni.\nSet Base \u201cBiolith Rebellion SET1\u201d Sono stati realizzati 5 mazzi base precostruiti:\nPrima espansione \u201cBiolith Rebellion SET2\u201d composta da 100 carte e altri 5 mazzi precostruiti, pubblicata dal 27 marzo 2008:\nSeconda espansione \u201cBiolith Rebellion SET3\u201d composta da altre 100 carte:\nNon sono stati rilasciati mazzi precostruiti, anche per spingere i giocatori, avendo a disposizione oltre 300 carte a creare mazzi originali, a loro piacimento. \nIl 15 settembre 2008 Wizard of the Coast delega \"Cartamundi\" per la stampa, e \"Upper D.E.C.K.\" per la distribuzione.\nSequel.\nEye of the Judgement legends \u00e8 un successore digitale del gioco, senza realt\u00e0 aumentata, pubblicato anch'esso in esclusiva ma su Sony PSP per il mercato europeo in data 19 marzo 2010.\nNon sfrutta la camera del PSP, non si possono acquisire le carte fisiche.\nVoci correlate.\nPlayStation Eye\nRealt\u00e0 aumentata\nGiochi di carte collezionabili\nInvizimals"}
{"id": "1546453", "revid": "1456895", "url": "https://it.wikipedia.org/wiki?curid=1546453", "title": "IL-2 Sturmovik", "text": "IL-2 Sturmovik \u00e8 un simulatore di volo ambientato nella Seconda guerra mondiale, in particolare sul fronte orientale. \u00c8 stato sviluppato da \"1C\" (\"Maddox Games\") nel 2001, per Microsoft Windows.\nSerie.\nIl gioco originale mette a disposizione 31 modelli di aerei pilotabili, ai quali se ne sono aggiunti altri, grazie alle espansioni sviluppate dalla 1C. La prima versione del gioco includeva tre campagne statiche, due per la \"Sovetskie Voenno-vozdu\u0161nye sily\", le Forze Aeree Sovietiche, e una per la Luftwaffe. La prima espansione, del 2003, fu IL-2 Sturmovik Forgotten Battles, incentrata sulla Guerra di continuazione, seguito, nel 2004 dalla sua espansione \"Ace Expansion Pack\". Sempre nel 2004 esce, Pacific Fighters, che aggiunge la Guerra del Pacifico e delle relative forze navali. Questi titoli vennero pubblicati insieme in una \"Complete Edition\", a sua volta dotabile delle espansioni \"Pe-2\", \"Manchuria\" e \"1946.\" Con la mappa del Mediterraneo, dell'Africa, della Grecia, dell'Italia, e l'aggiunta di diversi altri italiani e stranieri, l'ultima versione attualmente in uso dalla comunit\u00e0 multiplayer \u00e8 Il-2 Sturmovik 1946 + HSFX, che racchiude tutto il lavoro del team Dedalus e di diversi altri autori indipendenti. Con oltre 300 aerei pilotabili e mappe e scenari sul globo che consentono al giocatore un'esperienza simulata fedelmente ricostruita dal 1938 al 1960, dalla guerra spagnola, fino alla guerra di Corea. Esistono altre versioni note del titolo, come la PAN per la pattuglia acrobatica italiana virtuale, e la \"ULTRAPACK\".\nModalit\u00e0 di gioco.\nIl pilota ha la possibilit\u00e0 di volare e combattere nel corso di singole missioni o di intere campagne, in aree differenti del globo, dal confine Russo-Finlandese alle zone orientali di Russia e Cina, al Giappone, alle isole del Pacifico, teatro delle battaglie aeronavali pi\u00f9 importanti, e in altri paesi europei. Le battaglie si svolgono online, tramite il software esterno Hyperlobby che visualizza tutte le partite esistenti nel globo, il pilota virtuale.\nL'applicazione \u00e8 aperta sia all'aggiunta di mappe che all'aggiunta di oggetti, consentendo cos\u00ec, attraverso l'editor di missioni incluso nel gioco, la creazione e condivisione di nuove campagne fornite da utenti esperti e volonterosi. In rete si trovano numerosi siti di utenti, che, giocando online contro altri avversari, hanno costituito stormi di combattimento virtuale.\nIl programma ai suoi tempi ebbe molto successo, offrendo un modello di volo estremamente realistico che non si credeva fosse realizzabile all'epoca e dotato di una spiccata AI dei piloti controllati dal computer.\nIl principiante, pur se poco aiutato dalle guide che necessitano di notevole impegno nella consultazione e di svariate nozioni gi\u00e0 acquisite anticipatamente, pu\u00f2 configurare il modello dal facile, pi\u00f9 simile ad una modalit\u00e0 arcade, al realistico. In quest'ultimo caso il gioco tiene conto delle condizioni del motore: dalla temperatura dell'acqua a quella delle teste dei cilindri, temperatura e pressione dell'olio, arricchimento miscela benzina, apertura radiatore, stato dei compressori volumetrici, temperatura esterna, pressione atmosferica, sovraccarico, usura eccetera.\nIl modello di danneggiamento, non utilizzando il programma alcuna \"hit bubble,\" ma simulando il danno in numerosissimi parti del motore e della struttura, tiene conto dalla rottura di un cavetto. di un flap, persino ad un tubino olio di un cilindro, che pu\u00f2 arrivare addirittura a sporcare il parabrezza. Nel caso di perdita di parti esterne, diventano visibili gli elementi strutturali, centine e longheroni debitamente ritorti frantumati e bruciacchiati.\nL'accelerazione troppo forte pu\u00f2 far perdere pezzi, come anche superare certe velocit\u00e0 (diverse ovviamente per ogni modello).\nModello atmosferico: dal sole del Pacifico al freddo di Stalingrado, nebbiolina a fondovalle nel mattino primaverile inclusa. Tutti i tipi di nubi dai cirri ai cumuli con tuoni, fulmini, vento laterale e turbolenze muovono l'aereo stesso scuotendo il campo visivo. Incluso il volo notturno in cacce guidate dai riflettori.\nOnde permettere interazioni in un ambiente complesso, il programma simula adeguatamente le comunicazioni fra leader e gregari tramite una griglia di ordini selezionabili e impartibili a vari destinatari.\nVelivoli.\nIl gioco permette al giocatore l'utilizzo di una grande gamma di velivoli oltre all'eponimo Ilyushin Il-2 \u0160turmovik, dai biplani in legno fino ai jet sperimentali del dopoguerra, grazie all'espansione \"1946\".\nItalia:\nMacchi M.C.200 \"saetta\" primo caccia monoplano di produzione nazionale interamente in metallo, armato di due breda-safat da 12.7\u00a0mm. Offre un'ottima manovrabilit\u00e0, ma la velocit\u00e0 \u00e8 appena sufficiente per ingaggiare aerei degli anni '40.\nMacchi M.C.202 \"folgore\" successore del \"saetta\", dotato di un'ottima manovrabilit\u00e0, una buona velocit\u00e0 ma di un armamento insufficiente."}
{"id": "1546455", "revid": "767487", "url": "https://it.wikipedia.org/wiki?curid=1546455", "title": "Theodor Curtius", "text": "Famose le sue ricerche in campo di chimica organica. Tra il 1890 e il 1894 svilupp\u00f2 la cosiddetta \"Demolizione di Curtius\" che permette di passare da un azide di un acido ad una ammina con l'intervento dell'acqua e dell'alcol.\nFu anche il primo ad isolare l'acido azotidrico."}
{"id": "1546458", "revid": "709565", "url": "https://it.wikipedia.org/wiki?curid=1546458", "title": "Konpeit\u014d", "text": "Il konpeit\u014d (, o ) \u00e8 un tipo di dolce prodotto in Giappone, originariamente fabbricato in Portogallo.\nStoria.\nLa parola \"konpeit\u014d\" \u00e8 presa a prestito dal termine portoghese \"confeito\" (correlato al termine italiano \"confetto\"), che indica un dolciume caramellato. Questi tipi di caramelle vennero introdotte in Giappone intorno al XV e XVI secolo da mercanti europei, probabilmente per la prima volta nel 1549, periodo in cui San Francesco Saverio giunse a Kagoshima. La tecnologia di raffinazione dello zucchero non esisteva in Giappone in quel periodo. Nel 1569, Lu\u00eds Fr\u00f3is, un missionario portoghese, regal\u00f2 una bottiglia di \"konpeit\u014d\" ad Oda Nobunaga per ottenere il permesso di diffondere il Cristianesimo.\nProduzione.\nIl diametro di un \"konpeit\u014d\" si attesta intorno ai 5-10 millimetri, ed \u00e8 ricoperto da piccole protuberanze che si originano a causa del processo di cottura. Anche ai giorni nostri i \"konpeit\u014d\" si fabbricano a mano in un periodo di tempo compreso tra i 7 e i 10 giorni, facendo colare acqua zuccherata in una vasca rotante chiamata \"dora\"."}
{"id": "1546463", "revid": "785616", "url": "https://it.wikipedia.org/wiki?curid=1546463", "title": "Kompeit\u014d", "text": ""}
{"id": "1546465", "revid": "254059", "url": "https://it.wikipedia.org/wiki?curid=1546465", "title": "Domenico Malatesta", "text": "Biografia.\nFiglio di Pandolfo III Malatesta ed Antonia da Barignano, nel 1429, dopo la morte dello zio Carlo I Malatesta, diventa Signore di Cesena alla tenera et\u00e0 di 11 anni.\nNel 1431, a tredici anni, reprime alcuni tumulti sorti in citt\u00e0 per opera dei Malatesta di Pesaro che tentarono di sollevare il popolo, il quale, invece, se la prese con gli usurpatori e volle Domenico Malatesta, assieme al fratello Sigismondo Pandolfo, come propri signori.\nNello stesso anno dovette anche correre a Fano, che a sua volta si era sollevata, e con l'intelligenza, riusc\u00ec a riacquistarla.\nNel 1433 viene nominato cavaliere palatino dall'imperatore Sigismondo, e in seguito decise di tralasciare il primo nome Domenico per assumere il nuovo nome di Malatesta Novello.\nI suoi domini comprendevano Cesena, Bertinoro, Meldola, Sarsina, Roncofreddo ed il Piviero di Sestino. Ebbe inoltre Cervia dal fratello Sigismondo Pandolfo, dove costru\u00ec importanti opere di fortificazione.\nNel 1434 sposa per contratto Violante da Montefeltro: lui ha sedici anni e lei solo quattro. I due promessi sposi rimangono separati e si riuniranno solo al compimento del dodicesimo anno di Violante, dopo la celebrazione delle nozze nel maggio del 1442 a Gubbio.\nSi impegna sia in imprese militari, sia in opere di urbanistica e in attivit\u00e0 culturali.\nNovello Malatesta mor\u00ec il 20 novembre 1465 a 47 anni di et\u00e0, dopo una lunga malattia. Non lasci\u00f2 eredi, si dice per un voto di castit\u00e0 fatto dalla moglie Violante.\nIl Signore di Cesena, a differenza del fratello Sigismondo, che si fece costruire un luogo di sepoltura di grande rilievo (il Tempio Malatestiano a Rimini), volle per s\u00e9 un luogo umile e lasci\u00f2 scritto che venisse sepolto lungo il perimetro esterno della Chiesa di San Francesco, annessa al convento dove si trova la famosa biblioteca da lui fondata (oggi la chiesa non esiste pi\u00f9, al suo posto vi \u00e8 Piazza Bufalini, prospiciente la Biblioteca Malatestiana). Nel 1811 si decise di traslare la tomba all'interno della Biblioteca, ma ci si accorse che il luogo dov'era stato sepolto appariva vuoto. Probabilmente le sue spoglie erano andate disperse durante i lavori di ristrutturazione della chiesa, avvenuti tra il 1751 e il 1758. Successive ricerche riportarono alla luce una cassa in legno di cipresso. Si ritenne che contenesse le ossa del Signore di Cesena e furono tumulate sotto la lapide (originale) conservata in Biblioteca.\nLe grandi opere realizzate a Cesena.\nA Novello Malatesta vanno attribuite le grandi opere che hanno dato a Cesena l'impronta malatestiana che ancora oggi la caratterizza nella parte storica del centro urbano. Le sue realizzazioni sono notevoli, numerose e comprese in un arco di tempo piuttosto breve. In meno di trent'anni ordin\u00f2: la costruzione del Convento di Santa Maria per i frati dell'Osservanza (1438), i nuovi lavori per il rafforzamento della Rocca Malatestiana e l'allargamento della cinta muraria della citt\u00e0 (1441); nel 1452 don\u00f2 al Comune diversi possedimenti dalle parti di Cesenatico ma, soprattutto, fond\u00f2 la Biblioteca Malatestiana presso il convento di San Francesco, gioiello unico nel suo genere e punto di riferimento di tutto il patrimonio culturale della citt\u00e0. La sua attivit\u00e0 non ebbe soste: fece terminare il ponte di pietra sul fiume Savio, fece scavare un tunnel sotto il Monte della Brenzaglia per farvi scorrere il canale omonimo e per servire i mulini sull'altro versante, fece erigere la diga di Mulino Cento, fece rinforzare le mura e le porte della citt\u00e0, fece riprendere i lavori alla Rocca e terminare il castello di San Giorgio (1456).\nNel 1458 Malatesta Novello regal\u00f2 ai frati dell'Osservanza alcuni terreni subito fuori dalla Porta Figarola perch\u00e9 vi costruissero un nuovo convento. \nNel 1459 fece costruire Porta Trova e l'anno successivo l'Ospedale del Santissimo Crocefisso (1460)."}
{"id": "1546468", "revid": "599013", "url": "https://it.wikipedia.org/wiki?curid=1546468", "title": "Julio C\u00e9sar C\u00e1ceres", "text": ""}
{"id": "1546472", "revid": "984922", "url": "https://it.wikipedia.org/wiki?curid=1546472", "title": "Agusan (fiume)", "text": "Il fiume Agusan si trova nell'isola di Mindanao nelle Filippine. Il fiume sale ad est di Tagum nel Davao del Norte e scorre a nord per 400 chilometri attraverso le province di Agusan del Sur e Agusan del Norte. Entra nel Mare di Bohol a Butuan. \u00c8 il maggior fiume di Mindanao, \u00e8 navigabile per 260\u00a0km."}
{"id": "1546473", "revid": "842", "url": "https://it.wikipedia.org/wiki?curid=1546473", "title": "Parallel ATA", "text": ""}
{"id": "1546475", "revid": "486946", "url": "https://it.wikipedia.org/wiki?curid=1546475", "title": "Solid-state drive", "text": ""}
{"id": "1546476", "revid": "1543377", "url": "https://it.wikipedia.org/wiki?curid=1546476", "title": "16 Lacertae A", "text": "16 Lac A \u00e8 una stella della costellazione della Lucertola, situata nella parte meridionale della costellazione, a poco pi\u00f9 di un minuto in Ascensione Retta dalla costellazione di Andromeda.\n\u00c8 una stella variabile, nota come EN Lac, tipo Beta Cephei + binaria ad eclisse, la cui luminosit\u00e0 massima \u00e8 di 5,41, con oscillazioni fino a 0,11 magnitudini e periodi riconosciuti per la fase di variabile Beta Cephei di 0,16917, 0,17077 e 0,181692 giorni; per la fase di binaria ad eclisse abbiamo invece un'ampiezza di magnitudine di 0,04, con periodo di 12,096816 giorni.\n\u00c8 anche componente del sistema multiplo 16 Lac, cui si rimanda per un approfondimento delle caratteristiche fisiche."}
{"id": "1546482", "revid": "21880", "url": "https://it.wikipedia.org/wiki?curid=1546482", "title": "Bullidae", "text": ""}
{"id": "1546484", "revid": "767487", "url": "https://it.wikipedia.org/wiki?curid=1546484", "title": "Wisemen", "text": "Wisemen \u00e8 un brano pop rock scritto dal cantautore inglese James Blunt, Jimmy Hogarth e Sacha Skarbek per l'album di debutto di Blunt \"Back to Bedlam\" (2004). James Blunt ha preso l'inizio della canzone da \"Perfectly\", una canzone della Band \"The Anniversary\". La canzone \u00e8 stata prodotta da Tom Rothrock e Jimmy Hogarth. Il brano \u00e8 stato pubblicato nel 2005 ed ha raggiunto la top 15 nel Regno Unito. Dopo il successo di \"You're Beautiful\" e \"Goodbye My Lover\", \"Wisemen\" \u00e8 stata ripubblicata nella primavera del 2006, ed ha ottenuto un enorme successo in tutto il mondo."}
{"id": "1546485", "revid": "287204", "url": "https://it.wikipedia.org/wiki?curid=1546485", "title": "Silent Mobius", "text": ""}
{"id": "1546488", "revid": "287204", "url": "https://it.wikipedia.org/wiki?curid=1546488", "title": "Wiseman", "text": "Wiseman pu\u00f2 riferirsi a:"}
{"id": "1546491", "revid": "124123", "url": "https://it.wikipedia.org/wiki?curid=1546491", "title": "Filippo I (metropolita di Mosca)", "text": "Le informazioni sulla vita di Filippo I prima della sua ascesa al soglio di Metropolita sono scarse e frammentarie. Nel 1455 era vescovo di Suzdal e rest\u00f2 in questa carica fino al 1464 quando, dopo che il suo predecessore Teodosio decise di ritirarsi a vita monastica, ascese alla carica ecclesiastica pi\u00f9 importante in Russia. Negli anni 1470, Filippo fu intensamente impegnato nella lotta contro l'accrescersi degli influssi politici e religiosi della Confederazione Polacco-Lituana sulla Repubblica di Novgorod. Nel 1472 cerc\u00f2 di impedire che fosse accolto a Mosca l'ambasciatore pontificio che accompagnava Sophia Paleologa. Lo stesso anno Filippo promosse la ricostruzione della cattedrale della Dormizione nel Cremlino di Mosca. Diede tuttavia incarico a lavoratori inesperti tanto che, poco dopo la sua morte, l'edificio croll\u00f2. Fu ricostruito in seguito da Aristotele Fioravanti."}
{"id": "1546492", "revid": "599013", "url": "https://it.wikipedia.org/wiki?curid=1546492", "title": "Giann\u012bs Gkagkaloud\u012bs", "text": "Alto 192\u00a0cm per 86\u00a0kg, gioca nel ruolo di playmaker.\nCarriera.\nLa sua carriera ha avuto luogo prevalentemente in Grecia: dopo aver giocato nel Paleo Faliro e nel Dafni Atene, nel 2001 \u00e8 passato all'Aris Salonicco con cui ha vinto una FIBA Europe Champions Cup durante i due anni di permanenza.\nLa stagione 2003-04 viene disputata al Panathinaikos, formazione che a fine anno vince lo scudetto greco. Rimane in patria anche nelle annate a venire, indossando rispettivamente le canotte del PAOK Salonicco, dell'AEK Atene e del Rethymno. Tra il gennaio e il febbraio del 2008 gioca tre partite con la Virtus Roma al posto dell'infortunato Jacopo Giachetti.\nTorna quindi in Grecia con le esperienze al Kavala e all'AEP Olympias Patrasso. Nel 2010 firma un biennale col Maroussi Atene, ma il rapporto si interrompe nel febbraio 2012 per via dei problemi economici del club: Gagaloudis si accasa ai ciprioti dell'Apollon Limassol."}
{"id": "1546493", "revid": "167080", "url": "https://it.wikipedia.org/wiki?curid=1546493", "title": "Chatti", "text": ""}
{"id": "1546496", "revid": "110157", "url": "https://it.wikipedia.org/wiki?curid=1546496", "title": "Comugni", "text": "Comugni \u00e8 un piccolo borgo situato tra Campogialli e la Traiana, frazioni del comune di Terranuova Bracciolini (AR).\nIl piccolo agglomerato urbano \u00e8 costituito da un villaggio di circa trenta persone, e nelle zone limitrofe offre vitigni, uliveti, boschi ed alcuni agriturismi.\nComugni fa parte di quella parte di Toscana inedita e poco conosciuta che mantiene intatto il paesaggio campestre di case e terreni coltivati. Qui \u00e8 possibile respirare ancora l'atmosfera antica della cultura contadina. Paesaggi incontaminati e fuori dai flussi turistici. In questa zona della campagna toscana le vigne e gli uliveti si perdono a vista d'occhio. A valle della Strada Setteponti di Levante \u00e8 possibile ammirare la valle, che arriva fino alle colline del Chianti. Camminando nei sentieri di campagna potrete provare un salto nel tempo, lontano dai rumori e dai ritmi della citt\u00e0 e imbattevi nelle Balze, Canyon naturali che caratterizzano questo territorio. Nella Gioconda di Leonardo da Vinci si intravede la valle dell'Arno Ponte Buriano e le Balze. Questo territorio era amato da Leonardo a testimonianza della sua unicit\u00e0 e bellezza.\nLa vita nel paese \u00e8 di tipo campestre, per quanto riguarda la sua storia si presuppone dipenda da quella di Campogialli."}
{"id": "1546497", "revid": "767487", "url": "https://it.wikipedia.org/wiki?curid=1546497", "title": "Alan Stubbs", "text": ""}
{"id": "1546507", "revid": "1935652", "url": "https://it.wikipedia.org/wiki?curid=1546507", "title": "Leopoldo Girelli", "text": "Biografia.\nOrdinato sacerdote per la diocesi di Bergamo (17 giugno 1978) \u00e8 stato coadiutore parrocchiale di Casnigo (1978-1981), residente a Desenzano di Albino (1981-1984), studente alla Pontificia Accademia Ecclesiastica di Roma (1984-1987), segretario della nunziatura apostolica in Camerun (1987-1991) e in Nuova Zelanda (1991-1993), quindi consigliere alla Sezione Affari generali della Segretaria di Stato vaticana (1993-2001) e poi alla nunziatura apostolica negli Stati Uniti (2001-2006).\nIl 13 aprile 2006 \u00e8 stato nominato arcivescovo titolare di Capri e nunzio apostolico in Indonesia, un paese dove la minoranza cattolica \u00e8 perseguitata, riscontrandosi assalti e incendi a chiese cattoliche e uccisioni di preti indigeni; ha ricevuto la consacrazione episcopale il 17 giugno dello stesso anno nella chiesa ipogea del Seminario di Bergamo per le mani dell'allora segretario di Stato vaticano cardinale Angelo Sodano.\nIl 10 ottobre 2006 \u00e8 stato nominato nunzio apostolico a Timor Est: dopo i primi due nunzi che sono durati due anni in tutto, \u00e8 toccato a lui accompagnare la crescita e lo sviluppo della chiesa in quel paese, che non solo \u00e8 il pi\u00f9 cattolico dell'Asia, ma dove il ruolo della religione \u00e8 fondamentale nell'identit\u00e0 nazionale (insieme con la lingua e con la storia) e dove la Chiesa cattolica ha giocato un ruolo decisivo nell'opera di pacificazione, nella rivendicazione dell'indipendenza dall'Indonesia, ottenuta infine nel 2002, e nella normalizzazione dei rapporti internazionali. Nel corso del suo mandato, Timor Est \u00e8 passato attraverso due colpi di stato, nel 2006 e nel 2008.\nIl 13 gennaio 2011 \u00e8 stato nominato nunzio apostolico in Singapore, delegato apostolico in Malaysia e in Brunei (incarico da cui cessa il 16 gennaio 2013) e rappresentante pontificio non residente per il Vietnam e, il 18 giugno 2011, nunzio apostolico presso l'Associazione delle Nazioni del Sud-est asiatico. La nomina in Vietnam \u00e8 di particolare delicatezza: con l'istituzione del rappresentante non permanente e la nomina di monsignor Girelli, le relazioni diplomatiche col paese dove \u00e8 presente un gran numero di cattolici (8 milioni, terza comunit\u00e0 dell'Asia dopo le Filippine e l'India) hanno compiuto passi decisivi verso la normalizzazione. La nomina \u00e8 stata il primo risultato effettivo dei negoziati fra la Santa Sede e il Vietnam dopo la guerra e l'interruzione delle relazioni diplomatiche, che dal 2009 hanno ricevuto un quadro di ufficialit\u00e0. Il nunzio in diverse occasioni ha potuto incontrare le comunit\u00e0 locali per testimoniare ai fedeli la vicinanza del papa. Durante la sua nunziatura numerose diocesi vacanti da lungo tempo o guidate da vescovi molto anziani sono state provviste con nuovi vescovi.\nIl 14 agosto 2015 ha presenziato alla firma del primo accordo tra Santa Sede e Timor Est, con cui si garantisce lo statuto giuridico della Chiesa cattolica nel paese e si regolano il matrimonio canonico, i luoghi di culto, le istituzioni cattoliche di istruzione e di educazione, l'insegnamento della religione nelle scuole, l'attivit\u00e0 assistenziale-caritativa della Chiesa, la cura pastorale nelle forze armate e nelle istituzioni penitenziarie ed ospedaliere, e il regime patrimoniale e fiscale.\nIl 13 settembre 2017 \u00e8 stato nominato nunzio apostolico in Israele e delegato apostolico a Gerusalemme e in Palestina. Due giorni dopo \u00e8 stato nominato nunzio apostolico a Cipro.\nIl 13 marzo 2021 \u00e8 stato nominato nunzio apostolico in India. Il 13 settembre dello stesso anno \u00e8 stato nominato anche nunzio apostolico in Nepal.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1546509", "revid": "114737393", "url": "https://it.wikipedia.org/wiki?curid=1546509", "title": "Mikov\u00e1", "text": "Mikov\u00e1 (in tedesco \"Nickeshau\", in ungherese \"Mik\u00f3\", in ruteno \"Mykova\") \u00e8 un comune della Slovacchia facente parte del distretto di Stropkov, nella regione di Pre\u0161ov.\nFu menzionato per la prima volta in un documento storico nel 1390. Fino al XVIII secolo appartenne alla Signoria di Stropkov. Successivamente pass\u00f2 ai nobili Keglevich. \n\u00c8 famoso per essere il paese dal quale emigrarono i genitori del grande artista statunitense Andy Warhol agli inizi del XX secolo. "}
{"id": "1546512", "revid": "712828", "url": "https://it.wikipedia.org/wiki?curid=1546512", "title": "Sala d'Oro", "text": ""}
{"id": "1546513", "revid": "6391", "url": "https://it.wikipedia.org/wiki?curid=1546513", "title": "Effimera", "text": ""}
{"id": "1546517", "revid": "842", "url": "https://it.wikipedia.org/wiki?curid=1546517", "title": "Intel Core 2 Duo", "text": ""}
{"id": "1546520", "revid": "54729658", "url": "https://it.wikipedia.org/wiki?curid=1546520", "title": "Front side bus", "text": ""}
{"id": "1546523", "revid": "304077", "url": "https://it.wikipedia.org/wiki?curid=1546523", "title": "Schermo LED", "text": ""}
{"id": "1546527", "revid": "767487", "url": "https://it.wikipedia.org/wiki?curid=1546527", "title": "Seed (film 2007)", "text": "Seed \u00e8 un film del 2007 diretto da Uwe Boll.\nIl regista Boll \u00e8 anche sceneggiatore e co-produttore della pellicola di genere horror.\nTrama.\nSecondo la legge federale degli Stati Uniti, se un condannato a morte sopravvive a tre scariche da 15.000 volt ciascuna sulla sedia elettrica, pu\u00f2 essere scarcerato.\nNel 1979, Max Seed \u00e8 l'ultimo detenuto presente nel carcere. Durante l'esecuzione, Warden Arnold Calgrove lo assiste assieme al medico Wickson. Dopo le prime due scariche da 15.000 volt, Seed sviene e Warden preme sul dr. Wickson perch\u00e9 dichiari morto il detenuto. Wickson accetta e Seed viene sepolto vivo. Dopo la sepoltura, Seed rinviene e quando si accorge di essere stato dato per morto scappa con difficolt\u00e0 dalla bara e dai metri di terra posti al di sopra per andare a vendicarsi degli esecutori.\nAccoglienza.\nIl film \u00e8 stato presentato in anteprima mondiale il 27 aprile 2007 in Germania al \"Weekend of Fear Festival\".\nL'anteprima italiana del film \u00e8 avvenuta il 31 ottobre 2007 al \"Ravenna Nightmare Film Festival\".\nAll'edizione 2007 del NYC Horror Film Festival, il film si \u00e8 aggiudicato il titolo di \"Migliori effetti speciali\"."}
{"id": "1546535", "revid": "21880", "url": "https://it.wikipedia.org/wiki?curid=1546535", "title": "Neospora caninum", "text": "Neospora caninum \u00e8 un protozoo parassita obbligato intracellulare degli animali.\nSistematica.\nFino al 1988 \u00e8 stato confuso e diagnosticato come \"Toxoplasma gondii\". Sin dalla sua prima scoperta nei cani (da cui il nome scientifico) nel 1984 in Norvegia, e la descrizione del nuovo genere e specie \"N.caninum\" nel 1988, la neosporosi si \u00e8 rivelata una seria malattia dell'allevamento bovino e dei cani in tutto il mondo.\nQuesto \u201cnuovo\u201d parassita \u00e8 stato dimostrato in un cucciolo di cane in Norvegia che presentava disturbi neurologici erroneamente imputati a \"T. gondii\".\nDa allora la neosporosi \u00e8 emersa sempre pi\u00f9 come una seria e diffusa patologia abortigena dei bovini a livello mondiale.\nIn realt\u00e0 non si tratta di una \"noxa\" patogena che esiste solo da pochi anni, sono le tecniche di indagine attuali utilizzate ad essere nuove ed in grado di isolare questo parassita. Infatti da analisi genetiche retrospettive \u00e8 stato dimostrato che il protozoo infetta diverse specie animali da milioni di anni.\nNeosporosi.\nLa parassitosi interessa bovini e cani ma recenti studi hanno dimostrato l'esistenza di un ciclo selvatico che interessa diverse specie animali come il coyote, il cervo, la volpe rossa ma anche la popolazione murina.\nLa neosporosi \u00e8 una delle maggiori cause di aborto e natimortalit\u00e0 nell'allevamento bovino, causando gravi problemi al comparto zootecnico moderno sia di carattere sanitario che economico.\nTalvolta il danno pu\u00f2 essere pi\u00f9 grave ed evidente se l'allevamento \u00e8 colpito dalla cosiddetta \u201ctempesta d'aborti\u201d. L'unico sintomo che si manifesta nel bovino adulto \u00e8 l'aborto che pu\u00f2 essere epidemico o endemico, mentre i vitelli alla nascita possono presentare disordini neurologici dovuti ad encefalite. La neosporosi appare oggi come una patologia condizionata da molti fattori concomitanti quali altre patologie batteriche e virali, errati programmi vaccinali, carenze alimentari, somministrazione di alimenti alterati, cambi bruschi del regime alimentare, somministrazione di farmaci, intossicazioni o comunque da qualsiasi agente stressante esterno o interno che possa indurre uno stato immunodeprimente nei nostri animali da produzione.\nLo studio della neosporosi \u00e8 in continua evoluzione, da meno di vent'anni a questa parte nella letteratura scientifica internazionale ci sono gi\u00e0 pi\u00f9 di mille articoli che trattano di \"N.caninum\", questo a dimostrare l'importanza che la patologia ha assunto e assumer\u00e0 sempre di pi\u00f9 nella scienza medica veterinaria.\nVi sono due agenti patogeni importanti: N.\"caninum\" e N.\"hughesi\". Il primo ha come l'ospite definitivo il cane ma colpisce gli altri animali, il secondo si presenta solo nel cavallo.\nModalit\u00e0 di trasmissione.\nLa via di trasmissione pi\u00f9 importante \u00e8 quella attraverso la placenta. La neosporosi colpisce in modo pi\u00f9 grave i cuccioli neonati (infetti per via transplacentare) ed \u00e8 caratterizzata da una paralisi ascendente soprattutto degli arti posteriori.\nPatogenesi.\nNei bovini gli esiti sono diversi a seconda del momento gestativo in cui avviene l'infezione:\nTerapia.\nSe la diagnosi \u00e8 precoce, il trattamento con trimetoprim, sulfadiazina e clindamicina pu\u00f2 essere efficace."}
{"id": "1546540", "revid": "1543377", "url": "https://it.wikipedia.org/wiki?curid=1546540", "title": "HD 216946", "text": "HD 216946 \u00e8 una stella supergigante rossa della costellazione della Lucertola, situata nella parte centrale della costellazione, a poco pi\u00f9 di un minuto in Ascensione Retta dalla costellazione di Andromeda.\n\u00c8 una stella variabile, nota come V0424 Lac, originariamente descritta come di incerta attribuzione, con oscillazioni di magnitudine da 4,92 a 5,03, con ampiezza media di 0,06 magnitudini; uno studio del 2007 l'ha classificata pi\u00f9 stabilmente come variabile LSP, cio\u00e8 come stella variabile di lungo periodo, quantificato per adesso a 1601 giorni."}
{"id": "1546548", "revid": "124086774", "url": "https://it.wikipedia.org/wiki?curid=1546548", "title": "Macchitella", "text": "Macchitella \u00e8 un quartiere residenziale della citt\u00e0 di Gela in Sicilia. Completato, nel suo nucleo originario, nella prima met\u00e0 degli anni sessanta del XX secolo, \u00e8 stato realizzato per accogliere dirigenti, impiegati e lavoratori del polo petrolchimico dell'ENI sorto dalla parte opposta della citt\u00e0 storica. Fino alla seconda met\u00e0 degli anni settanta \u00e8 stato di fatto una realt\u00e0 urbanistica a s\u00e9 stante per le caratteristiche pi\u00f9 tipiche del settentrione e per i servizi offerti. Oggi, con 9000 abitanti, \u00e8 a tutti gli effetti un quartiere della citt\u00e0.\nIl nucleo storico di Macchitella \u00e8 stato progettato da un gruppo d'architetti con a capo Marcello Nizzoli e Mario Olivieri. Gli abitanti del popoloso quartiere residenziale si chiamano \"macchitellesi\".\nGeografia fisica.\nMacchitella sorge ai piedi del quartiere Caposoprano, a ovest della citt\u00e0 di Gela, in direzione di Licata e a ovest del Lungomare Federico II di Svevia, e dista circa 15 minuti in auto dal centro storico.\nOrigini del nome.\nNelle intenzioni dei progettisti Agip, il quartiere avrebbe dovuto prendere nome di \"Gattano\" dal torrente che scorre in questa zona, nonostante facesse parte della contrada \"Marchitello\", da sempre identificata dalla popolazione locale con il nome di \"Macchitedda\", vista la sua conformazione di macchia vegetale mediterranea con arbusti bassi, rovi e ricca di acquitrini che ne facevano ottimo nascondiglio per fuorilegge, pascolo per bestie e un habitat florido per la fauna locale. Si ergeva a separazione tra le alte dune marine e le zone agricole della contrada. Il nome in seguito ai vari sviluppi venne modificato in \"Macchitella\"' Italianizzazione dell'epiteto della contrada.\nStoria.\nNel 1956 si scopre il petrolio nella piana e nel golfo di Gela. Questo storico evento porter\u00e0 all'idea, concretizzatasi pochi anni dopo, della realizzazione di un grande polo petrolchimico utile alla raffinazione dei greggi locali cos\u00ec da poter rilanciare una zona da sempre in difficolt\u00e0 in ambito economico.\nIl nuovo petrolchimico avrebbe dato lavoro, tra diretto e indotto, a circa 7.000 impiegati pi\u00f9 gli operai addetti, a tempo determinato, alla costruzione degli impianti. Necessitando di manodopera qualificata, molti operai sarebbero arrivati da fuori. Ma Gela, gi\u00e0 allora uno dei centri pi\u00f9 sovraffollati della Sicilia, non presentava un'adeguata offerta n\u00e9 di alloggi n\u00e9 di alberghi. L'ENI per sopperire a questa carenza decise di realizzare innanzitutto un albergo di quasi 100 camere della sua catena dei \"MotelAgip\" alle porte della cittadina (inaugurato nel 1961) e di affidare, inizialmente allo studio d'architettura diretto da Edoardo Gellner, la progettazione di un nuovo quartiere residenziale ad ovest della collina su cui sorge la Gela storica. Questo primo progetto prevedeva la creazione di un quartiere con una popolazione di circa 8500 abitanti, distribuito in due nuclei tra contrada Macchitella e le pendici orientali della collina di Montelungo. L'unica opera prevista dal progetto iniziale (di grande caratura) e poi realizzata fu il viadotto di collegamento tra la parte bassa e alta del nascituro quartiere.\nIn seguito la committenza decise di dimezzare il numero di residenti per cui realizzare il quartiere e si affid\u00f2 la progettazione ad un altro studio d'architettura, quello capeggiato da Marcello Nizzoli. Questo nuovo progetto prevedeva la creazione di un quartiere tra la costa e il rettilineo della strada statale 115 per Licata, lontano circa un chilometro e mezzo dal centro abitato di Gela.\nI lavori di costruzione del nuovo quartiere, sorto su un suolo anticamente paludoso (anche perch\u00e9 nelle vicinanze di un corso d'acqua), cominciarono intorno al 1960 per concludersi nel biennio successivo.\nIl quartiere residenziale ENI di Gela Macchitella rappresenta un unicum, per dimensioni e caratteristiche, nel Meridione d'Italia in quanto nucleo urbano di grandi dimensioni (praticamente un piccolo paese) preliminarmente progettato e realizzato in tutti i particolari. Col tempo l'idea originale \u00e8 stata in parte snaturata dalla crescita della moderna Gela degli anni settanta che si \u00e8 di fatto unita alla nuova realt\u00e0 urbana con la creazione ad est di nuovi quartieri residenziali, con palazzine di 4-5 piani, realizzate dall'Istituto Autonomo Case Popolari di Caltanissetta e da alcune cooperative edilizie.\nA suo tempo, grande scalpore suscit\u00f2 nell'opinione pubblica gelese la decisione di realizzare il quartiere distante dalla citt\u00e0 storica: tra la vecchia periferia e il nuovo quartiere era ancora campagna aperta. Questa demarcazione era ulteriormente evidenziata dalla differenza nell'offerta di servizi pubblici e privati e sembr\u00f2 quasi rappresentare l'ipotizzata distanza dei dirigenti e impiegati al locale polo industriale provenienti dal Settentrione d'Italia. Oggi queste differenze sono state ripianate proprio dall\u2019espandersi della citt\u00e0. Macchitella, seppure architettonicamente rappresenti una realt\u00e0 a s\u00e9, \u00e8 oggi considerata un quartiere di Gela.\nMonumenti e luoghi d'interesse.\nArchitetture religiose.\n\u00c8 la chiesa del quartiere, costruita da Ignazio Gardella.\nGeografia antropica.\nUrbanistica.\nIl quartiere attuale segue in parte il piano urbanistico stilato dallo studio Gellner, secondo i principi di sviluppo del centro abitato di Borca di Cadore, in Veneto. Nel progetto originale era prevista una piazza che componesse la cesura tra il quartiere sviluppato sull'altopiano e quello sulla piana per mezzo di una piazza di sotto ed una di sopra corredata da zona commerciale ma con il ridimensionarsi del progetto originale, Nizzoli elimina questa soluzione cancellando la met\u00e0 del quartiere sull'altopiano e spostando la piazza con zona commerciale al centro del quartiere. \nLe palazzine si sviluppano a corte attorno alle torri accanto alle quali nascono elementi di raccordo atti a favorire la socializzazione come campi da gioco, giardini, passaggi pedonali e fontanili.\nLa zona commerciale si divide in due parti al centro delle quali si sviluppa in uno stile post razionalista il mercato ortofrutticolo coperto. L\u2019edificio vuole rievocare l\u2019arte moresca tipica delle zone nord ovest della Sicilia. Accanto alla zona commerciale si sviluppa la clinica Santa Barbara, nata originariamente come Motel, e la scuola, edifici sviluppati dallo studio Bacigalupo e Ratti. \nNel 1970, per venire incontro alle esigenze abitative dei nuovi dipendenti viene originata una nuova appendice al quartiere che si sviluppa come naturale prosecuzione verso il torrente Gattano, anch'esso ideato dallo studio Bacigalupo e Ratti, esportando il modello del quartiere Eni Bolgiano, presso Ravenna.\nIl quartiere residenziale si sviluppa per circa un chilometro parallelamente alla costa sabbiosa e per poche centinaia di metri tra quest'ultima e la statale 115 per Licata.\nPresenta un efficiente sistema viario caratterizzato da ampie vie con la sede stradale predisposta per il doppio senso di marcia e separata dai laterali percorsi pedonali attraverso aiuole occupate da siepi e alberi. Il sistema viario d\u00e0 poi vita a delle isole urbane entro le quali sono collocate tre tipologie di edifici residenziali:\nTali edifici, in pianta, disegnano dei cortili interni, aperti rispetto alle vie di comunicazione e utilizzati in parte come giardini e in parte come parcheggio per i residenti.\nIl prospetto degli edifici \u00e8 caratterizzato dalla presenza esclusiva di finestre (completamente assenti i balconi, nonostante ci si trovi in una zona dal clima tipicamente mediterraneo) con infissi a persiana, e da intonaci color pastello (azzurro, rosa).\nIl quartiere appare immerso nel verde: ogni zona attorno agli edifici \u00e8 piena di alberi, siepi, prati fioriti.\nA sud-ovest sorge il centro della vita collettiva del quartiere. Qui sono riuniti tutti i servizi principali (pubblici e privati) nonch\u00e9 l'area verde attrezzata e un grande piazzale che si presta a usi diversificati. Dunque, il \"Centro commerciale\" (sistema di due gallerie con mono-elevazione fuori terra, circondato da ampie aree pedonali per il tempo libero) con, tra gli altri negozi, due ampi locali destinati a supermercato e grande magazzino d'abbigliamento; il \"Centro socio-culturale \"Suor Teresa Vals\u00e8\"\" gestito da suore e che ospita al suo interno una scuola comprensiva di II grado (asilo, materna ed elementari), un sala polifunzionale adibita a cinema-teatro e spazio per manifestazioni di vario genere, vari cortili e campetti sportivi (basket, calcetto).\nA nord del quartiere \u00e8 ubicato il \"Centro sportivo \"Dopolavoro Anic-Gela\"\" dotato di campo da calcetto, campo da wimbledon, campo da tennis. A sud-ovest del quartiere \u00e8 ubicato il \"campo sportivo \"Enrico Mattei\"\" (adibito a calcio).\nToponomastica.\nTutte le vie del quartiere prendono nome da citt\u00e0 che hanno a che vedere con il petrolio e da ex dirigenti ENI. I viali principale prendono il nome di \"viale Enrico Mattei\", \"viale Cortemaggiore\", \"viale Ravenna\" e \"viale Mazara del Vallo\" ."}
{"id": "1546549", "revid": "1632387", "url": "https://it.wikipedia.org/wiki?curid=1546549", "title": "The Cleansing", "text": "The Cleansing \u00e8 il primo album dei Suicide Silence, pubblicato dalla Century Media nel Settembre del 2007."}
{"id": "1546551", "revid": "167080", "url": "https://it.wikipedia.org/wiki?curid=1546551", "title": "Tribunus militum", "text": ""}
{"id": "1546553", "revid": "767487", "url": "https://it.wikipedia.org/wiki?curid=1546553", "title": "Maciste contro lo sceicco (film 1962)", "text": "Maciste contro lo sceicco \u00e8 un film peplum del 1962 diretto da Domenico Paolella.\nTrama.\nUno sceicco rapisce una ragazza di nome Isabella di cui \u00e8 profondamente innamorato. Maciste viene contattato dal fidanzato di Isabella, un giovane ufficiale spagnolo di nome Antonio, per aiutarlo nell'impresa di liberare l'amata. Sbarcato in Africa Maciste trova Isabella, che si rifiuta di scappare affermando di voler sposare il perfido sceicco. Maciste non \u00e8 convinto e riesce ad intrufolarsi nelle segrete del palazzo dello sceicco scoprendo che il padre di Isabella, il Duca di Malaga, \u00e8 tenuto in ostaggio per costringere la fanciulla a sposarsi. Dopo una serie di imprese e di avventure, Maciste persuade lo Sceicco ad essere pi\u00f9 clemente. Tornati a Malaga, il Duca riprende il suo posto, mentre Antonio e Isabella finalmente possono sposarsi, Maciste riparte per intraprendere nuove imprese e avventure."}
{"id": "1546558", "revid": "118321249", "url": "https://it.wikipedia.org/wiki?curid=1546558", "title": "Novella del Grasso legnaiuolo", "text": "La Novella del Grasso legnaiuolo \u00e8 una narrazione di una celebre beffa ordita da Filippo Brunelleschi ai danni di un ebanista di nome Manetto Ammanatini, detto \"Il Grasso\", nel 1409, a Firenze. La narrazione \u00e8 pervenuta ai tempi moderni in numerose versioni.\nTrama.\nAlle riunioni di una brillante \"Brigata\" di fiorentini intervengono il celebre architetto Filippo Brunelleschi e l'ebanista Manetto detto il grasso; poich\u00e9 quest'ultimo non si presenta ad una cena, gli altri membri della brigata, alquanto punti dall'essere trascurati da Manetto, che oltretutto \u00e8 di condizione pi\u00f9 bassa di tutti gli altri amici, agli ordini del Brunelleschi ordiscono una complicatissima beffa. Si far\u00e0 credere a Manetto di essere un'altra persona, un certo Matteo Mannini, fannullone che vive alle spalle dei parenti. Con la complicit\u00e0 di un gran numero di persone, la beffa riesce al punto di far dubitare alla vittima della propria stessa identit\u00e0. Alla fine della vicenda per evitare il ridicolo il povero legnaiuolo \u00e8 costretto a trasferirsi in Ungheria al seguito di Pippo Spano, dove peraltro far\u00e0 fortuna.\nLe diverse versioni.\nLa novella \u00e8 considerata il capolavoro del genere della \"novella spicciolata\", tipico del '400 italiano. Derivando da una beffa realmente avvenuta che \u00e8 stata narrata in numerose versioni; le pi\u00f9 rilevanti dal punto di vista letterario sono tre:\nNel 2011, la novella \u00e8 servita da ispirazione per il film di Neri Parenti \"Amici miei - Come tutto ebbe inizio\", sorta di \"prequel\" della saga iniziata con \"Amici miei\", film del 1975 diretto da Mario Monicelli."}
{"id": "1546561", "revid": "1652635", "url": "https://it.wikipedia.org/wiki?curid=1546561", "title": "Romeo Surdu", "text": "Carriera.\nClub.\nSurdu cresce nelle giovanili della squadra della sua citt\u00e0 natale, l'FC Bra\u0219ov.\nEsordisce in Divizia A a soli diciassette anni dove si nota subito la sua rapidit\u00e0 e gi\u00e0 al terzo campionato professionistico riesce a siglare la buona cifra di 8 gol, tutti decisivi.\nL'anno dopo ne sigla uno in pi\u00f9, 9, e a fine anno, con la retrocessione dell'FC Bra\u0219ov, viene acquistato dal CFR Cluj.\nQui dopo un anno di ambientamento riuscir\u00e0 ad affermarsi non pi\u00f9 come giovane promessa ma come certezza e segner\u00e0 in tutto 10 gol, tra cui la doppietta che costa alla capolista Dinamo Bucarest la prima sconfitta.\nNell'agosto del 2007 passa alla Steaua Bucarest dove per\u00f2 ancora non \u00e8 riuscito ad esprimersi al meglio ed \u00e8 contestato da buona parte della tifoseria, ma la tecnica e la sua velocit\u00e0 non sono in discussione.\nNel campionato rumeno vanta 117 presenze e 34 gol.\nNella stagione 2007-2008 ha vinto il premio come miglior giovane del campionato.\nNel 2008 \u00e8 mandato in prestito all'FC Bra\u0219ov per giocare con pi\u00f9 continuit\u00e0. Qui conferma le sue potenzialit\u00e0 realizzando 8 gol e risultando il miglior marcatore della squadra.\nTornato alla Steaua, vi disput\u00f2 due stagioni, segnando 9 reti in campionato e contribuendo alla vittoria della Coppa di Romania 2010-2011, giocando da titolare la finale contro la Dinamo Bucarest.\nNel estate del 2011 si trasfer\u00ec al , rimanendovi per una stagione e mezza: a gennaio del 2013, infatti, pass\u00f2 alla squadra cipriota dell'. Pur non segnando reti in campionato, fu decisivo segnando su calcio di rigore nella finale di Coppa di Cipro 2012-2013 contro l'AEL, consentendo all'Apollon di vincere il trofeo.\nNazionale.\nDopo essere stato un punto fermo dell'Under 21-rumena, il 12 agosto 2009 esordisce in Nazionale giocando il secondo tempo dell'amichevole contro l'Ungheria, entrando al posto di Ionel D\u0103nciulescu.\nIl 5 settembre 2009 fa il suo esordio dal primo minuto contro la Francia, nella partita valida per le qualificazioni ai mondiali 2010; la partita si \u00e8 poi conclusa sul risultato di 1-1."}
{"id": "1546563", "revid": "298055", "url": "https://it.wikipedia.org/wiki?curid=1546563", "title": "Sorgente di tutti i mali", "text": ""}
{"id": "1546575", "revid": "28592", "url": "https://it.wikipedia.org/wiki?curid=1546575", "title": "Anatoly Konstantinovich Lyadov", "text": ""}
{"id": "1546580", "revid": "486946", "url": "https://it.wikipedia.org/wiki?curid=1546580", "title": "Balletti Imperiali", "text": ""}
{"id": "1546582", "revid": "827882", "url": "https://it.wikipedia.org/wiki?curid=1546582", "title": "The Blackout (gruppo musicale)", "text": "I The Blackout sono un gruppo post-hardcore proveniente da Merthyr Tydfil, nella zona sud del Galles. Dopo aver affiancato, insieme ai Dopamine, i connazionali Lostprophets nel loro \"Liberation Transmission Tour\", realizzano il loro primo mini-album\" The Blackout! The Blackout! The Blackout!\". Nell'ottobre 2007 la band ha fatto uscire l'album di debutto, \"We Are the Dynamite!\". Il 9 giugno \u00e8 uscito il nuovo album dei The Blackout, \"The Best in Town\", pubblicato dalla Epitaph Records.\nBiografia.\n\"The Blackout\" si sono formati nel 2003 nel Sud-Galles e traggono ispirazione da vari generi, combinando chitarre, batteria, urlato e voci melodiche.\nLa band ha suonato nel e intorno al Regno Unito con gruppi del calibro di Lostprophets, Funeral for a Friend, Fightstar, Avenged Sevenfold, Reuben, The Used, Dredg, Eighteen Visions, Thrice e Hidden in Plain View cos\u00ec come hanno aperto il \"Give It a Name Festival\" nell'aprile 2006. Hanno anche suonato nel palco principale al The Full Ponty Festival 2007 insieme a Lostprophets, Reel Big Fish and The Automatic.\nSono stati anche nominati come Miglior Band Britannica Emergente (\"Best British Newcomer\") ai \"Kerrang! Awards 2006\", dove il gruppo per\u00f2 \u00e8 stato battuto dai Bring Me the Horizon.\n\"The Blackout\", il 23 ottobre 2006, hanno fatto uscire il loro mini-album di debutto intitolato \"The Blackout! The Blackout! The Blackout!\" tramite la Fierce Panda Records e l'unico singolo estratto \u00e8 \"Hard Slammin\"'.\nIl 1\u00ba ottobre 2007 il gruppo ha fatto uscire il proprio album di debutto \"We Are the Dynamite!\", sotto la Fierce Panda Records. Il primo singolo estratto \"The Beijing Cocktail\" \u00e8 uscito una settimana prima di \"We Are the Dynamite!\" il quale \u00e8 l'album venduto pi\u00f9 velocemente mai realizzato dalla Fierce Panda.\nIn coincidenza con l'uscita dell'album di debutto, la band annunci\u00f2 un tour del Regno Unito di 14 date con i Flood of Red e Pierce the Veil.\nThe Blackout hanno partecipato al \"Taste of Chaos Tour\" Europeo nel novembre 2007 suonando accanto a The Used, Rise Against, Aiden e Gallows.\nIl secondo singolo estratto da \"We Are the Dynamite!\" \u00e8 \"It's High Tide Baby\" (con la partecipazione di Ian Watkins, cantante dei Lostprophets) ed \u00e8 uscito l'11 febbraio 2008.\nDopo la pubblicazione il gruppo ha condiviso il palco con formazioni come Funeral for a Friend, Avenged Sevenfold e Thrice. Nel 2008 partecipa al festival \"Give It A Name\" a Londra e Sheffield assieme a Paramore, Thirty Seconds to Mars ed Alkaline Trio. Dopo aver firmato un contratto con la Epitaph, il 9 giugno 2009 esce il nuovo album della formazione, \"The Best in Town\"."}
{"id": "1546583", "revid": "1543377", "url": "https://it.wikipedia.org/wiki?curid=1546583", "title": "HD 209945", "text": "HD 209945 \u00e8 una stella gigante rossa della costellazione della Lucertola, situata nella parte centrale della costellazione, a poco pi\u00f9 di due minuti in ascensione Retta dalla costellazione del Cigno.\n\u00c8 una stella variabile sospetta, nota come NSV 14028, originariamente descritta come di incerta attribuzione, con oscillazioni di magnitudine da 4,92 a 5,03, con ampiezza media di 0,06 magnitudini; uno studio del 2007 l'ha classificata pi\u00f9 stabilmente come variabile LSP, cio\u00e8 come stella variabile di lungo periodo, quantificato per adesso a 1601 giorni."}
{"id": "1546584", "revid": "287204", "url": "https://it.wikipedia.org/wiki?curid=1546584", "title": "Calcio Catania 1983-1984", "text": "Questa voce raccoglie le informazioni riguardanti il Calcio Catania nelle competizioni ufficiali della stagione 1983-1984.\nStagione.\nIl Catania si present\u00f2 ai blocchi di partenza del campionato di Serie A 1983-1984 mantenendo inalterata l'ossatura della squadra che aveva vinto gli spareggi per la promozione l'anno prima, confermando anche l'allenatore Gianni Di Marzio. La formazione venne rafforzata con gli acquisti di Ciro Bilardi (prelevato dalla ), di Fortunato Torrisi, di Giuseppe Sabadini (ex Milan e Sampdoria) e dei brasiliani Pedrinho e Luvanor.\nL'inizio dei rossazzurri fu con due pareggi interni, con Torino e Sampdoria, e due sconfitte esterne, rispettivamente con l'Udinese di Zico e il Milan. La vittoria casalinga ai danni del , ottenuta grazie a una doppietta di Aldo Cantarutti, fu l'unico successo della stagione. Nonostante l'arrivo a ottobre di Andrea Carnevale, futuro nazionale, dal Cagliari, il Catania col\u00f2 a picco, e in seguito a una sconfitta contro la Fiorentina, raggiunse l'ultimo posto della classifica per non lasciarlo pi\u00f9.\nNeanche il cambio di allenatore, Giovan Battista Fabbri per Gianni Di Marzio, impresse una svolta al torneo della squadra etnea. Le ultime cinque gare interne si disputarono su un campo neutro, per la sciagurata invasione campo contro l'arbitro il 12 febbraio 1984, di un pseudo tifoso siciliano. Il Catania quindi torn\u00f2 in Serie B con solo una partita vinta su 30 e con il minimo storico di solo 12 punti fatti.\nIn Coppa Italia il Catania ha disputato prima del campionato il settimo girone di qualificazione, che ha promosso agli ottavi di finale Verona e Reggiana, ottenendo una vittoria e due pareggi.\nMaglie e sponsor.\nLo sponsor ufficiale per la stagione 1983-1984 fu S7 Supermercati, mentre il fornitore di materiale tecnico fu Adidas.\nOrganigramma societario.\nArea direttiva\nArea sanitaria\nArea tecnica"}
{"id": "1546595", "revid": "767487", "url": "https://it.wikipedia.org/wiki?curid=1546595", "title": "Il trionfo di Maciste", "text": "Il trionfo di Maciste \u00e8 un film del 1961 diretto da Tanio Boccia.\nTrama.\nLa perfida Tenefi ha usurpato il trono di Menfi, e ora regna sulla citt\u00e0 con metodi violenti e disumani, costringendo la popolazione al culto di un dio falso e sanguinario e facendo raziare le fanciulle gettandole ai mostruosi uomini yuri, che le sacrificano al dio del fuoco. I cittadini convocano Maciste per chiedergli aiuto nel cercare di riportare la giustizia e la pace nella citt\u00e0. Il muscoloso eroe accetta di aiutare la popolazione e dopo aver combattuto contro i soldati di Tenefi e mostri ubbidienti alla regina, riesce a ripristinare il vecchio sovrano e a cacciare per sempre la malvagia Tenefi."}
{"id": "1546598", "revid": "76430", "url": "https://it.wikipedia.org/wiki?curid=1546598", "title": "Sebastiano Biancardi", "text": ""}
{"id": "1546601", "revid": "767487", "url": "https://it.wikipedia.org/wiki?curid=1546601", "title": "Silvio Stampiglia", "text": "Biografia.\nDopo gli studi iniziali di diritto e matematica a Roma, si indirizz\u00f2 verso la carriera di poeta e librettista. I suoi primi libretti furono serenate, destinate a rappresentazioni presso le case delle famiglie romane pi\u00f9 in vista, e oratori, che vennero allestiti in varie chiese della citt\u00e0: tra questi si ricordano in particolare \"San Stefano, primo re dell'Ungheria\" e \"La gioia nel seno d'Abramo\", pubblicati rispettivamente nel 1687 e 1690. In questo stesso anno fu uno dei membri fondatori della celebre \"Accademia dell'Arcadia\", nella quale prese il nome di \"Palemone Licurio\".\nDal 1696 al 1704 fu a Napoli al servizio della corte del vicer\u00e9 e contemporaneamente scrisse i suoi primi drammi per il Teatro San Bartolomeo, il teatro principale della citt\u00e0 partenopea, tra i quali si ricordano \"Il trionfo di Camilla\" e \"La Partenope\". Nel 1704 fu attivo presso la corte del granduca Ferdinando de' Medici a Firenze, dove produsse vari lavori che furono rappresentati al Pratolino. Nel 1705 il cardinale Pietro Ottoboni gli affid\u00f2 la stesura di un \"Componimento Poetico da cantarsi in Palazzo Apostolico la Notte del SS. Natale MDCCV\", la cantata \"Cinque Profeti\". Dal 1706 al 1718 fu \"poeta cesareo\" e storiografo alla corte imperiale di Vienna e dal 1718 nuovamente a Roma. Nel 1722 lasci\u00f2 la citt\u00e0 eterna per recarsi a Napoli, dove rimarr\u00e0 per il resto della sua vita.\nSi spos\u00f2 con Brigida Pianavia Vivaldi o Vivalda, di famiglia originaria da Taggia, dove si era trasferito un ramo dell'illustre famiglia genovese dei Vivaldi.\nAnche suo figlio Luigi Maria segu\u00ec le orme del padre, intraprendendo quindi la carriera librettistica ma sembra che fosse attivo principalmente come adattatore e traduttore.\nConsiderazioni sull'artista.\nI primi cinque libretti d'opera di Stampiglia (scritti per il San Bartoloneo) risultano essere assai giocosi, con caratteri comici che spesso scherniscono i nobili, i quali danno precedenza alla loro dedizione per l'amore a scapito d'interferire con indignit\u00e0 melodrammatiche fuori moda, caratteri tipici del libretto seicentesco. Ma egli appartiene anche, con i suoi contemporanei Domenico Lalli, Pietro Pariati, Antonio Salvi, Francesco Silvani e soprattutto Apostolo Zeno, a quei librettisti che agli inizi del XVIII secolo furono costretti a dare un nuovo volto al libretto d'opera e depurare la magniloquenza alto barocca del libretto veneziano di fine Seicento. Egli gioc\u00f2 un ruolo importante a questa riforma e il risultato lo si pu\u00f2 intravedere nei suoi libretti di inizio secolo, ad esempio come il suo \"Arteaga\", nel quale tra i vari rinnovamenti vi \u00e8 la presenza del \"lieto fine\" e esclusione totale delle scene comiche dal dramma. In genere nei suoi libretti venivano usati argomenti riguardante la storia romana, solo in alcuni, come appunta \"Partenope\" vi \u00e8 l'impiego di temi mitologici. Nel 1725 Apostolo Zeno dichiar\u00f2 che Stampiglia era \"pi\u00f9 ingegnoso che dotto\" e che i suoi drammi erano \"pi\u00f9 spirito che di studio\".\nTra i suoi lavori ebbe molto successo il suo primo libretto d'opera, \"Il trionfo di Camilla\", il quale fu oggetto di 38 produzioni in 70 anni; tre queste andarono in scena a Londra e solo queste ebbero ben 111 rappresentazioni nella sola capitale inglese. Anche il suo secondo lavoro, \"La caduta de' Decemviri\", suscit\u00f2 un certo interesse, poich\u00e9 venne impiegato in almeno 10 produzioni in 31 anni. Ma il suo dramma che ottenne pi\u00f9 consensi di tutto fu senz'altro \"Partenope\", il quale fu messo in musica per ben 41 volte in 57 anni; una di queste produzioni fu quella del compositore Manuel de Zumaya, il quale la mise in scena nel 1711 al teatro del Vicer\u00e9 del Messico: fu dunque la prima opera italiana ad andare in scena nel Nuovo Mondo. Molto celebri compositori del suo tempo e successivi misero in musica i testi: si ricordano Alessandro Scarlatti, Giovanni e Marc'Antono Bononcini."}
{"id": "1546602", "revid": "72811", "url": "https://it.wikipedia.org/wiki?curid=1546602", "title": "Scienze etno-antropologiche", "text": ""}
{"id": "1546605", "revid": "287204", "url": "https://it.wikipedia.org/wiki?curid=1546605", "title": "Francesco Paolucci", "text": "Biografia.\nApparteneva alla nobile famiglia forlivese dei conti di Calboli. Suo zio Fabrizio lo introdusse dodicenne alla corte del cardinale Cesare Baronio: ebbe importanti incarichi presso la Curia Romana ma rifiut\u00f2 l'episcopato offertogli dai papi Gregorio XV e Urbano VIII.\nPapa Alessandro VII lo cre\u00f2 cardinale presbitero con il titolo di San Giovanni a Porta Latina nel concistoro del 9 aprile 1657. Fu prefetto della Sacra Congregazione del Concilio (1657-1661).\n\u00c8 sepolto nella chiesa romana di Santa Maria in Vallicella."}
{"id": "1546613", "revid": "1204625", "url": "https://it.wikipedia.org/wiki?curid=1546613", "title": "Ntare Ndizeye", "text": "\u00c8 nato a Ibwami di Gitega il 2 dicembre 1947. Ha ricevuto istruzione primaria privata, e in seguito una formazione superiore all'\u00c9cole Nouvelle de Paudex, Svizzera.\nIl regno.\nNei primi mesi del 1966 il Burundi si trovava in una situazione paradossale: il re Mwambutsa, fuggito dopo i fatti dell'ottobre 1965, si trovava in Svizzera e rifiutava di abdicare, il primo ministro Biha era morto dopo essere stato ferito e, di conseguenza, tutta l'amministrazione statale era in sfaldamento. Un gruppo di \"giovani turchi\" (cos\u00ec vennero chiamati) prendono in mano la situazione e l'8 luglio 1966 depongono il re e nominano, dopo averlo richiamato in patria, il diciannovenne principe Charles Ndizeye Capo di stato. Il 1\u00ba settembre si svolse la cerimonia di incoronazione sulla collina di Nkondo a Muramvya, secondo la tradizione, il giovane Capo di stato venne incoronato re prendendo il nome di Ntare V. Primo ministro venne nominato il capitano Michel Micombero.\nIl conflitto per\u00f2 tra il re che pretendeva di prendere in mano il destino del regno e di porre fine a quattro anni di caos ed il capitano sempre pi\u00f9 ambizioso ed intraprendente non tardarono. Di fatto i veri detentori del potere sono da ricercare nella corrente anti monarchica e anti hutu del partito UPRONA, sono coloro che senza nessuna regola spadroneggiano il Burundi: un disomogeneo gruppo di funzionari, militari e dirigenti della \"giovent\u00f9 nazionalista Rwagasore\" capeggiati dal principe Muhirwa, il capitano Michel Micombero, Presidente del Consiglio della Corona e Art\u00e9mon Simbabaniye, Segretario di stato alla Giustizia.\nLa deposizione.\nIl 28 novembre 1966 la situazione diventa insostenibile. Il capitano Michel Micombero, 26 anni, sostenuto da un \"Comitato Militare di Risanamento\" con un colpo di Stato depone il giovane regnante, dopo averlo mandato in visita ufficiale in Zaire, proclama la repubblica del Burundi e si autonomina Presidente.\nNtare apprende la notizia alla radio, non potendo tornare in patria si rifugia in esilio in Germania.\nLa madre Baramparaye rimasta in Burundi viene spossessata di tutti i beni e del rango. Trover\u00e0 ospitalit\u00e0 presso la famiglia del fratello che vive nella periferia di Bujumbura e morir\u00e0 il 11 febbraio 2007 all'et\u00e0 di 80 anni.\nFinisce cos\u00ec il regno del Burundi ed il potere dei baganwa, inizia la repubblica e il potere dei bahima.\nL'assassinio del re.\nCon uno stratagemma si riusc\u00ec a far tornare in patria l'ex re alla fine di marzo del 1972. Ntare si trovava in quei giorni in Uganda, ospite personale del presidente Idi Amin. Avendo ricevuto garanzie verbali a scritte dal presidente Micombero, Idi Amin autorizz\u00f2 il rientro. Ma giunto a Bujumbura Ntare venne subito arrestato e trasportato in elicottero nell'antica residenza reale di Bwoga in regime di sorveglianza.\nIl 28 aprile si svolse una seduta del governo: all'ordine del giorno era posta la sorte da destinare al re. La seduta si concluse senza aver preso alcuna decisione per disaccordo tra ministri. L'ex-re Ntare V, dopo un mese di reclusione domiciliare obbligatoria, viene accusato di aver organizzato un complotto monarchico con l'obiettivo di voler reinstaurare il regno. Nella notte del 29 aprile 1972, viene bruscamente trasportato nel campo militare di Gitega, sommariamente giustiziato da un plotone di esecuzione su ordine del presidente stesso Michel Micombero e gettato poi in una fossa comune. Ha cos\u00ec fine la discendenza maschile reale del Burundi. Il capitano Micombero annuncer\u00e0 alla radio il giorno dopo che l'ex-re \u00e8 stato ucciso mentre cercava di fuggire con dei sicari che erano giunti a liberarlo.\nProprio quella notte prendeva inizio nel sud del Burundi un attacco di profughi hutu provenienti dalla Tanzania, fatti che provocheranno una spietata e sproporzionata reazione dell'esercito con l'eliminazione di tutti i quadri hutu: intellettuali, dirigenti, ministri, militari. I morti in tutto il paese saranno circa 300.000, i profughi 400.000.\nNell'aprile 2012, il governo burundese con la collaborazione di quello belga, autorizza una missione sotto la direzione del professor Jean Jaques Cassiman che si prefigge di ritrovare le spoglie dell'ultimo re al fine di dargli una degna ed onorata sepoltura. Sentite diverse testimonianze si identifica la collina di Tankoma nel comune di Gitega come il probabile luogo di sepoltura, ma dopo una decina di giorni di infruttuoso lavoro si abbandona il progetto."}
{"id": "1546618", "revid": "1833487", "url": "https://it.wikipedia.org/wiki?curid=1546618", "title": "Brothel creeper", "text": "Le brothel creeper sono una delle icone della moda degli anni '50. Queste scarpe possono avere la suola di gomma molto alta (ma ne esistono varianti pi\u00f9 basse o con la suola a carrarmato) e un particolare tipo di allacciatura (fibbia o lacci a quattro anelli). Ne esistono diverse varianti sia di colore, compreso il leopardato, di materiali (cuoio lucido o scamosciato), che di forma: alla classica punta allungata col tempo si \u00e8 preferita la punta arrotondata.\nStoria della calzatura.\nQuesto tipo di scarpa \u00e8 stato sviluppato in Inghilterra nel 1949 da George Cox e commercializzato con il nome \"Hamilton\", come il secondo nome di George Cox Jr.. Alla fine degli anni '50, queste scarpe sono state riprese dalla cultura giovanile dei Teddy Boy insieme con i pantaloni a tubo, alle giacche drappeggiate, alle cravatte bolo, ai tagli di capelli col ciuffo e il Pompadour o ai vestiti di velluto blu elettrico.\nA tutt'oggi le \"creeper\" vengono indossate da appartenenti a varie culture giovanili come punk, dark, psychobilly, ed ovviamente rockabilly e Teddy Boy poich\u00e9 sono prodotte ancora da George Cox e da altre varie ditte di calzature come: George Cox, PinSoup &amp; Creeperscustom, Underground England,T.U.K.\nLe famose \"Blue Suede Shoes\" cantate da Carl Perkins ed Elvis Presley tra i tanti, non sono altro che un paio di classiche \"brothel creeper\" blu scamosciato."}
{"id": "1546620", "revid": "49980", "url": "https://it.wikipedia.org/wiki?curid=1546620", "title": "Annuje", "text": ""}
{"id": "1546621", "revid": "99940457", "url": "https://it.wikipedia.org/wiki?curid=1546621", "title": "160x50", "text": "160x50 \u00e8 il terzo e ultimo lavoro in italiano per Herman Medrano, registrato presso lo sTudio T di Dj T a Sorg\u00e0, in provincia di Verona, e pubblicato nel 2001.\nVede featuring di Osteria Lirica, Centro13 (Ciacca, Mistaman) e Frank Siciliano. Le produzioni di Dj Shocca, Cizte dei La Cuuda, Frank Siciliano, Davoucci (cugino di Shocca) e DJ Rough (oltre che dello stesso Herman Medrano).\nNell'album compaiono le prime due tracce ufficiali in lingua veneta, \"Bordeo\" e \"Bati chee man\". \"Bordeo\" \u00e8 stata poi riproposta in versione rock nell'album \"Turboamerica\" dei Catarrhal Noise, mentre \"Bati chee man\" \u00e8 stata remixata dallo stesso Herman Medrano per l'album \"Mediamente Mona\"."}
{"id": "1546623", "revid": "1305772", "url": "https://it.wikipedia.org/wiki?curid=1546623", "title": "The Weekend (Michael Gray)", "text": "The Weekend \u00e8 un singolo del disc jockey britannico Michael Gray, pubblicato il 1\u00ba novembre 2004.\nIl singolo ha visto la collaborazione della cantante britannica Shena.\nLa canzone.\nIl brano utilizza un sample di \"Back at Ya\" del gruppo Kerr. Inizialmente ne \u00e8 uscita una versione che prevedeva solo una piccola parte cantata (il ritornello: \"I can't wait, for the weekend to begin\", interpolato da \"Get Down Saturday Night\" di Oliver Cheatham), che ha ottenuto un buon successo, incrementato a seguito dell'aggiunta di un'ulteriore parte vocale, cantata da Shena.\nDi notevole successo nei club di tutta Europa, da segnalare che in Italia \u00e8 rimasto al vertice della classifica dei singoli pi\u00f9 ballati per ben 13 settimane, dal settembre al dicembre nella Italian Club Chart del 2004.\nNel video relativo al brano si osservano delle ragazze che ballano attorno ad una fotocopiatrice.\nNel 2012 Michael Gray ne ha realizzato un remake in collaborazione con i Roll Deep."}
{"id": "1546632", "revid": "109246471", "url": "https://it.wikipedia.org/wiki?curid=1546632", "title": "Traiana", "text": "Traiana \u00e8 una frazione del comune di Terranuova Bracciolini, nella provincia di Arezzo.\nIl borgo \u00e8 posizionato tra Arezzo e il Valdarno, alle pendici del Pratomagno, ed \u00e8 circondato da boschi, vitigni e uliveti sfruttati per la produzione di prodotti tipici come vino Chianti, olio e il classico fagiolo zolfino.\nStoria.\nIn antichit\u00e0 era un insediamento di origine romana situato tra l'arteria romana che collegava Fiesole ad Arezzo chiamata \"Cassia Vetus\" oggi Via Setteponti.\nSuccessivamente divenne castello medievale, della grande famiglia ghibellina degli Ubertini che nella prima met\u00e0 del trecento venne assoggettato al dominio fiorentino.\nSport.\nTraiana possiede una squadra di calcio, la \"ASD Traiana\" con i colori bianco-amaranto che milita in Seconda Categoria. Dalla stagione 2014-2015 diviene Asd Terranuova Traiana Calcio (colori sociali biancorossi, presidente Mauro Vannelli, direttore sportivo Simone Finocchi) e, dopo il fallimento della Terranuovese, diviene la prima realt\u00e0 cittadina nel comune di Terranuova Bracciolini. Dopo aver perso lo spareggio regionale, il Terranuova Traiana viene riammesso a completamento degli organici nel campionato di Promozione nel torneo 2016-2017. Al debutto nel secondo campionato dilettantistico a livello regionale ottiene la permanenza in categoria, sfiorando di un solo punto la zona play-off. Nella stagione successiva, sempre nel girone B della Promozione Toscana, chiude al tredicesimo e terzultimo posto la regular season, a pari merito a quota 33 punti con l'Olimpia Palazzolo, con la quale disputa da peggio classifica, in virt\u00f9 dei peggiori risultati negli scontri diretti (0-1/1-1), il play-out salvezza. Salvezza che giunge al campo sportivo Peppino Impastato di Troghi dove l'Olimpia Palazzolo disputa le proprie partite casalinghe. Il 13/05/2018 alle 17.52 il Terranuova Traiana conquista la permanenza nel secondo campionato dilettantistico a livello regionale grazie alle reti di Riccardo Bettini all'11' e di Antonio Autiero all'83'. Vittoria che permette ai terranuovesi di disputare per la terza stagione di finale il campionato regionale di Promozione Toscana. La stagione successiva (2018-2019) arriva la storica prima vittoria del Campionato Regionale di Promozione Toscana, con conseguente promozione in Eccellenza, massimo campionato dilettantistico a livello regionale a cui il club del presidente Mauro Vannelli approda per la prima volta. Promozione e vittoria del campionato che vengono conquistate matematicamente all'ultima giornata, il 03/05/2019, quando il team di mister Marco Becattini supera per 3-0 allo stadio comunale Mario Matteini di Terranuova Bracciolini il Subbiano tra il tripudio dei tifosi biancorossi."}
{"id": "1546642", "revid": "1452073", "url": "https://it.wikipedia.org/wiki?curid=1546642", "title": "Ketorolac", "text": "Ketorolac trometamina o ketorolac sale di trometamina (di marketing: Toradol, Lixidol, Acular, Kevindol, Rikedol e generici) \u00e8 un farmaco antinfiammatorio non steroideo (FANS) della famiglia degli Eteroaril-acetici, usato spesso come analgesico, antipiretico (riduttore di febbre) e antiflogistico.\n\u00c8 reperibile in commercio nella formulazione iniettabile: in fiale di vetro monodose da 10 mg / 1 mL (6 fiale) e 30 mg / 1 mL (3 fiale), e in formulazione per utilizzo orale: in gocce da 20 mg / mL (10 ml) e in compresse film rivestite da 10 mg (10 compresse).\nNella versione generica sono reperibili in commercio le formulazioni 20 mg / mL gocce orali (10 mL) e 30 mg / 1 mL (3 fiale) soluzione iniettabile intramuscolare ed endovenosa. L'uso endovenoso del preparato \u00e8 consentito solamente in strutture ospedaliere o ambienti assimilabili.\nIl Ketorolac agisce inibendo le Cicloossigenasi COX-1 e COX-2: impedisce cos\u00ec la sintesi di prostaglandine e trombossani. L'azione sulla COX-2 (enzima inducibile) d\u00e0 l'effetto antinfiammatorio e analgesico, gli effetti collaterali come antiaggregante piastrinico e gastrolesivo sono invece dovuti all'azione sulla COX-1 (enzima costitutivo).\nSu svariati tipi di dolore, l'attivit\u00e0 analgesica del Ketorolac trometamina \u00e8 paragonabile a quella degli analgesici narcotici (oppiacei) (30\u00a0mg di Ketorolac intravenoso/intramuscolare hanno una potenza analgesica pari a circa 12\u00a0mg di Morfina cloridrato intravenosa/intramuscolare, e a Meperidina cloridrato (Petidina) 75 mg intravenosa-intramuscolare), rispetto ai quali il farmaco ha il vantaggio di non provocare nausea, vomito, stitichezza, sedazione e altri effetti collaterali tipici degli oppioidi. Per contro, ketorolac presenta una notevole gastrolesivit\u00e0, con un elevato rischio di sanguinamenti gastrointestinali e post-operatori, e anche eventi trombotici arteriosi (infarto miocardico e ictus), per cui il suo impiego \u00e8 limitato rigorosamente a un periodo non superiore ai cinque giorni.\nKetorolac \u00e8 indicato esclusivamente nel trattamento, a breve termine (massimo 2 giorni per via iniettiva, prolungabili fino a 5 giorni con la terapia orale), del dolore post-chirurgico di grado da moderato a severo, nei casi di dolore intenso \u00e8 possibile impiegarlo in modo sinergico con analgesici oppioidi (Morfina, Meperidina, Pentazocina, Buprenorfina, Fentanyl o Metadone), l'altra indicazione \u00e8 nel trattamento del dolore dovuto a coliche renali. \nL'assunzione di tipo cronico \u00e8 altamente sconsigliata per il rischio elevato di effetti collaterali avversi sistemici, specialmente i sanguinamenti interni gastroenterici, che possono arrivare a essere fatali, soprattutto nei soggetti anziani.\nL'impiego preferito \u00e8 quello della riduzione del dolore post-chirurgico (artroplastica, ernie discali, fratture femorali con riduzione). Un'indicazione emergente \u00e8 quella del dolore oculare post-cataratta. Trova tuttavia anche impiego nel trattamento dei sintomi dolorosi associati all'endometriosi. (\"off-label\")."}
{"id": "1546645", "revid": "1305772", "url": "https://it.wikipedia.org/wiki?curid=1546645", "title": "Diary", "text": "Diary o The Diary (diario in lingua inglese) pu\u00f2 riferirsi a:"}
{"id": "1546656", "revid": "599013", "url": "https://it.wikipedia.org/wiki?curid=1546656", "title": "Kurnia Sandy", "text": "Carriera.\nNel 1996, all'et\u00e0 di 21 anni, venne tesserato dalla Della \"nidata\" indonesiana Kurnia Sandy fu l'unico a raggiungere la prima squadra della come terzo portiere, ma non esord\u00ec mai in Serie A, passando buona parte della stagione come fuori quota della squadra primavera.\nAl termine della stagione fece ritorno in patria, nel Pelita, la squadra che inizialmente lo lanci\u00f2, e col tempo trov\u00f2 modo di affermarsi anche nella Nazionale."}
{"id": "1546657", "revid": "23797", "url": "https://it.wikipedia.org/wiki?curid=1546657", "title": "Alicia Keys Unplugged", "text": ""}
{"id": "1546659", "revid": "465169", "url": "https://it.wikipedia.org/wiki?curid=1546659", "title": "Prefettura di F\u00e8s", "text": "La prefettura di F\u00e8s \u00e8 una delle prefetture del Marocco, parte della Regione di F\u00e8s-Mekn\u00e8s. \nSuddivisioni amministrative.\nLa prefettura comprende la citt\u00e0 di F\u00e8s, 1 municipalit\u00e0 e 3 comuni:"}
{"id": "1546668", "revid": "106356", "url": "https://it.wikipedia.org/wiki?curid=1546668", "title": "A Volte Ritorno", "text": ""}
{"id": "1546669", "revid": "122891903", "url": "https://it.wikipedia.org/wiki?curid=1546669", "title": "Anfiteatro romano di Milano", "text": "Lanfiteatro romano di Milano era un antico anfiteatro della citt\u00e0 romana di \"Mediolanum\", l'odierna Milano. Avendo un'ellissi di 155 x 125 metri, era il terzo anfiteatro per dimensioni dell'Italia romana dopo il Colosseo e l'anfiteatro di Capua. Era situato fuori dalle mura romane di Milano, in prossimit\u00e0 di Porta Ticinese romana. Realizzato nel I secolo d.C., venne distrutto nel 539 nell'assedio di Milano durante la guerra gotica.\nL'anfiteatro romano di Milano, come tutti gli edifici analoghi presenti nelle altre citt\u00e0 romane, ospitava combattimenti di gladiatori nonch\u00e9 spettacoli di \"venationes\" e naumachie. Durante queste ultime l'anfiteatro veniva allagato.\nI suoi resti si trovano tra le moderne vie De Amicis, Conca del Naviglio e Arena (quest'ultimo toponimo ne ricorda l'antica presenza) all'interno del parco archeologico dell\"'Antiquarium\" di Milano, che si trova in via De Amicis 17. L'area archeologica visitabile dell'anfiteatro romano di Milano ha una superficie di circa 150 metri quadrati.\nStoria.\nCome di norma, anche a \"Mediolanum\" (la moderna Milano), l'anfiteatro venne costruito fuori dalle mura difensive della citt\u00e0, nella fattispecie in prossimit\u00e0 di Porta Ticinese romana, quindi in una posizione strategica rispetto a importanti vie di comunicazione dirette verso sud-ovest. \nLa costruzione fu forse iniziata all'inizio del I secolo d.C., con la fine dei lavori che certamente termin\u00f2 alla fine del secolo citato, quando \"Mediolanum\" andava assumendo un importante potere politico ed economico, ma quando era ancora lontana dal periodo in cui ebbe il suo massimo ruolo, che avvenne nei secoli successivi culminando con l'assunzione della funzione di capitale dell'Impero romano d'Occidente, ruolo che ricopr\u00ec dal 286 d.C. al 402 d.C. \nIn seguito l'anfiteatro romano di Milano venne ampliato per poter permettere l'ingresso di un numero maggiore di spettatori e per fornire alla struttura un aspetto pi\u00f9 imponente e monumentale.\nL'anfiteatro romano di Milano, come tutti gli edifici analoghi presenti nelle altre citt\u00e0 romane, ospitava combattimenti di gladiatori nonch\u00e9 spettacoli di \"venationes\" e naumachie. Durante queste ultime l'anfiteatro veniva allagato. La partecipazione popolare era assai sentita raggiungendo vette di vero e proprio tifo che spesso sfociava in disordini; per tale motivo l'anfiteatro romano di Milano sub\u00ec la stessa sorte degli impianti analoghi, ovvero la gi\u00e0 citata costruzione fuori dalle mura cittadine. \nPer poter permettere l'edificazione dell'anfiteatro romano di Milano venne livellata l'intera area a sud-ovest della citt\u00e0, originariamente contraddistinta da piccole alture e da fossati naturali. Molto del suolo asportato da questa area (ghiaia, ciottoli e sabbia) fu utilizzato per realizzare della calce nonch\u00e9 le gettate delle fondazioni dell'anfiteatro.\nCitato in documenti risalenti al 396 d.C. scritti durante il dominato dell'imperatore Onorio da Paolino di Milano, l'anfiteatro romano di Milano venne abbandonato nei primi secoli del Cristianesimo perch\u00e9 gli anfiteatri erano particolarmente invisi alle autorit\u00e0 religiose del nuovo culto, data la violenza che si perpetrava al loro interno. Questa fu la causa principale del declino degli anfiteatri, a cui si aggiunsero ragioni secondarie (ad esempio le invasioni barbariche, sebbene alcuni invasori decisero poi di ripristinare i giochi dismessi). \nL'anfiteatro romano di Milano ormai in disuso divenne una cava di materiali edili gi\u00e0 nel V secolo, quando venne costruita la basilica di San Lorenzo. I blocchi di pietra utilizzati per le fondamenta della basilica sono in parte visibili nell'edificio odierno, e sembrano provenire dal muro di \"summa cavea\" dell'anfiteatro, ovvero dalle gradinate dove prendevano posto gli spettatori. Dall'anfiteatro dovrebbe venire anche un capitello di ordine corinzio, sempre presente all'interno della basilica, utilizzato come base di un pilastro. Altro materiale edile proveniente dall'anfiteatro romano di Milano fu impiegato per rinforzare le mura difensive della citt\u00e0. \nL'anfiteatro venne demolito durante un attacco dei barbari alla citt\u00e0 di \"Mediolanum\". La datazione della demolizione non \u00e8 certa: ma comunemente, e con grande probabilit\u00e0, la si fa risalire al 539 nell'assedio di Milano durante la guerra gotica.\nL'edificio.\nSono serviti diversi decenni di indagini archeologiche per determinare l'esatta localizzazione dell'edificio e le sue dimensioni. I resti esigui della struttura permettono per\u00f2 di determinare con relativa precisione solo la lunghezza, 155 metri, e la larghezza, 125, che lo rendevano il terzo anfiteatro romano per dimensioni dell'Italia romana dopo il Colosseo e l'anfiteatro di Capua, essendo poco pi\u00f9 grande dell'arena di Verona. \nLe prime indagini archeologiche fecero pensare che l'arena su cui avvenivano i combattimenti avesse dimensioni 90 x 60 metri. Tali dimensioni vennero ridotte, dopo attenti studi, a 75 metri in lunghezza per 41 in larghezza. Nel complesso l'anfiteatro romano di Milano era in grado di ospitare tra i e, secondo altre fonti, i spettatori. Era provvisto anche di alcuni \"vomitoria\" per poter permettere un agevole deflusso del pubblico, sia in entrata che in uscita dall'anfiteatro.\nDa un punto architettonico l'anfiteatro romano di Milano era costituito da una facciata a tre ordini architettonici pi\u00f9 un attico nella parte pi\u00f9 alta dell'edificio. Dal basso verso l'alto i tre ordini architettonici erano caratterizzati, rispettivamente, da uno stile dorico, ionico e corinzio come nel caso del Colosseo. \nComplessivamente l'anfiteatro romano di Milano era alto 38 metri. Era provvisto anche di \"velarium\", ovvero di una copertura mobile in canapa che garantiva agli spettatori un'adeguata protezione in caso di maltempo o nelle giornate di canicola.\nResti.\nOggi l'area dell'anfiteatro, situata tra le moderne vie De Amicis, Conca del Naviglio e Arena (quest'ultimo toponimo ne ricorda l'antica presenza), si presenta come una zona pianeggiante. Per i resti dell'anfiteatro romano di Milano sono stati istituiti un parco archeologico e un museo, chiamato \"Antiquarium\" di Milano che conservano, rispettivamente, i resti dell'anfiteatro e i reperti delle campagne di scavo effettuate fra gli anni cinquanta e sessanta del Novecento.\nI resti sono costituiti da una parte visibile e visitabile che si trova all'interno del citato parco archeologico e che corrisponde a una \"opus caementicium\" del muro radiale e di quello ellittico interno, un tempo sostenenti le gradinate del pubblico, e da una parte sotto il manto stradale moderno, in corrispondenza delle fondamenta degli odierni palazzi circostanti, corrispondente alle sezioni occidentale e orientale dell'anfiteatro, che invece non \u00e8 visitabile. Nell'area verde \u00e8 presente una linea che demarca il perimetro dell'area dove combattevano i gladiatori. L'area archeologica visitabile dell'anfiteatro romano di Milano ha una superficie di circa 150 metri quadrati.\n\u00c8 in corso di realizzazione il progetto \u201cPAN - Parco Amphiteatrum Naturae\u201d con il quale l\u2019area archeologica verr\u00e0 estesa da nuovi scavi e valorizzata attraverso la piantumazione di alberi e siepi che riprenderanno le linee originarie delle fondazioni dell\u2019arena. La conclusione dei lavori \u00e8 prevista entro il 2022. "}
{"id": "1546670", "revid": "106356", "url": "https://it.wikipedia.org/wiki?curid=1546670", "title": "La Realt\u00e0, La Lealt\u00e0 E Lo Scontro", "text": ""}
{"id": "1546671", "revid": "3115", "url": "https://it.wikipedia.org/wiki?curid=1546671", "title": "Galassia nana ultra-compatta", "text": "Per Galassia nana ultra-compatta (GNUC) (in inglese \"Ultra-Compact Dwarf Galaxy\", UCDG) si intende una tipologia di galassie nane recentemente identificata, di bassa luminosit\u00e0 e dalle esigue dimensioni, mediamente comprese tra 30 e 300 anni luce, ma che risultano tra gli oggetti pi\u00f9 densi conosciuti giungendo a contenere fino a 200 milioni di stelle.\nLa loro scoperta \u00e8 avvenuta a seguito delle osservazioni effettuate tra il 1999 e il 2001 nell'ambito del Fornax Cluster Spectroscopic Survey, uno studio mirato ad effettuare misurazioni spettrosopiche del redshift di oggetti situati nella direzione prospettica della costellazione della Fornace. Pertanto, alcuni oggetti di debole luminosit\u00e0 che fino ad allora erano considerati stelle appartenenti alla Via Lattea, mostravano invece velocit\u00e0 di allontanamento che corrispondevano a distanze dell'ordine di 60 milioni di anni luce dalla Terra. \nTali oggetti si sono rivelati essere una categoria di galassie fino ad allora sconosciuta. La loro luminosit\u00e0 \u00e8 bassa e la popolazione stellare antica con un'et\u00e0 quasi sovrapponibile a quella dello stesso Universo.\nSuccessive osservazioni hanno documentato l'esistenza delle galassie nane-ultra-compatte anche in altre regioni dell'Universo osservabile, come l'Ammasso della Vergine, l'ammasso Abell 1689 e l'Ammasso della Chioma.\nUn esempio di GNUC \u00e8 la galassia M60-UCD1, satellite di M60, situata a circa 54 milioni di anni luce dalla Terra, che \u00e8 una delle galassie pi\u00f9 dense conosciute in quanto il 50% della sua massa \u00e8 concentrata in soli 160 anni luce. Altri esempi sono M85-HCC1 e M59-UCD3, quest'ultima considerata la galassia pi\u00f9 densa al momento conosciuta.\nSi ipotizza che le galassia nane ultra-compatte si siano formate nelle prime fasi della vita dell'Universo e siano il risultato delle collisioni di galassie o che si siano formate da stelle situate nelle periferie galattiche, strappate via dalle forze mareali, durante il transito attraverso densi ammassi di galassie.\nAd avvalorare l'ipotesi dell'origine delle GNUC da galassie di maggiori dimensioni spogliate di materia a causa dell'interazione gravitazionale di altre galassie, \u00e8 la scoperta della presenza, al centro di M60-UCD1, di un buco nero supermassiccio di 21 milioni di masse solari che rappresenta ben il 15% della massa complessiva della galassia. Si suppone che M60-UCD1 fosse una galassia dotata di almeno 10 miliardi di stelle, a fronte degli attuali 140 milioni di masse solari, che probabilmente circa 10 miliardi anni fa in un processo durato 500 milioni di anni, transitando nei pressi di M60, \u00e8 andata incontro all'impoverimento di stelle e materia oscura inglobate dalla galassia pi\u00f9 massiccia."}
{"id": "1546672", "revid": "287204", "url": "https://it.wikipedia.org/wiki?curid=1546672", "title": "Filippo Carandini", "text": "Biografia.\nNacque a Pesaro da una nobile famiglia modenese: laureato in diritto, entr\u00f2 in diplomazia e nel 1774 venne inviato dal duca Francesco III presso la Santa Sede. Pio VI lo nomin\u00f2 prelato domestico e segretario della Sacra Congregazione del Concilio.\nNel concistoro del 29 gennaio 1787 papa Pio VI lo cre\u00f2 cardinale diacono di Santa Maria in Portico (nel 1794 venne assegnato alla diaconia di Sant'Eustachio). Partecip\u00f2 al conclave del 1799-1800, che elesse papa Pio VII. Fu prefetto della Sacra Congregazione del Concilio (1800-1810).\nLasci\u00f2 Roma nel 1809, a causa dell'invasione francese: si rifugi\u00f2 a Tolentino e poi a Modena, dove mor\u00ec nel 1810. Le sue spoglie riposano nel Duomo di Modena."}
{"id": "1546675", "revid": "1318658", "url": "https://it.wikipedia.org/wiki?curid=1546675", "title": "Luc Borrelli", "text": "Carriera.\nCominci\u00f2 la sua carriera con l'ASPTT Marseille. Nel 1986 si \u00e8 trasferito a Toulon, con circa 150 presenze. Nel 1993 \u00e8 giunto al Paris Saint-Germain, ma con solo quattro presenze in due stagioni, entrando a far parte della rosa del Caen nel 1995.\nNel 1998 \u00e8 stato acquistato dal Lione, ma mor\u00ec in un incidente d'auto nel febbraio 1999. Il Lione in seguito ha ritirato la maglia col numero 16 in suo onore, e il Caen ha nominato un'intera gradinata in suo onore."}
{"id": "1546679", "revid": "1543377", "url": "https://it.wikipedia.org/wiki?curid=1546679", "title": "Mine Yoshizaki", "text": " Inizi\u00f2 la sua carriera creando d\u014djinshi basati sui videogiochi. Yoshizaki \u00e8 stato anche assistente mangaka di Katsu Aki. La sua prima pubblicazione fu in un libro pubblicato dalla Shogakukan nel 1989.\nCarriera.\nYoshizaki, laureatosi alla Nagasaki University, debutt\u00f2 creando d\u014djinshi riguardanti i videogiochi famosi dell'epoca (intorno al 1980). Grazie ad essi, Yoshizaki miglior\u00f2 la sua abilit\u00e0 nel disegno giorno dopo giorno, infatti il mangaka ha affermato che quella fu l'esperienza pi\u00f9 preziosa della sua vita. Quindi Mine Yoshizaki \u00e8 uno dei pi\u00f9 grandi sostenitori del d\u014djinshi il quale, secondo il maestro, ha contribuito al contenimento dei costi di produzione ed ha dato l'occasione di formare gruppi con sempre meno aderenti, arrivando a consentire il lavoro da singolo.\n\u00c8 famosissimo per il suo manga \"Keroro Gunso\", pubblicato anche in Italia col nome di \"Keroro\", serializzato settimanalmente in Giappone sullo \"Shonen Ace\". Ha creato anche Arcade Gamer Fubuki e curato il disegno dei personaggi nella serie Sette di sette. Nel 2005 il suo manga \"Keroro Gunso\" ha vinto il 50th Shogakukan Manga Award come manga per bambini.\nPer via dei molti riferimenti a Gundam, l'anime \"Keroro Gunso\" \u00e8 stato prodotto dalla Bandai. Data la collaborazione con il colosso giapponese, Yoshizaki si \u00e8 ritrovato a lavorare su alcuni progetti riguardanti l'universo di Gundam, come la realizzazione dal punto di vista grafico dei personaggi femminili Reiko Holinger e Catharine Blitzen per il Gundam Card Builder game.\n\u00c8 stato anche il disegnatore dell'Angel-XX nella serie di \"Neon Genesis Evangelion\".\nIl suo ultimo lavoro \u00e8 stato per la Konami riguardo \"Otomedius Gorgeous\", videogioco sparatutto per Xbox 360 uscito solo in Giappone, in cui il maestro si \u00e8 cimentato nel design delle pulzelle e del nuovo Gradius -type. Ci\u00f2 costituisce una novit\u00e0 per quanto riguarda il genere, in quanto il giocatore non dovr\u00e0 guidare la solita navicella spaziale bens\u00ec il personaggio, che diventa un tutt'uno con il veicolo. Infine Yoshizaki ha realizzato un personaggio sbloccabile in \"Soul Calibur IV\" il cui nome \u00e8 Angol Fear (una dedica al personaggio Angol Mois di \"Keroro Gunso\" il quale utilizza armi simili). Ha disegnato il concept design di \"Kemono Friends\" collaborando anche con la realizzazione dell'anime.\nIl maestro \u00e8 una persona molto riservata e per questo non si hanno molte informazioni su di lui. "}
{"id": "1546681", "revid": "729019", "url": "https://it.wikipedia.org/wiki?curid=1546681", "title": "Stazione di Canegrate", "text": "La stazione di Canegrate \u00e8 una fermata ferroviaria posta sul tronco comune alle linee Domodossola-Milano, Luino-Milano e Porto Ceresio-Milano, a servizio dell'omonimo comune. \u00c8 ubicata in piazza Volontari della Libert\u00e0, comunemente chiamata piazza della stazione, nei pressi del centro di Canegrate, vicino alla chiesa parrocchiale. \u00c8 gestita da Rete Ferroviaria Italiana.\nStoria.\nNonostante la linea ferroviaria Rho-Gallarate sia stata inaugurata nel 1860, la fermata di Canegrate venne attivata dopo il 1885.\nSuccessivamente la linea venne elettrificata a terza rotaia il 14 ottobre 1901, mentre nel 1906, con l'attivazione del traforo del Sempione, la ferrovia \u00e8 diventata parte dell'itinerario internazionale che collega Milano alla Svizzera. L'elettrificazione a linea aerea alla tensione di 3\u00a0kV entr\u00f2 in funzione il 4 maggio 1947.\nStrutture e impianti.\nSi tratta di una fermata di superficie con fabbricato viaggiatori e un piazzale a due binari: binario 1 per i treni diretti a sud (Milano-Treviglio); binario 2 per i treni diretti a nord (Gallarate-Varese).\nMovimento.\n\u00c8 fermata dei convogli del servizio ferroviario suburbano di Milano, Linea S5 (Varese-Pioltello Limito-Treviglio), svolti da Trenord, a cadenza ogni 30 minuti, nell'ambito di contratto stipulato con la Regione Lombardia.\nNelle ore di punta mattiniere dei pendolari effettuano fermata nella stazione di Canegrate anche alcuni treni regionali con destinazione Milano Porta Garibaldi.\nServizi.\nLa fermata offre i seguenti servizi:\nLa stazione offriva i seguenti servizi:"}
{"id": "1546685", "revid": "106356", "url": "https://it.wikipedia.org/wiki?curid=1546685", "title": "El Vals Del Obrero", "text": ""}
{"id": "1546686", "revid": "508036", "url": "https://it.wikipedia.org/wiki?curid=1546686", "title": "Fallin'", "text": "Fallin' \u00e8 il singolo d'esordio della cantautrice statunitense Alicia Keys. Scritto e prodotto interamente dall'interprete, il singolo \u00e8 stato pubblicato nell'estate del 2001, ed \u00e8 arrivato alla prima posizione sia della \"Billboard\" Hot 100 che della Hot R&amp;B/Hip-Hop Songs; il brano ha riscosso successo in tutto il mondo, arrivando al numero 1 anche in Belgio, Nuova Zelanda, Paesi Bassi e Polonia e raggiungendo la top 5 di molte altre classifiche, tra cui quella italiana e quella britannica. Il singolo ha vinto numerosi premi, tra cui tre Grammy Award (incluso \"Song of the Year\" e \"Best R&amp;B Song\") e un MTV Video Music Award come \"Best New Artist in a Video\" ed ha segnato profondamente la carriera della allora diciannovenne Alicia Keys.\nFino alla pubblicazione di \"No One\" (2007), \"Fallin\"' fu il singolo di maggior successo per l'artista.\nComposizione e testo.\nLa canzone \u00e8 stata interamente composta e scritta dalla cantante, la quale esegue anche la musica al pianoforte, accompagnata dal violino di Miri Ben-Ari. Il pezzo \u00e8 molto diverso da gran parte della produzione musicale R&amp;B (e pop) di quel periodo, evitando contaminazioni di tipo elettronico e hip-hop, ma basandosi solo su strumenti classici come pianoforte e violino. L'intro del pezzo \u00e8 eseguito a cappella, seguito poco dopo dalle note al piano. Il testo della canzone parla di un rapporto d'amore confuso, in cui la protagonista racconta di innamorarsi e disamorarsi continuamente del proprio amante, un uomo che in ogni caso sta amando come nessun altro in passato. Il brano \u00e8 noto anche per le sue difficolt\u00e0 vocali, essendo caratterizzato da note molto alte in piena voce e da eseguire a cappella, oltre che da passaggi vocali rapidi e difficilmente riproducibili.\n\"Fallin\"' ha quasi rischiato di non diventare un singolo. Prima di arrivare alla J Records, la cantante aveva ottenuto un contratto con la Columbia, la quale pretendeva che l'artista cantasse del materiale commerciale prodotto da altri, mentre Keys insisteva sul voler incidere la propria musica. Di conseguenza, per due anni la Sony (proprietaria della Columbia) non si \u00e8 pi\u00f9 interessata alla cantante, che si \u00e8 rimboccata le maniche per comporre la propria musica. In quel periodo \u00e8 nata la canzone, prima dagli accordi e poi con il testo, scritto velocemente seguendo l'ispirazione di un'importante storia romantica vissuta dall'interprete in quel momento. Quando la Sony ha sentito il pezzo, ha chiesto alla cantautrice di poterlo dare a Kim Scott, una cantante sotto contratto con la casa discografica, ma ha rifiutato volendo essere lei stessa l'interprete. Successivamente Clive Davis, ex dirigente alla Arista Records, ha sentito il pezzo e ne \u00e8 rimasto talmente impressionato da proporre un contratto alla cantante per portala nella sua nuova etichetta, la J Records. Arrivata alla J, Davis ha incoraggiato Keys a comporre materiale per il suo album di debutto, lasciandole carta bianca. Anche in questo caso \"Fallin\" ha rischiato di non essere pubblicato, in quanto la scelta del primo singolo \u00e8 caduta inizialmente su \"Girlfriend\", un pezzo prodotto con Jermaine Dupri durante il periodo alla Columbia. Ma poi la cantante e i dirigenti dell'etichetta hanno deciso di comune accordo che \"Fallin\" fosse la scelta pi\u00f9 azzeccata come singolo di debutto per far conoscere la sua musica.\nVideo musicale.\nIl video musicale \u00e8 stato diretto da Chris Robinson e si distacca da tutti gli altri video R&amp;B usciti in quel momento: oltre a non avere sequenze coreografiche, evita scenari patinati e glamour per lasciare spazio alla storia che viene raccontata. Il video si apre con una vecchia radio che trasmette Girlfriend (la prima scelta come singolo d'apertura dell'album) e la mano della cantante che spegne l'apparecchio. La trama del video si incentra sul tragitto che la protagonista compie per andare a trovare il ragazzo chiuso in carcere, trama che vedr\u00e0 un seguito nel video seguente, A Woman's Worth. La cantante viene ripresa mentre cammina per strada per raggiungere la fermata dell'autobus, tra scene di vita quotidiana. Il bus che si dirige al carcere passa di fianco ad un terreno in cui delle donne vestite con la tuta arancione d'ordinanza dei carcerati sono costrette a lavorare la terra, sotto l'occhio vigile delle guardie. Durante l'ultimo ritornello le prigioniere appaiono in piedi mentre cantano la canzone, con le lacrime agli occhi. Il video si conclude con l'arrivo della cantante al carcere e con il colloquio tra i due fidanzati attraverso il vetro di protezione, scena seguita da spartiti musicali che cadono sul parquet. In una sequenza mostrata per tutto il video l'artista esegue il brano suonando un pianoforte in un salotto, mentre in un'altra scena getta per terra foto raffiguranti il ragazzo amato. Il video ha definito il look tipico che la cantante ha adottato per la sua ascesa al successo: treccine adornate da perline tipicamente africane, cappelli a tesa larga, lunghi cappotti di pelle, jeans stretti e stivali.\nRicezione.\nIl brano \u00e8 stato diffuso in radio e in video nell'aprile 2001 e reso disponibile nei negozi il 10 luglio 2001. Ha raggiunto la vetta della classifica americana dei singoli diventando il primo singolo #1 della cantante in tale classifica e vi \u00e8 rimasto per sei settimane consecutive; \u00e8 entrato in top five in Francia, Regno Unito e Italia tra le altre. \u00c8 stato certificato 5 volte platino nella classifica mondiale e ha raggiunto 5,715,000 copie vendute nel mondo, diventando il singolo dal successo pi\u00f9 ampio della cantante, fino a No One del 2007."}
{"id": "1546698", "revid": "729019", "url": "https://it.wikipedia.org/wiki?curid=1546698", "title": "Stazione di Legnano", "text": "La stazione di Legnano \u00e8 una stazione ferroviaria posta sul tronco comune alle linee Domodossola-Milano, Luino-Milano e Porto Ceresio-Milano. Serve l'omonima citt\u00e0 lombarda. \u00c8 gestita da RFI.\nStoria.\nL'apertura della stazione risale al 20 dicembre 1860, con la costruzione della tratta ferroviaria Rho-Gallarate, diramazione della linea Torino-Milano costruita per il traffico locale.\nL'infrastruttura ferroviaria segu\u00ec le vicissitudini di tutte le ferrovie costruite dal gruppo Rothschild: il personale fece capo alla \"Societ\u00e0 delle strade ferrate della Lombardia e dell'Italia Centrale\" fino al 1865, quando cambi\u00f2 denominazione in Societ\u00e0 per le Ferrovie dell'Alta Italia. Con la Convenzione del 1885, entr\u00f2 nella sfera della Rete Mediterranea, mentre dal 1905 pass\u00f2 alle Ferrovie dello Stato. \u00c8 stata elettrificata il 14 ottobre 1901. Nel 1906, con l'attivazione del traforo del Sempione, la linea divenne parte dell'importante itinerario internazionale da Milano verso la Svizzera.\nFino al 1939 era presente una passerella pedonale che scalvava la ferrovia e che era nota popolarmente in dialetto legnanese come \"bil\u00f2ria\", termine privo di un'etimologia precisa. Venne costruita alla fine del XIX secolo. Negli anni novanta \u00e8 stato inaugurato il moderno parcheggio, mentre all'inizio del XXI secolo \u00e8 stato costruito un sottopasso ciclo-pedonale.\nStrutture e impianti.\nSi tratta di una stazione di superficie a tre binari di cui due serviti da banchine; il terzo, il binario centrale, non \u00e8 pi\u00f9 utilizzato. \u00c8 ubicata in \"Piazza Buti\", nel centro della citt\u00e0 vicino al Monumento al Guerriero di Legnano.\nMovimento.\nLa stazione \u00e8 servita da treni regionali e dal servizio ferroviario suburbano di Milano, Linea S5 (Varese-Pioltello Limito-Treviglio), svolto da Trenord, a cadenza ogni 30 minuti, nell'ambito di contratto stipulato con la Regione Lombardia.\nServizi.\nLa stazione offre i seguenti servizi:\nInterscambi.\nDal 1881 al 1951, nelle vicinanze della stazione ferroviaria, era possibile un interscambio con i tram della tranvia Milano-Gallarate gestita dalla STIE."}
{"id": "1546699", "revid": "1305772", "url": "https://it.wikipedia.org/wiki?curid=1546699", "title": "Joe Seneca", "text": "Biografia.\nPrima di iniziare la carriera di attore Seneca fece parte di un gruppo R&amp;B, i \"The Three Riffs\". Nel 1974 debutt\u00f2 come attore, interpretando la parte di un poliziotto in \"Il colpo della metropolitana (Un ostaggio al minuto)\". In totale ha interpretato 42 film, tre di questi diretti da Spike Lee: \"Aule turbolente\", \"Mo' Better Blues\" e \"Malcolm X\"."}
{"id": "1546701", "revid": "484362", "url": "https://it.wikipedia.org/wiki?curid=1546701", "title": "Grammatica francese", "text": "La grammatica francese presenta numerose analogie con la grammatica italiana, nonch\u00e9 con la lingua spagnola e la lingua portoghese: con tutte, divide la comune appartenenza alla famiglia delle lingue romanze, anche dette lingue neo-latine, a loro volta appartenenti al pi\u00f9 ampio gruppo linguistico romanzo, lo stesso posto occupato dalla lingua inglese, all'interno della famiglia linguistica germanica.\nConsiderazioni generali sulla grammatica e parentela linguistica; rapporti con l'inglese.\nIl francese e l'inglese si sono incontrati nel cosiddetto anglo-normanno, termine con cui si indica una fase linguistica di passaggio durata una cinquantina d'anni che si colloca cronologicamente tra la fase anglosassone della lingua inglese (inglese antico/Old English) e la cosiddetta fase dell'inglese medio (Middle English, termine con cui si indica invece la lingua scritta e presumibilmente parlata dallo scrittore inglese Geoffrey Chaucer nei suoi scritti, il pi\u00f9 famoso e rappresentativo dei quali \u00e8 senza dubbio \"I racconti di Canterbury)\". Durante questo periodo, relativamente breve dal punto di vista cronologico, ma sufficientemente lungo da un punto di vista linguistico, affinch\u00e9 avvengano delle mutazioni di una certa consistenza all'interno del sistema grammaticale di una lingua, l'inglese e il francese dell'epoca si sono influenzati a vicenda.\nDall'incontro-scontro che ha avuto luogo nel corso dell'invasione normanna dell'Inghilterra da parte di Guglielmo il Conquistatore nel 1066 e la conseguente introduzione della lingua francese degli invasori, prestigiosa perch\u00e9 portatrice di un'eredit\u00e0 secolare di grammatica e letteratura latina, l'inglese antico esce indubbiamente svantaggiato. Quest'ultimo, che aveva appena iniziato a fiorire dal punto di vista culturale, grazie al sovrano locale illuminato Alfredo il Grande, viene stroncato sul nascere, schiacciato dal francese, e di fatto eliminato dalle situazioni ufficiali, restando soltanto sulla bocca del popolino illetterato e incolto.\nTerminata l'invasione, quando l'inglese riaffiora, non si pu\u00f2 gi\u00e0 pi\u00f9 parlare di anglosassone (in effetti gi\u00e0 scomparso in precedenza, vista la terminologia di anglo-normanno), e l'inglese medio che ne risulta \u00e8 una lingua completamente diversa, che ha acquisito oltre il 70% di elementi romanzi e latini (comprese alcune parti del discorso, pi\u00f9 strettamente appartenenti alla grammatica propriamente detta, che solitamente si conservano, anche di fronte alle invasioni pi\u00f9 brute), perdendo quasi del tutto il suo lessico originario ma studiato e/o ricostruito dagli studiosi di filologia germanica.\nMa anche il francese risulta piuttosto modificato dal contatto col popolo conquistato, tanto da mutare anch'esso al livello di alcune strutture grammaticali, quali, prime su tutte, l'inversione del soggetto e del verbo nelle domande, e il passaggio da lingua pro-drop a lingua non pro-drop, ossia la necessit\u00e0 di esprimere il soggetto davanti al verbo causata dell'indebolimento delle terminazioni verbali preposte alla disambiguazione delle persone.\nPer dirla con un'equazione matematica, \"il francese sta alle lingue romanze come l'inglese sta alle lingue germaniche, o anche, il francese sta alle lingue germaniche come l'inglese sta alle lingue romanze\", dato lo statuto di entrambe quasi di lingue-ponte tra un gruppo linguistico e l'altro, con il francese che rimane una lingua di base romanza, ma acquisisce importanti strutture grammaticali germaniche e, viceversa, l'inglese che resta fondamentalmente una lingua germanica (pur snaturandosi molto di pi\u00f9 dell'altra), acquistando tuttavia fondamentali strutture grammaticali neolatine (nonch\u00e9 la stragrande maggioranza del lessico, talvolta senza perdere il corrispondente locale, il che porta alla creazione di un gran numero di doppioni, del tipo \"freedom\"/\"liberty\" (\"libert\u00e0\", di cui la prima \u00e8 di origine germanica e la seconda di origine romanza), con una spiccata tendenza a utilizzare l'elemento locale in un registro pi\u00f9 umile e colloquiale, riservando il termine forestiero per usi formali ed ufficiali.\nIl francese ha la sua culla in Europa, ma \u00e8 una lingua molto diffusa nel mondo e ha molti pi\u00f9 parlanti L2 che nativi. Per la precisione, a causa del colonialismo, \u00e8 approdata in Canada e in numerosi paesi dell'Africa Centrale. In questi ultimi paesi, il francese \u00e8 una delle lingue ufficiali. Il francese \u00e8 presente pure in delle isole dei Caraibi e in Oceania. Il francese, dal punto di vista geografico, \u00e8 molto pi\u00f9 di una lingua europea, essendo molto diffusa in tre continenti (Europa, America, Africa) e avendo una certa diffusione in altri due (Oceania, Asia). Una piccola presenza del francese in paesi come il Vietnam deriva sempre dal colonialismo.\nFonologia.\nL'alfabeto francese contiene 26 lettere ed \u00e8 quasi uguale a quello italiano; le lettere assenti nell'alfabeto italiano sono la \"\u00e7\" (\"c\" con cediglia) e \"\u0153\". \"Compitare\" in francese si dice \"\u00e9peler\" /ep\u0259'le/. Le lettere dell'alfabeto francese sono di genere maschile.\nEcco l'alfabeto francese con il nome delle lettere secondo i simboli dell'Alfabeto fonetico internazionale:\nA [a]\nB [be]\nC [se]\nD [de]\nE [\u0259]\nF [\u03b5f]\nG [\u0292e]\nH [a\u0283]\nI [i]\nJ [\u0292i]\nK [ka]\nL [\u03b5l]\nM [\u03b5m]\nN [\u03b5n]\nO [o]\nP [pe]\nQ [ky]\nR [\u03b5\u0281]\nS [\u03b5s]\nT [te]\nU [y]\nV [ve]\nW [dubl\u0259've]\nX [iks]\nY [i'g\u0281\u03b5k]\nZ [z\u03b5d].\nLe lettere \"b\", \"d\", \"g\", \"p\", \"s\", \"t\", \"x\" e \"z\" in finale di parola, tranne eccezioni, non si pronunciano mai.\nIn complesso ai 26 segni grafici corrispondono 37 suoni (in italiano sono 30): 16 vocali (7 in italiano), 3 semivocali per formare i dittonghi (2 in italiano) e 18 consonanti (23 in italiano).\nUna menzione particolare merita invece la lettera \"h\". Di fatto non trascrive nessun suono e ha un valore puramente etimologico. Tuttavia, se iniziale di parola, \u00e8 importante distinguere fra \"h\" muta e \"h\" aspirata. L\"h\" muta non presenta problemi, ed \u00e8 trattata come in italiano. L\"h\" aspirata, invece, pur non avendo suono, si comporta come una consonante vera e propria, impedendo quindi sia l'elisione che la \"liaison\". Non esiste un criterio valido per riconoscere l\"h\" aspirata, e l'unico sistema per essere certi della natura di un\"h\" iniziale resta sempre consultare il vocabolario.\nAlcuni esempi:\nGrammatica francese.\nFigure del discorso.\nIn francese, come in italiano, esistono le stesse 9 figure del discorso: sostantivo, articolo, aggettivo, pronome, verbo, avverbio, preposizione, congiunzione e interiezione.\nArticolo determinativo, indeterminativo e partitivo.\nL'articolo determinativo francese (\"article d\u00e9fini\") determina genere e numero del nome a cui si riferisce. Quest'ultimo \u00e8 posto dopo il suo articolo. Al singolare l'articolo determinativo maschile \u00e8: le /l\u0259/, il femminile \u00e8 la /la/. L'articolo determinativo plurale \u00e8 identico al maschile e al femminile: les /le/.\nDiversamente dall'italiano, solamente le due preposizioni \"\u00e0\" e \"de\" possono fondersi con alcune forme dell'articolo determinativo creando un'unica parola; tutte le altre si mantengono separate: \"dans le\", \"pour la\", \"vers le\", \"avec les\", etc.\nL'articolo indeterminativo (\"article ind\u00e9fini\") si usa davanti a un nome che indica una cosa o una persona non determinata. Al singolare l'articolo indeterminativo maschile \u00e8 un /\u0153\u0303/, il femminile une /yn(\u0259)/. L'articolo indeterminativo plurale \u00e8 identico per il maschile e per il femminile des /de/.\nL'articolo partitivo indica parte di una quantit\u00e0 ed \u00e8 obbligatorio in francese:\nIl \"partitivo\" ha invece la forma de:\nLa regola pi\u00f9 rigida vuole che si impieghi de anche quando il nome \u00e8 preceduto da un aggettivo.Ad esempio: \"J'ai de beaux enfants / Manger de bonne viande\". L'uso familiare, tuttavia, non tiene conto di questa regola (che \u00e8 invece osservata nel linguaggio pi\u00f9 sostenuto). Da notare la frase \"Apportez-nous du meilleur vin\" (Portaci il vino migliore, vino che \u00e8 migliore).\nL'articolo partitivo non \u00e8 da usare nei casi seguenti:\nIl genere maschile e femminile; il plurale in francese.\nIn generale il femminile di sostantivi, aggettivi qualificativi e participi passati si forma aggiungendo una e.\nTuttavia \u00e8 possibile formare il femminile in vari altri modi:\nAltre irregolarit\u00e0 sono quando alcuni maschili terminano in -as e pi\u00f9 raramente in -os che raddoppiano la \"s\". Ad esempio: \"bas, basse\" o \"gros, grosse\".Anche alcuni aggettivi terminanti in -et raddoppiano la \"t\". Ad esempio: \"coquet, coquette\" (civetta).E quelli in -ien o -on possono raddoppiare la \"n\" (\"italien, italienne\"; \"mignon, mignonne\"), e in -el diventare \"-elle\" (\"actuel, actuelle\", \"tel, telle\").Quelli che terminano in -eur possono aggiungere la \"e\" (\"sup\u00e9rieur, sup\u00e9rieure\"), oppure trasformare \"eur\" in \"rice\" (\"amateur, amatrice\") o in \"euse\" (\"menteur, menteuse\").Alcuni aggettivi terminanti in -c diventano al femminile -que (\"public, publique\"). Un'eccezione \u00e8 \"grec\", che, per mantenere la pronuncia aperta della \"e\", al femminile si scrive \"grecque\".\nLe parti variabili del discorso (articolo, nome, aggettivo, verbo) sono caratterizzate oltre che dal genere anche dal numero. In generale, in francese, il plurale dei nomi e degli aggettivi si forma aggiungendo una -s al singolare. Dal punto di vista fonetico non sempre la pronuncia cambia; talvolta il plurale \u00e8 percepibile grazie alla \"liaison\".\nI nomi e gli aggettivi che al singolare terminano in -s, -x o -z rimangono invariati al plurale.I nomi e gli aggettivi che al singolare terminano in -al (e qualcuno anche in -ail) formano il plurale in -aux. Ad esempio: \"journal\" (giornale), \"journaux\" (giornali); \"travail\" (lavoro), \"travaux\" (lavori).I nomi e gli aggettivi che terminano in -au, -eu, -eau (o -ou), prendono una -x al plurale. Ad esempio: \"feu\" (fuoco), \"feux\" (fuochi).Pi\u00f9 rari sono altri plurali irregolari, come per esempio \"\u0153il\" (occhio) - \"yeux\" (occhi), \"ciel\" (cielo) - \"cieux\"; \"ail\" (aglio) - \"aulx\" /o/ (agli; la forma regolare \"ails\", di nuova formazione, \u00e8 comunque pi\u00f9 comune) e altri.\nEsistono aggettivi aventi due forme al maschile singolare: \"beau / bel\", \"nouveau / nouvel\", \"fou / fol\", \"mou / mol\", \"vieux / vieil\". Si usa la forma in \"-l\" solo davanti a parole che cominciano per vocale o h muta (ad esempio: \"nouveau\" livre; \"nouvel\" an). L'aggettivo \"demi\" (mezzo) \u00e8 invariabile quando precede il nome che qualifica (es.: une \"demi\"-heure = una mezzora. \"Tre ore e mezzo\" = trois heures et \"demie\"). L'aggettivo leur non prende la \"e\" del femminile. \nI sostantivi terminanti in -eur sono in genere femminili, tranne le \"bonheur\" (la fortuna), \"le malheur\" (la sfortuna), \"le coeur\" (il cuore), \"le moteur\" (il motore). Abbiamo quindi: \"la chaleur\", \"la faveur\", \"la fleur\", \"la splendeur\", \"la liqueur\", \"la saveur\", \"la rigeur\", \"la douleur\", \"la terreur\", l' \"erreur\" (l'erreur)\", \"la ferveur\", etc.\nAlcuni sostantivi non hanno il genere femminile: \"professeur\", \"ing\u00e9nieur\", \"m\u00e9decin\", \"architect\", \"advocat\", \"\u00e9crivain\", etc. Per rendere il genere femminile si fa precedere l nome dal sostantivo \"femme\" (une \"femme m\u00e9decin, ing\u00e9nieur\"). \nVari sostantivi italiani maschili sono femminili in francese o viceversa. Ad esempio abbiamo: l\"'air\" (l'\"aria\" \u00e8 maschile), \"la montre\" (l'orologio da polso), \"le printemps\" (la primavera), \"l'\u00e9t\u00e9\" (l'estate), \"la p\u00e9riode\" (il periodo), \"le mensonge\" (la menzogna), \"la minute\" (il minuto), \"le dimanche\" (la domenica), \"la No\u00ebl\" (il Natale; sottinteso: f\u00eate de), \"la rencontre\" (l'incontro), \"la destin\u00e9e\" (il destino), \"la mer\" (il mare), \"la panique\" (il p\u00e0nico), \"la valeur\" (il valore), etc. \"Les P\u00e2ques\" (la Pasqua) \u00e8 plurale. I nomi degli stati europei sono femminili tranne le Luxembourg, le Danemark, le Portougal.\nAggettivi e pronomi indefiniti.\nEsempi. \"Chaque\" gar\u00e7on avait son livre [Ogni ragazzo aveva il suo libro]. \"Chacune\" avait son livre [Ognuna aveva il suo libro].\nEsempi. \"Toute\" lettre doit \u00eatre affranchie [Ogni lettera deve essere affrancata].\nEsempio. \"Tout le monde\" fait \u00e7a [Tutti fano cos\u00ec].\nCon rien, aucun, personne (e nul, pas un, pas m\u00eame un) occorre la seminegazione ne (il \"pas\" viene soppresso).\nEsempi. \"Aucun\" de vous \"ne\" parlera [Nessuno di voi parler\u00e0] (\"Aucun\" si riferisce a vous). \n\"Personne ne\" parlera [Nessuno parler\u00e0] (nessuno in senso generale).\n\"Rien ne\" m'amuse [nulla mi diverte].\nEsempi. \"Pas une\" de ces femmes ne parlait. [Nemmeno una di queste donne parlava]. Je n'en ai \"pas m\u00eame un\" [non ne ho nemmeno uno].\nEsempi. \"On\" parle [si parla]. \"On\" a fait [si \u00e8 fatto].\nEsempi. Il y a \"quelques\" voitures ici [Ci sono alcune automobili qui].\nJ'ai \u00e9cout\u00e9 \"plusieurs\" reportages [Ho ascoltato molti servizi]. \n\"Quelques-uns\" viendront [alcuni verranno].\nEsempi. \"N'importe quelle\" \u00e9mission sera mieux que celle-ci [Qualunque trasmissione sar\u00e0 migliore di quella].\n\"N'importe qui\" pourrait faire ce travail [chiunque potrebbe fare questo lavoro].\nLa petite Ren\u00e9e \u00e9coute \"n'importe quoi\" [La piccola Renata ascolta qualunque cosa].\nSeguiti dal verbo \"\u00eatre\" al \"congiuntivo\":\nEsempi. \"Quel que\" soit ton m\u00e9rite...[quale che sia il tuo merito]\n\"Qui que\" tu soit...[chiunque tu sia]\n\"Quoi que\" ce soit...[qualunque cosa sia]\nJe laisserai partir quiconque le voudra [lascer\u00f2 partire chiunque lo vorr\u00e0]\nLe preposizioni semplici e articolate.\nLe preposizioni sono particelle invariabili usate per introdurre complementi indiretti. Esse forniscono informazioni sul valore, il ruolo e la funzione del termine davanti al quale si pongono.\nPer esprimere circostanze e condizioni (dato che) si pu\u00f2 usare anche comme = siccome o alors = nel momento in cui.\nPer spiegare una finalit\u00e0 pour (per) oppure de fa\u00e7on \u00e0 con l'infinito.\nEsempi pi\u00f9 semplici di preposizioni francesi sono:\nQuanto alle preposizioni articolate, unendo le due preposizioni \u00e0 e de agli articoli determinativi si ottengono le preposizioni articolate (\"articles contract\u00e9s\"):\nApprofondimento sugli aggettivi.\nGli aggettivi concordano in genere e numero con il sostantivo a cui si riferiscono. In genere l'aggettivo segue il nome. Se si vuole porre maggiore enfasi all'aggettivo lo si scrive prima del nome. Fanno eccezione gli aggettivi \"courants\" che in genere vengono prima del nome (\"petit, grand, gros, beau, vilain, bon, joli, mauvais e vieux\").\nA volte la posizione dell'aggettivo cambia il senso all'espressione. Ad esempio \"un petit gar\u00e7on\" (un bambino piccolo d'et\u00e0) \u00e8 diverso da \"un gar\u00e7on petit\" (un bambino di piccola taglia), o \"un ancien appartement\" (da ristrutturare) da \"un appartement ancien\" (prezioso per la presenza di elementi antichi). Diversi aggettivi derivano dal participio passato del verbo. Ad esempio: \"connu\" (conosciuto) da \"conna\u00eetre\" (conoscere), \"inhabit\u00e9e\" (disabitata) da \"habiter\" (abitare).\nAgli aggettivi si possono apporre alcune alterazioni comuni all'italiano:\nGli aggettivi interrogativi e esclamativi vengono invece usati per formulare domande circa l'identit\u00e0, la qualit\u00e0 della cosa o della persona alla quale si riferiscono, e si usano nelle proposizioni interrogative dirette e indirette. Possono assumere un valore esclamativo quando indicano stupore, sorpresa, ammirazione o disapprovazione rispetto all'oggetto o alla persona di cui si parla.\nI gradi dell'aggettivo: comparativo di maggioranza, uguaglianza, minoranza; superlativo relativo e assoluto.\nVi sono anche dei comparativi e superlativi irregolari: \"bon\", buono (comparativo: \"meilleur\"; superlativo: \"le meilleur\"); \"petit\", piccolo (comparativo: \"moindre\"; superlativo: \"le moindre\". Comparativo: \"plus petit\"; superlativo: \"le plus petit\"); \"mauvais\", cattivo (comparativo: \"pire\"; superlativo: \"le pire\". Comparativo: \"plus mauvais\"; superlativo: \"le plus mauvais\").\nAggettivi e pronomi dimostrativi (deissi prossimale e distale).\nGli aggettivi dimostrativi sono i seguenti:\nI pronomi dimostrativi sono i seguenti:\n\u00c8 obbligatorio aggiungere -ci e -l\u00e0 ai pronomi dimostrativi (es.. ce gar\u00e7on-ci est formidable et \"celui-l\u00e0\" aussi...). Tuttavia queste particelle vengono omesse quando il pronome dimostrativo \u00e8 seguito dalla preposizione \"de\" e da un \"pronome relativo\" (es.: Les skis de Jean et \"ceux de\" Charles. \"Celui qui\" a fait du sport est un sportif). \nPronomi personali soggetto e aggettivi/pronomi possessivi; pronomi riflessivi; particelle pronominali \"en\" e \"y\".\nI pronomi personali sostituiscono un gruppo nominale. In francese si distinguono diverse forme di pronomi personali: soggetto atoni, tonici, riflessivi, complemento oggetto diretto, complemento indiretto, complemento di termine, particelle pronominali.\n\"Je\" e \"nous\" per chi parla, \"tu\" e \"vous\" per colui a cui si parla, \"il\", \"elle\", \"ils\", \"elles\" per coloro di cui si parla.\n\"Ils\" pu\u00f2 rappresentare un pronome impersonale:\nSpesso al posto di \"nous\" si usa \"on\" (dal latino \"homo\", 'uomo', analogamente al tedesco \"man\").\noppure\nI pronomi possono essere rinforzati per una sorta di raddoppiamento: \"moi je, toi tu, lui il, elle elle, nous nous (nous on), vous vous, eux ils, elles elles\".\nNell'indirizzarsi a qualcuno con cui non vi \u00e8 confidenza, invece della terza persona singolare come in italiano, si usa la seconda persona plurale. Esistono i verbi \"vouvoyer\" e \"tutoyer\" rispettivamente per \"darsi del voi\" e \"darsi del tu\".\nDavanti a sostantivi femminili che iniziano per vocale o \"h\" muta si utilizza l'aggettivo maschile per poter fare la liaison: \"son amie\" /s\u0254\u0303.na.'mi/.\nI pronomi possessivi (in francese: \"le pronom possessif\") sostituiscono un nome. Di regola il nome \u00e8 stato menzionato precedentemente e viene sostituito adesso dal pronome che concorda in genere e numero con il nome sostituito.\nI pronomi possessivi si declinano al maschile/femminile e singolare/plurale secondo chi possiede e cosa, esattamente come in italiano.\nI pronomi riflessivi sono:\n\"me, te, se, nous, vous\". Essi accompagnano i verbi riflessivi e si riferiscono sempre al soggetto.\nIn francese esistono inoltre i pronomi riflessivi tonici \"moi, toi, lui/elle, nous, vous, eux/elles\" e l\u2019uso particolare di \"soi\". Si impiegano in modo diverso rispetto ai pronomi riflessivi soggetto. Pi\u00f9 precisamente si usano:\nVa ricordata poi una regola importante quando s'incontrano due pronomi, uno \"complemento di termine\" ed uno \"complemento oggetto\". In francese, a differenza dell'italiano, il complemento oggetto precede quello di termine (es.: je \"le\" \"lui\" dirai = glielo dir\u00f2).\nInfine, le particelle pronominali \"en\" e \"y\" sono invariabili. Ad esempio: \nCome si pu\u00f2 notare \"en\" e \"y\" rivestono la funzione di complemento indiretto e di pronomi avverbiali di luogo.\nAttenzione a non confondere \"ci\" = noi/a noi (pronome personale) e \"ci\" = l\u00ec/l\u00e0 (avverbio di luogo). Il francese contrariamente all'italiano possiede due forme diverse: \"nous\" per il primo caso (pronome personale) e \"y\" per il secondo caso (avverbio di luogo). Ad esempio:\nI pronomi relativi.\nI pronomi relativi in francese sono i seguenti: \nNumeri ordinali e cardinali.\nDiversamente dall'italiano, la cui numerazione \u00e8 unicamente a base decimale, quella del francese fa uso di basi decimali, vigesimali (cio\u00e8 a base 20) e sessagesimali (a base 60). La particolarit\u00e0 si limita per\u00f2 alle sole decine 70 (\"soixante-dix\", cio\u00e8 \"sessanta-[pi\u00f9] dieci\", a base sessagesimale), 80 (\"quatre-vingts\", cio\u00e8 \"quattro [volte]-venti\", vigesimale) e 90 (\"quatre-vingt-dix\", cio\u00e8 \"quattro [volte]-venti-[pi\u00f9] dieci\", ancora vigesimale). Ovviamente la numerazione di queste decine prosegue nello stesso modo: 71 = soixante-onze (sessanta-undici), 75 = soixante-quinze (sessanta-quindici), 82 = quatre-vingt-deux (quattro [volte]-venti-due), 98 = quatre-vingt-dix-huit (quattro [volte]-venti-diciotto). La Svizzera e il Belgio francofoni non conoscono per\u00f2 queste forme e utilizzano in loro vece i regolari \"septante\" (70), \"huitante/octante\" (80) e \"nonante\" (90) (per\u00f2 \"quatre-vingts\" si usa in Belgio).\nSi dividono in cardinali e ordinali.\nCardinali.\nI numeri ordinali sono:\n0 z\u00e9ro, 1 un, une, 2 deux, 3 trois, 4 quatre, 5 cinq, 6 six /sis/, 7 sept /s\u025bt/, 8 huit /\u0265it/, 9 neuf, 10 dix /dis/, 11 onze, 12 douze, 13 treize, 14 quatorze, 15 quinze, 16 seize, 17 dix-sept, 18 dix-huit /di'z\u0265it/, 19 dix-neuf /diz'n\u0153f/, 20 vingt /v\u025b\u0303/, 30 trente, 40 quarante, 50 cinquante, 60 soixante /swa's\u0251\u0303nt/, 70 soixante-dix, 80 quatre-vingts, 90 quatre-vingt-dix, 100 cent, 1000 mille /mil/, 1\u00a0000\u00a0000 un million /\u0153\u0303 mi'lj\u0254\u0303/, 1\u00a0000\u00a0000\u00a0000 un milliard /\u0153\u0303 mi'lja\u0281/.\nDa notare che:\nOrdinali.\nRiguardo agli ordinali, gli aggettivi \"premier\" (primo) e \"second\" /s(\u0259)g\u0254\u0303/ (secondo e ultimo; contrapposto a \"deuxi\u00e8me\", che presume invece una prosecuzione della numerazione) si flettono in genere e numero come quelli italiani: \"premier\" (m/s), \"premi\u00e8re\" (f/s), \"premiers\" (m/p), \"premi\u00e8res\" (f/p); \"second\" (m/s), \"seconde\" (f/s), \"seconds\" (m/p), \"secondes\" (f/p). Gli altri possono solo flettersi nel numero, ma non nel genere: \"troisi\u00e8me\" (terzo/a), \"troisi\u00e8mes\" (terzi/e), \"dixi\u00e8me\" (decimo/a), \"dixi\u00e8mes\" (decimi/e). L'indicazione in apice pi\u00f9 rigorosa vorrebbe riportate le ultime tre lettere dell'aggettivo, identiche per tutti (es. 3\u00e8me), ma \u00e8 molto comune trovare anche solo una \"e\" (es. 3e); \"premier\" e \"premi\u00e8re\", diversi, portano in apice \"er\" o \"\u00e8re\" a seconda del caso.\n1er/1\u00e8re premier/premi\u00e8re, 2e deuxi\u00e8me/second, 3e troisi\u00e8me, 4e quatri\u00e8me, 5e cinqui\u00e8me, 6e sixi\u00e8me /si'zj\u025bm/, 7e septi\u00e8me /s\u025b'tj\u025bm/, 8e huiti\u00e8me, 9e neuvi\u00e8me, 10e dixi\u00e8me /di'zj\u025bm/, 11e onzi\u00e8me, 12e douzi\u00e8me, 13e treizi\u00e8me, 14e quatorzi\u00e8me, 15e quinzi\u00e8me, 16e seizi\u00e8me, 17e dix-septi\u00e8me, 18e dix-huiti\u00e8me /diz\u0265i'tj\u025bm/, 19e dix-neuvi\u00e8me /dizn\u0153'vj\u025bm/, 20e vingti\u00e8me /v\u025b\u0303'tj\u025bm/, 30e trenti\u00e8me, 40e quaranti\u00e8me, 50e cinquanti\u00e8me, 60e soixanti\u00e8me /swas\u0251\u0303'tj\u025bm/, 70e soixante-dixi\u00e8me / septanti\u00e8me, 80e quatre-vingti\u00e8me / huitanti\u00e8me, 90e quatre-vingt-dixi\u00e8me / nonanti\u00e8me, 100e centi\u00e8me, 1000e milli\u00e8me /mi'lj\u025bm/.\nFrazioni.\nLe frazioni si esprimono, come in italiano, utilizzando il cardinale per il numeratore e l'ordinale al plurale per il denominatore: 3/12 = trois douzi\u00e8mes.\nPronomi e avverbi interrogativi.\nI pronomi interrogativo francesi sono \"qui, que, quoi, lequel, quel.\" Nella proposizione interrogativa essi sotituiscono il nome a cui si riferisce la domanda. Essi si distinguono in variabili e invariabili.\nCongiunzioni principali in francese.\nLe principali congiunzioni coordinanti tra parole o frasi francesi sono:\nOccasionalmente molte altre parole posso svolgere la funzione di congiungimento, soprattutto gli avverbi. Ad esempio:\nAvverbi di frequenza, modo, luogo, tempo, quantit\u00e0 e espressioni temporali in francese.\nGli avverbi francesi sono delle particelle invariabili del discorso, come in italiano. Come l'aggettivo serve a modificare un sostantivo, l'avverbio serve a modificare un verbo o un aggettivo.\nAlcuni avverbi si formano aggiungendo il suffisso \"ment\" all'aggettivo. Ad esempio: vero - veramente = \"vrai - vraiment\".\nAlcuni avverbi si ripetono per rafforzamento. Ad esempio: \u00e8 buono, \u00e8 molto buono, \u00e8 molto molto buono = c'est bon, c'est tr\u00e8s bon, c'est tr\u00e8s tr\u00e8s bon. \nNel linguaggio famigliare capita sovente sentire per avverbi espressioni come \"super\" o \"hyper\".\nAvverbi o aggettivi interrogativi\nA \"pourquoi\" interrogativo si risponde con parce que affermativo. Ad esempio:\nAvverbi o aggettivi di tempo\nAvverbi o aggettivi di luogo\nAvverbi di quantit\u00e0\nLa forma interrogativa in francese.\nLa forma interrogativa si pu\u00f2 costruire in tre modi:\nIl sistema verbale.\nIntroduzione.\nIl verbo francese pu\u00f2 essere diviso in due parti: radice e desinenza. La radice \u00e8 la parte invariabile del verbo, mentre la desinenza varia a seconda del tempo e del modo in cui il verbo viene coniugato.\nCome quelli italiani, ma con desinenze diverse, i verbi francesi possono essere divisi in tre gruppi di coniugazione, a seconda della desinenza del verbo stesso coniugato all'infinito presente.\nI primi sono di gran lunga i pi\u00f9 diffusi.\nSoltanto le coniugazioni dei verbi in -er come \"parler\" (tranne \"aller\") ed in -ir come \"finir\" possono considerarsi regolari. Tutti gli altri verbi sono irregolari per i cambiamenti che presentano nella radice o per le desinenze.\nI modi dei verbi francesi possono essere finiti o indefiniti. Esiste un'ottima corrispondenza tra modi, tempo, azione e aspetto dei verbi francesi e i corrispettivi italiani.\nIl paradigma dei verbi francesi \u00e8 costituito da cinque tempi primari dai quali \u00e8 possibile ricavare, per i tempi regolari, tutti gli altri tempi, detti tempi derivati.\nTempi primari\nIn francese i verbi riflessivi si chiaman \"verbes pronominaux\". Si tratta di verbi accompagnati da pronomi riflessivi \"(me, te, se, nous, vous, se)\".\nAlcuni verbi sono riflessivi in francese ma non in italiano, a questo gruppo appartengono:\nAltri verbi invece sono riflessivi in italiano ma non in francese. Vi appartengono per esempio:\nLa forma negativa dei verbi.\nIn francese la forma negativa dei verbi si forma anteponendo al verbo la seminegazione ne e facendolo seguire da pas (es.: je \"ne\" parle \"pas\" = io non parlo). L'infinito negativo si forma anteponendo all'infinito le due seminegazioni ne e pas (es.: il m'a dit de \"ne pas\" parler = egli mi ha detto di non parlare).\nI gallicismi.\nCol termine \"gallicismi\" vengono indicate tre forme perifrastiche, dette anche progressive, usate per esprimere diverse sfumature temporali:\nDifferenza tra \"c'est\" e \"il est\".\nIn francese il verbo \"\u00eatre\" (essere) non si trova mai da solo all'inizio di una frase, a differenza di quanto accade in italiano. La frase italiana senza soggetto introdotta dal verbo essere viene resa, in francese, anteponendo al verbo \"\u00eatre\" un soggetto rappresentato, a seconda dei casi, da ce o da il.\nUso di c'est (\"ce + \u00eatre\"):\nUso di il est (\"il + \u00eatre\"):\nDifferenze nell'uso di modi e tempi tra francese e italiano.\nIn francese vi sono usi differenti dei modi e tempi verbali, rispetto all'italiano. Se ne considerano alcuni.\nEsempi. \"Si\" tu \"avais\" (= se tu avessi...); \"si\" tu \"vas\" (= se tu andrai...).\nEsempi. Je ne sais pas ce qu'ils \"ont d\u00e9cid\u00e9\" (= non so che cosa abbiano deciso) [Interrogativa indiretta: \"che cosa abbiano deciso\"]. Il me demanda pourquoi \"je partais\" (= mi domand\u00f2 perch\u00e9 partissi).[Interrogativa indiretta].\nLe travail fut plus difficile \"que je ne le pensais\" (= Il lavoro fu pi\u00f9 difficile di quanto pensassi). [Comparativa:\" di quanto pensassi\"].\nEsempi. \"Quand m\u00eame\" il \"pleuvrait\", je sortirais [Quand'anche piovesse, uscirei].\nPrends ton parapluie \"au cas o\u00f9\" il \"pleuvrait\" [Prendi l'ombrello, nel caso piovesse].\nJe l'offrirais \u00e0 quiconque me le \"demanderait\" [Lo offrirei a chiunque me lo domandasse].\nIl d\u00e9clara qu'il m' \"aiderait\" [Dichiar\u00f2 che mi avrebbe aiutato].(Futuro nel passato).\nAccordo del participio passato.\nEsempi. Elle \"s'est lav\u00e9e\" \u00e0 l'eau froide = si \u00e8 lavata con l'acqua fredda. (In questo esempio \"se\" \u00e8 il complemento oggetto che precede). \nNous nous \"sommes impos\u00e9\" des sacrifices = ci siamo imposti dei sacrifici. (In questo esempio il pronome \"nous\" \u00e8 un complemento indiretto: il participio passato resta invariabile quando il complemento oggetto diretto segue il verbo).\nMichel et Henri \"se sont battus\" = Michele ed Enrico si sono picchiati. (In questo esempio \"se\" \u00e8 il complemento oggetto che precede).\nLes sacrifices \"que\" \"nous nous sommes impos\u00e9s\" = i sacrifici che ci siamo imposti (il participio passato \u00e8 accordato con il pronome relativo \"que\" complemento oggetto diretto che precede).\nIl gerundio.\nEsempi. \"Craignant\" de me d\u00e9ranger il ne bougea plus = temendo (poich\u00e9, siccome temeva) di disturbarmi, non si mosse pi\u00f9. \nLes choses \"\u00e9tant\" ce qu'elles sont, je me tais = stando cos\u00ec le cose, taccio. [soggetti diversi]\n\"Ne sachant\" que dire... = non sapendo che dire...[verbo negativo]\n\"Ayant dit\" une b\u00eatise...= avendo detto una sciocchezza...[tempo verbale composto]\nApprofondimento sui verbi riflessivi e non riflessivi in italiano e in francese.\nOltre ai verbi gi\u00e0 evidenziati in altro paragrafo, si ricordano i seguenti:\nUso dell'ausiliare \"\u00eatre\" e \"avoir\".\nSi usa l'ausiliare \u00eatre: \nSi usa l'ausiliare avoir :\nCerti verbi possono ammettere l'ausiliare \"\u00eatre\" o \"avoir\" a seconda se si sottolinea l'anteriorit\u00e0 di un fatto in rapporto al momento in cui si parla (ausiiare \"avoir\"), o il risultato attuale, conseguenza di un fatto anteriore (ausiliare \"\u00eatre\"). Ad esempio si dice \"l'autobus \"a\" pass\u00e9 devant la maison\", mentre si dice \"l'autobus \"est\" pass\u00e9 depuis dix minutes\". Questi verbi sono: \"aborder\", \"changer\", \"d\u00e9barquer\", \"d\u00e9border\", \"d\u00e9choir\", \"d\u00e9m\u00e9nager\", \"dispara\u00eetre\", \"diminuer\", \"\u00e9chouer\", \"\u00e9migrer\", \"grandir\", \"grossir\", \"passer\", \"para\u00eetre\", \"rajeunir\", \"vieillir\", etc.\nAlcune espressioni particolari.\nSi ricordano alcune espressioni verbali particolari.\nVocaboli diffusi in francese.\nAccenno rapido ai falsi amici.\nI faux amis (falsi amici/false friends) sono parole che possono essere facilmente confuse nel passaggio da una lingua all'altra. Infatti il loro significato \u00e8 spesso diverso da quello che sembrano avere in apparenza.\nAlcuni esempi di uso comune:\nAltri casi di falsi amici sono i falsi francesismi, cio\u00e8 parole o espressioni francesi che per\u00f2 nella lingua francese non esistono.\nNomi di persona maschili e femmini e cognomi francesi diffusi.\nI nomi maschili e femminili pi\u00f9 diffusi sono quelli pi\u00f9 diffusi in Francia nel 2018, mentre i cognomi pi\u00f9 diffusi sono sempre quelli in Francia. Questi nomi servono a dare un'idea molto vaga di come siano i nomi e cognomi francesi (a questi se ne aggiungono altri di origine araba e africana, data la diffusione della lingua e l'immigrazione)."}
{"id": "1546702", "revid": "228587", "url": "https://it.wikipedia.org/wiki?curid=1546702", "title": "Pusdosso", "text": "Pusdosso (\"P\u00f6sd\u00f2s\" in dialetto bergamasco) \u00e8 la frazione pi\u00f9 alta (1.038 m s.l.m.) del comune di Isola di Fondra (provincia di Bergamo), situata nella Val Brembana, ed \u00e8 anche la meno popolata: si contano 3 abitanti, a cui si aggiungono una ventina di villeggianti nei week end o durante l'estate.\nConformazione e caratteristiche.\nL'abitato \u00e8 costituito da poche case di pietra addossate le une alle altre, dalla caratteristica chiesetta dedicata ai patroni San Valentino e San Pantaleone e dalle stalle, situate un po' pi\u00f9 a monte. Interessante \u00e8 l'edificio posto sopra la piazza con la fontana, di propriet\u00e0 della famiglia Paganoni, probabilmente edificato nel 1500; la data visibile sotto l'ala del tetto (1755) indica l'epoca in cui la casa sub\u00ec delle ristrutturazioni.\nLa zona del Borgo antico di Pusdosso presenta un certo interesse geologico, soprattutto in considerazione dei giacimenti di ferro e delle vecchie miniere di cui vi \u00e8 ancora traccia nella zona.\nStoria.\nCome tutti i paesi e le frazioni dell'alta Val Brembana, Pusdosso ha subito nel dopoguerra una forte migrazione. Negli anni cinquanta gli abitanti erano una sessantina, molti dei quali si trasferirono in Francia oppure si trasferirono a Sesto San Giovanni per lavorare presso le Acciaierie Falck. Alcuni di loro conservano tuttora la casa e vi ritornano durante l'estate.\nAlla fine dell'Ottocento il Borgo su colpito da un incendio che distrusse alcune abitazioni, favorito anche dalla disposizione ravvicinata delle case. Per spegnerlo fu necessario tagliare il tetto delle case vicine a quella in fiamme, anche perch\u00e9 nella frazione non c'erano all'epoca fontane e l'acqua veniva portata con secchi dalla valle o dal pozzo.\nSituazione attuale.\nOggi il Borgo di Pusdosso, come le altre vicine frazioni, \u00e8 dotato di acquedotto e fognature, e di corrente elettrica (dal 1975). Non \u00e8 per\u00f2 raggiunta dalla strada agro-silvo-pastorale che si ferma poco sotto la frazione di Cornelli. Pusdosso \u00e8 quindi raggiungibile solo a piedi, ed il trasporto dei materiali viene fatto con la teleferica oppure con gli elicotteri. Questi ultimi vengono anche utilizzati per le emergenze sanitarie, grazie al soccorso alpino del CAI Sezione alta Valle Brembana.\nRecentemente a Pusdosso sono stati fatti numerosi lavori di ristrutturazione, grazie anche alla nascita dell'associazione volontarie desiderose di mantenere viva questa testimonianza di vita di montagna. Tra le iniziative, l'ampliamento della piazzetta, l'installazione di un'area barbecue e di tavoli in legno, la pulizia dei sentieri circostanti nonch\u00e9 la promozione di attivit\u00e0 di sensibilizzazione all'ambiente.\nIn occasione della ricorrenza del santo patrono (23 luglio) viene organizzata a Pusdosso una tradizionale festa, con la celebrazione della Santa Messa e un banchetto a base di polenta e carne alla griglia."}
{"id": "1546707", "revid": "254059", "url": "https://it.wikipedia.org/wiki?curid=1546707", "title": "Egidio Bullesi", "text": "Nel 1974 la Chiesa cattolica ha avviato il suo processo di beatificazione. Nel 1997 \u00e8 stato dichiarato venerabile da Giovanni Paolo II.\nIl suo cognome \u00e8 noto anche nelle forme Bullessich (la forma originaria, da lui usata in vita, che fu italianizzata poco prima della sua morte) e \"Bule\u0161i\u0107\" (traslitterazione in croato).\nLa vita.\nVisse una vita breve: solo 23 anni, dei quali gli ultimi due segnati dalla tubercolosi. Nato da una famiglia originaria di Sanvincenti, un piccolo paese all'interno dell'Istria, durante gli anni della guerra fu profugo prima a Rovigno, poi in Ungheria (Seghedino) e infine in Austria (Wagna e Graz).\nSecondo di nove fratelli, a soli 13 anni torn\u00f2 a Pola per cominciare a lavorare nei cantieri navali. Rimase nella citt\u00e0 per sette anni, durante i quali fond\u00f2 il gruppo degli Scout cattolici di Pola, sino allo scioglimento dello scautismo operato tra il 1927 e il 1928 dal Fascismo. Di carattere aperto ed estroverso, testimoni\u00f2 la sua fede in famiglia, al lavoro e nelle scuole. In seguito all'incontro con alcuni frati francescani, studi\u00f2 la vita di San Francesco e decise di seguirne l'esempio, entrando il 4 ottobre 1920 nel Terz'Ordine Francescano.\nNel 1925 dovette lasciare nuovamente Pola per prestare servizio militare sulla nave da battaglia \"Dante Alighieri\". Qui organizz\u00f2 un gruppo di riflessione e preghiera e qui trasmise la sua passione a Guido Foghin che, dopo la sua morte, diverr\u00e0 missionario francescano in Tibet, mutando in sua memoria il nome in Padre Egidio Maria Foghin.\nTerminato il servizio di leva, nel 1927 trov\u00f2 lavoro come disegnatore tecnico nei cantieri navali di Monfalcone. In questa citt\u00e0 si dedic\u00f2 con passione all'assistenza di famiglie povere ed emarginate, curando in particolare l'educazione di bambini e ragazzi analfabeti.\nAlla fine del 1927 si ammal\u00f2 di tubercolosi e nel marzo successivo dovette rientrare a Pola, dove altern\u00f2 lunghe degenze in ospedale con soggiorni a casa presso la famiglia. Accett\u00f2 la malattia con grande serenit\u00e0, comunicando gioia e bellezza anche nella sofferenza. Mor\u00ec la mattina del 25 aprile 1929.\nDal 1974 \u00e8 sepolto nell'isola di Barbana, vicino a Grado. Nel santuario, ai piedi della statua che lo ricorda \u00e8 riportato il verso \"Viver d'amore \u00e8 navigare, ognora gioia spargendo e riso attorno a me\", tratto dal suo diario e ispirato da una frase di Santa Teresa di Lisieux.\nIl processo di beatificazione.\nIl processo di beatificazione di Egidio Bullesi \u00e8 stato avviato nel 1974 a Trieste. La causa \u00e8 stata quindi inviata nel 1977 a Roma, dove nel 1997 Giovanni Paolo II ha dichiarato Egidio ufficialmente \"venerabile\". Nel 2000 il vescovo di Trieste ha quindi trasmesso alla Congregazione per le cause dei santi i risultati del processo informativo sul presunto miracolo avvenuto nel 1929 sulla motonave \"Vulcania\"."}
{"id": "1546710", "revid": "729019", "url": "https://it.wikipedia.org/wiki?curid=1546710", "title": "Camillo Erba", "text": "Professionista tra il 1930 ed il 1936.\nCarriera.\nCorse per la Touring-Pirelli, la S.C. Binda e la Legnano, svolgendo soprattutto compiti di gregario. La sua stagione migliore fu il 1933, quando vinse i campionati italiani indipendenti, la Coppa del Re e la Coppa Valle del Metauro. Tra i piazzamenti di rilievo si segnalano il secondo posto al Giro dell'Emilia nel 1930 (dietro Mario Bonetti), il terzo posto al Circuit du Midi nel 1933 ed il decimo posto al Giro d'Italia 1933 nonch\u00e9 primo della classifica isolati."}
{"id": "1546712", "revid": "13474561", "url": "https://it.wikipedia.org/wiki?curid=1546712", "title": "Viale della Regione Siciliana Nord-Ovest", "text": ""}
{"id": "1546713", "revid": "830939", "url": "https://it.wikipedia.org/wiki?curid=1546713", "title": "Vigilio Inama", "text": "Biografia.\nComp\u00ec i primi studi nel ginnasio di Trento (allora parte dell'Impero Austroungarico), frequent\u00f2 poi le universit\u00e0 di Innsbruck, Praga, Monaco e Padova, dove consegu\u00ec la laurea in filologia classica. Esord\u00ec nella carriera di insegnante nel ginnasio di Trento, per passare poi a Milano, nel 1860, come docente nel collegio Calchi Taeggi.\nNel 1864 fu membro attivo della Loggia \"Insubria\" di Milano, ma non si sa dove e quando fu iniziato in Massoneria. \nNel 1866 prese parte con Garibaldi nel corpo dei bersaglieri volontari alla terza guerra di indipendenza contro l'Austria. A Vezza d'Oglio guadagn\u00f2 la medaglia d'argento al valor militare.\nDopo l'espulsione dei Garibaldini dal Tirolo, Inama torn\u00f2 a Milano, dove insegn\u00f2 per cinquantadue anni letteratura greca nella regia Accademia scientifico-letteraria.\nAmbito di studi.\nAmmiratore dell'arte, della vita e del pensiero della Grecia antica, compose la sua grammatica greca e gli esercizi greci per uso dei ginnasi e dei licei. Pubblic\u00f2 inoltre una lunga serie di manuali storici e letterari sulla storia della letteratura greca, sui lirici greci, sulla storia della filosofia classica greca e latina, sulle antichit\u00e0 greche, sul teatro greco e romano. Dedic\u00f2 infine il suo ultimo lavoro all'Omero nell'et\u00e0 micenea.\nFu preside per venticinque anni dell'Accademia scientifico-letteraria e occup\u00f2 a lungo le cariche di presidente e vicepresidente del reale Istituto lombardo di scienze lettere ed arti. Fu inoltre membro del consiglio superiore della pubblica istruzione e membro dell'Accademia Roveretana degli Agiati, nonch\u00e9 di molte altre accademie scientifiche italiane ed estere.\nDedic\u00f2 i suoi studi anche alla storia trentina, in particolar modo alla sua Val di Non."}
{"id": "1546714", "revid": "164044", "url": "https://it.wikipedia.org/wiki?curid=1546714", "title": "Indies", "text": ""}
{"id": "1546720", "revid": "78273", "url": "https://it.wikipedia.org/wiki?curid=1546720", "title": "Luigi Vittorio di Asburgo-Lorena", "text": ""}
{"id": "1546725", "revid": "106836344", "url": "https://it.wikipedia.org/wiki?curid=1546725", "title": "Basilica Sempronia", "text": "La basilica Sempronia fu una basilica civile dell'antica Roma, fatta erigere nel 170 a.C. per volere del censore Tiberio Sempronio Gracco (padre dei due famosi tribuni della plebe) da cui l'edificio trae il nome.\nStoria.\nLa basilica venne costruita sul sito occupato dalla villa di Scipione l'Africano e da alcuni magazzini adiacenti, che il censore compr\u00f2 grazie ai fondi messi a disposizioni dai questori per la realizzazione di opere pubbliche. L'edificio era posizionato tra il tempio di Saturno e il tempio dei Dioscuri, dove il \"vicus Tuscus\" si immetteva nel Foro Romano.\nVenne probabilmente distrutta da un incendio nel I secolo a.C. Al suo posto sorse la basilica Giulia, costruita sulle rovine della Sempronia nel 55 a.C. per volere dell'edile Lucio Emilio Paolo, fratello del triumviro Marco Emilio Lepido, che lo realizz\u00f2 a nome di Cesare. La Basilica \"Giulia\" era pi\u00f9 ampia della Sempronia in larghezza, avendo occupato anche la fila di \"Tabernae Veteres\" che si allineavano davanti alla piazza vera e propria, con alle spalle la Sempronia.\nLe \"Tavernae\" facevano \"pendant\"' con le \"Tavernae Novae\", che si trovavano simmetricamente sull'altro lato della piazza davanti alla basilica Emilia."}
{"id": "1546726", "revid": "454575", "url": "https://it.wikipedia.org/wiki?curid=1546726", "title": "Olivier Blanchard", "text": "Biografia.\nBlanchard ha ottenuto un dottorato in Economia nel 1977 al MIT. Ha insegnato ad Harvard tra il 1977 e il 1983, dopodich\u00e9 \u00e8 tornato al MIT come professore. Tra il 1998 e il 2003 Blanchard fu anche direttore del Dipartimento di Economia in questa universit\u00e0. \u00c8 docente di Economia al Massachusetts Institute of Technology, ma dal settembre 2008 ricopre la posizione di capo economista al FMI, a cui dedica gran parte del suo tempo, ma nel 2015 si ritira da tale organo. \u00c8 inoltre un consigliere della Federal Reserve di Boston (dal 1995) e di New York (dal 2004).\nBlanchard ha pubblicato numerosi articoli di ricerca nell'ambito della macroeconomia, compreso uno dei pi\u00f9 conosciuti libri di testo in questa materia, \"Macroeconomia\", edito in Italia da il Mulino.\nVita privata.\nSposato con Noelle Blanchard, ha tre figli: Serena, Marie e Giulia."}
{"id": "1546734", "revid": "1602064", "url": "https://it.wikipedia.org/wiki?curid=1546734", "title": "Lucio Emilio Lepido Paolo", "text": "Biografia.\nEra figlio di Marco Emilio Lepido, console del 78 a.C.\nAppoggi\u00f2 Cicerone contro Catilina e non si alle\u00f2 mai con Pompeo Magno. Venne eletto questore nel 59 a.C., edile nel 55 a.C., pretore nel 53 a.C. e console nel 50 a.C.\nLa sua elezione era mirata all'affidamento del controllo del Senato a due consoli (Claudio Marcello e Lepido stesso) che si opponessero a Cesare per esigere il suo ritorno dalle Gallie, ma prima della prima seduta fu corrotto da Giulio Cesare con un'ingente somma di denaro. Anche grazie a questi soldi fece costruire la basilica Emilia a Roma. Sempre per volere di Cesare fece costruire la basilica Giulia sulle rovine della basilica Sempronia. Nelle aspre discussioni del 50 a.C. sulla questione del ritorno di Cesare fu quindi il portavoce della causa cesariana stessa, coadiuvato dai tribuni della plebe.\nPaolo si oppose al secondo triumvirato, e suo fratello ordin\u00f2 di ucciderlo. Il giorno dell'esecuzione, i soldati gli concessero di fuggire. Paolo si un\u00ec a Marco Giunio Bruto; ma, morto quest'ultimo suicida nel 42 a.C., venne perdonato e pot\u00e9 trascorrere gli ultimi anni di vita a Mileto.\nNon si conosce il nome della moglie; sono conosciuti invece i nomi di due suoi figli. Il suo primo figlio, Lucio Emilio Lepido Paolo, fu console nel 34 a.C. e spos\u00f2 Claudia Marcella Minore. Il secondo figlio, anch'egli chiamato Lucio Emilio Paolo, ricopr\u00ec la carica di censore e spos\u00f2 una discendente di Pompeo, Cornelia Scipione."}
{"id": "1546735", "revid": "118464455", "url": "https://it.wikipedia.org/wiki?curid=1546735", "title": "Gustav Trolle", "text": "Fu a due riprese Arcivescovo di Uppsala: dal 1513 al 1515 e dal 1520 al 1521.\nBiografia.\nCondusse gli studi all'estero, a Colonia e a Roma, fu nominato vicario a Link\u00f6ping. Un anno dopo divenne Arcivescovo di Uppsala. Nel 1515 ebbe dei dissapori col reggente di Svezia Sten Sture il Giovane, che diffondeva notizie su una sua presunta alleanza col re Cristiano II di Danimarca. Ci\u00f2 port\u00f2 alla rimozione di Trolle dalla carica, e all'assedio della residenza arcivescovile, la fortezza di Almarest\u00e4ket presso il lago M\u00e4laren. Nell'inverno del 1517, la fortezza fu demolita per ordine del governo svedese.\nLa minaccia danese crebbe molto, e Trolle era tra coloro che si pronunciavano a favore del sovrano danese. Nel 1520, Cristiano II entr\u00f2 in Svezia, e Trolle fu ricompensato con la reintegrazione nel ruolo di primate della Chiesa di Svezia. Incoron\u00f2 Cristiano re di Svezia il 4 novembre 1520. Questo evento ed altri successivi hanno fatto pensare ad un patto preesistente tra i due atto a favorire la conquista della Svezia da parte di Cristiano.\nIl bagno di sangue di Stoccolma.\nGustav Trolle present\u00f2 a Cristiano II una lista di suoi avversari, che l'avevano perseguitato ed avevano ordinato la demolizione della fortezza di Almarest\u00e4ket. Il re riun\u00ec un numero ancora oggi imprecisato di persone (alcune fonti sostengono cento, altre sostengono venti persone) e le fece giustiziare nel cosiddetto bagno di sangue di Stoccolma del 10 novembre 1520. I dettagli e il numero di morti sono incerti, in quanto lo stesso Cristiano II desiderava che l'esecuzione avesse la maggiore eco possibile. Inoltre, si pensa che Gustavo I Vasa abbia artificiosamente gonfiato le cifre per supportare la sua guerra contro la Danimarca.\nCristiano torn\u00f2 in patria alcuni mesi dopo, e Trolle fu tra gli incaricati di governare il regno. Egli era, comunque, impopolare e a settembre dell'anno seguente fu costretto a lasciare la Svezia e a trasferirsi in Danimarca, ove visse per molti anni. Nel 1526 si incontr\u00f2 con Cristiano nei Paesi Bassi. Cristiano era stato detronizzato in Danimarca, ma era impaziente di riprendere il potere. Rinunci\u00f2 alla sua fede luterana per guadagnarsi il supporto della Chiesa cattolica. Riun\u00ec un esercito e marci\u00f2 verso la Norvegia nel 1530.\nDopo anni di faide, Trolle fu ferito mortalmente in una battaglia presso \u00d8ksnebjerg, sull'isola di Fionia, in Danimarca, nel 1535. Fu sepolto presso la cattedrale di Schleswig.\nFu descritto da Olaus Petri come un uomo rigido e ostinato. Per molto tempo dopo la sua morte, fu considerato come un traditore dal popolo svedese. Questa era ancora l'opinione preminente tra gli storici svedesi del XIX secolo, tra i quali Anders Fryxell."}
{"id": "1546738", "revid": "101175", "url": "https://it.wikipedia.org/wiki?curid=1546738", "title": "BRC Racing", "text": "BRC Racing \u00e8 stata una squadra motociclistica, partecipante con moto Ducati derivate dalla serie dal 2006 nel campionato mondiale Superbike e nel campionato italiano Superbike e dal 2007 in Superstock 1000 FIM Cup.\nLa sua fondazione, col nome GMB Racing, \u00e8 datata nel finire del 2005 ad opera del manager-pilota Marco Borciani (la M e la B dell'acronimo nella denominazione sono le iniziali del suo nome e cognome, mentre la G deriva dal nome del padre Giorgio), per poi diventare BRC Racing nel 2009. Per motivi di sponsorizzazione, il team ha preso nel 2006 la denominazione di \"Team Sterilgarda Berik\", nel 2007 \"Team Sterilgarda\", nel 2008 \"Team Sterilgarda Go Eleven\" e nel 2009, nuovamente, \"Team Sterilgarda\".\nNel 2010 il team di Borciani si fonde col Guandalini Racing dando origine al nuovo B&amp;G Racing.\nStagione 2006.\nIl 2006 segna l'esordio del Team nelle competizioni motociclistiche derivate dalla produzione stradale. Partecipa con una Ducati 999 F05 nel Mondiale Superbike con due piloti, lo spagnolo Rub\u00e9n Xaus e lo stesso team manager Marco Borciani, che incomincia a sdoppiarsi nel ruolo di pilota e dirigente. I risultati non sono molto soddisfacenti, infatti Xaus si classifica 14\u00ba con 103 punti nella classifica generale del mondiale con miglior risultato parziale un quarto posto in gara 1 nel GP d'Europa che si \u00e8 tenuto nel circuito di Silverstone. Nello stesso Mondiale Marco Borciani nella gara d'esordio nel GP del Qatar presso il circuito di Losail ottiene un ottavo posto in gara 1 e un 13\u00ba in gara 2, questa resta l'unica prova dove prende punti, infatti successivamente colleziona ritiri e piazzamenti modesti, lasciando, per l'ultima prova, il suo posto a Vittorio Iannuzzo.\nNello stesso anno la squadra partecipa al campionato italiano Superbike con Marco Borciani con la stessa versione della moto con la quale corre nel mondiale Superbike cio\u00e8 una Ducati 999F05, ma con risultati differenti: infatti il bresciano si cinge dell'alloro di campione italiano Superbike vincendo la sesta ed ultima prova ad Imola nell'Autodromo Enzo e Dino Ferrari sopravanzando Alessandro Polita (ottavo ad Imola) di 13 punti totalizzando 105 punti nella classifica generale.\nStagione 2007.\nNella stagione 2007, i piloti di punta Ruben Xaus nel Mondiale Superbike e Marco Borciani nel campionato italiano Superbike vengono riconfermati ed equipaggiati da una Ducati 999F06 (la F significa Factory, quindi la moto ufficiale 2006 con sistema di trazione ed elettronica Ducati versione 2006), ai quali si aggiunge in alcune gare come wild card nel mondiale superbike Giovanni Bussei. Lorenzo Baroni e Niccol\u00f2 Rosso equipaggiati dalla Ducati 1098S portano all'esordio la squadra nella Superstock 1000 FIM Cup. La stagione risulta essere positiva nel mondiale Superbike dove Xaus si classifica 6\u00ba con 201 punti, piazzandosi davanti a piloti con moto ufficiali quali Lanzi (Ducati 999F07), Rolfo (Honda CBR1000RR), Laconi e Nieto (Kawasaki ZX10RR), Kagayama (Suzuki GSX-R1000 K7), risultando il miglior pilota con una moto non ufficiale ed il secondo pilota Ducati dietro Troy Bayliss (4\u00ba nella classifica generale con 372 punti con Ducati 999F07). Nella stessa annata lo spagnolo regala al Team la prima vittoria nel campionato mondiale Superbike il 15 aprile 2007 a Valencia presso il circuito Ricardo Tormo trionfando in gara 1 e arrivando quarto in gara 2. Tale accadimento risulta essere molto importante per la squadra in quanto risulta essere l'unica vittoria di un team non ufficiale nel campionato mondiale superbike 2007. Nel computo di questa stagione lo spagnolo annovera anche un terzo posto in gara 1 ad Assen nel Gp d'Olanda ed ottiene altre due volte il quarto posto.\nNello stesso anno si presentano come wild card nel mondiale SBK Giovanni Bussei (in occasione della terza prova nel circuito di Donington Park e nel quarto nel circuito Ricardo Tormo di Valencia) e Marco Borciani (in occasione delle tre prove italiane nei circuiti di Monza, Imola e Vallelunga), con risultati nella media: infatti Bussei ottiene il 21\u00ba posto nella classifica generale con 11 punti, con miglior risultato parziale l'11\u00ba posto in gara 2 nel GP d'Europa e Marco Borciani il 20\u00ba posto nella classifica generale con 12 punti, con miglior risultato parziale l'11\u00ba posto in occasione del GP di San Marino nel circuito di Misano Adriatico.\nStagione 2008.\nNella stagione 2008 viene nuovamente riconfermato per il terzo anno consecutivo lo spagnolo Ruben Xaus nel mondiale Superbike, mentre le novit\u00e0 riguardano il modello della moto, in quanto con le modifiche regolamentari introdotte nel 2008 e deliberate l'anno precedente, la Ducati fornisce tutti i suoi team della 1098, l'introduzione della seconda moto nel mondiale Superbike, che viene affidata al quattro volte campione del mondo 250cc Max Biaggi che approda nel team dopo il terzo posto nel mondiale Superbike l'anno precedente con 3 vittorie e 397 punti iridati in sella alla Suzuki GSX-R1000K7 del Team Alstare. Nell'Europeo Superstock Lorenzo Baroni viene rimpiazzato da Alessandro Polita reduce da una stagione interlocutoria nel mondiale Superbike 2007, dove fra infortuni e scarsa competitivit\u00e0 della sua Suzuki GSX R1000K6 raccolse il 24\u00ba posto nella classifica generale con 8 punti racimolati. Per Polita si tratta di un ritorno in quanto \u00e8 gi\u00e0 stato campione Superstock nel 2006.\nXaus chiude il campionato in decima posizione con 178 punti, grazie alla vittoria di Misano Adriatico in gara 2, al secondo posto di Losail e a ben 5 quarti posti. Il pilota spagnolo subisce un netto calo di prestazioni proprio dopo la gara di Misano, che lo porta a prendere pochi punti e a cadere molto spesso.\nBiaggi invece vive una stagione sfortunata: dopo una strepitosa partenza in Qatar, il pauroso volo a Phillip Island condiziona le sue gare successive, in cui corre in precarie condizioni fisiche; viene anche centrato ben 3 volte nell'arco della stagione, da Smr\u017e a Monza e da Fabrizio a Misano e a Portimao. Pur non vincendo neanche una gara, riesce a salire 7 volte sul podio, l'ultima delle quali a Vallelunga, dove in gara 2 \u00e8 stato protagonista di un altro spettacolare volo, dal quale \u00e8 uscito illeso. Alla fine Biaggi \u00e8 settimo nella classifica generale, risultando il migliore tra i privati.\nIn Superstock, Polita lotta per il titolo fino alla fine, ma nonostante i 4 podi conquistati (di cui uno sul gradino pi\u00f9 alto, a Misano Adriatico) deve arrendersi al compagno di marca Brendan Roberts ed al pilota Honda Maxime Berger, chiudendo terzo con 137 punti, 10 in meno di Roberts.\nStagione 2009.\nNella stagione 2009 \u00e8 da registrare il cambio di entrambi i piloti nel mondiale Superbike: Xaus lascia il team dopo 3 anni per aderire al nuovo progetto BMW, mentre Biaggi diviene pilota ufficiale Aprilia.\nViste le defezioni dei 2 piloti, Alessandro Polita, dopo la stagione in Superstock, viene promosso in Superbike, dove viene affiancato da un pilota di esperienza quale Shane Byrne, fresco vincitore del campionato britannico superbike con la Ducati 1098RS (la stessa moto con cui corre nel 2009) del team GSE Racing.\nIl 6 febbraio 2009, contravvenendo a quanto annunciato in precedenza, il team decide di prendere parte al Campionato Mondiale Superbike con il solo Shane Byrne, il tutto viene giustificato con l'imperante crisi economica mondiale che colpisce tutti i settori industriali, e con la rinuncia di alcuni sponsor a finanziare la squadra.\nIl britannico, rimasto pertanto unico pilota della squadra, conclude la stagione all'ottavo posto nella classifica generale con 192 punti, ottenendo come miglior risultato in gara il secondo posto in gara 1 nel Gran Premio di San Marino tenutosi sul circuito di Misano.\nStagione 2010.\nA causa della crisi economica il team stende le basi per l'unione con un'altra squadra il Guandalini Racing creando una nuova struttura denominata PATA B&amp;G Racing (acronimo di Borciani &amp; Guandalini Racing)."}
{"id": "1546742", "revid": "51323", "url": "https://it.wikipedia.org/wiki?curid=1546742", "title": "Gustav Eriksson Trolle", "text": ""}
{"id": "1546743", "revid": "339392", "url": "https://it.wikipedia.org/wiki?curid=1546743", "title": "Sterilgarda Go Eleven", "text": ""}
{"id": "1546745", "revid": "5456", "url": "https://it.wikipedia.org/wiki?curid=1546745", "title": "Campionati mondiali di atletica leggera indoor 1999", "text": ""}
{"id": "1546749", "revid": "13474940", "url": "https://it.wikipedia.org/wiki?curid=1546749", "title": "Fulgor Forl\u00ec", "text": ""}
{"id": "1546753", "revid": "287204", "url": "https://it.wikipedia.org/wiki?curid=1546753", "title": "Emarese", "text": ""}
{"id": "1546760", "revid": "179152", "url": "https://it.wikipedia.org/wiki?curid=1546760", "title": "Casino di Saint-Vincent", "text": ""}
{"id": "1546761", "revid": "599013", "url": "https://it.wikipedia.org/wiki?curid=1546761", "title": "Casin\u00f2 de la Vall\u00e9e", "text": ""}
{"id": "1546762", "revid": "339392", "url": "https://it.wikipedia.org/wiki?curid=1546762", "title": "Team Sterilgarda", "text": ""}
{"id": "1546763", "revid": "179152", "url": "https://it.wikipedia.org/wiki?curid=1546763", "title": "Casin\u00f2 di Saint-Vincent", "text": ""}
{"id": "1546764", "revid": "767487", "url": "https://it.wikipedia.org/wiki?curid=1546764", "title": "Grum\u0103ze\u0219ti", "text": "Grum\u0103ze\u0219ti \u00e8 un comune della Romania di 5.496 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 4 villaggi: Curechi\u0219tea, Grum\u0103ze\u0219ti, Netezi, Topoli\u021ba."}
{"id": "1546765", "revid": "287204", "url": "https://it.wikipedia.org/wiki?curid=1546765", "title": "Grumazesti", "text": ""}
{"id": "1546766", "revid": "149485", "url": "https://it.wikipedia.org/wiki?curid=1546766", "title": "Clement Chukwu", "text": "Biografia.\nStudente della Eastern Michigan University, fra il 1992 e il 1996 fu squalificato per aver fallito un test antidoping. Partecip\u00f2 comunque alle Olimpiadi di Atlanta 1996, uscendo nei quarti di finale dei 400, terminando 26\u00ba.\nSempre nei 400 vinse la medaglia d'oro all'Universiade 1997 disputatasi in Sicilia, ripetendosi ai Campionati africani di atletica leggera 1998.\nNel 1999 fu argento sempre nei 400 ai Giochi panafricani. Alle Olimpiadi di Sydney 2000 fece parte della staffetta nigeriana 4x400 che vinse la medaglia d'argento, ma che dodici anni dopo ricevette la medaglia d'oro in seguito all'ammissione dell'assunzione di doping da parte di Antonio Pettigrew."}
{"id": "1546767", "revid": "228587", "url": "https://it.wikipedia.org/wiki?curid=1546767", "title": "Meiofauna", "text": "Il termine meiofauna, coniato dalla biologa marina Molly Mare nel 1942 , indica l'insieme di metazoi che abita i sedimenti marini e d'acqua dolce.\nGli organismi che la compongono hanno dimensioni comprese fra 30\u00a0\u00b5m (fino a 20\u00a0\u00b5m negli ambienti pi\u00f9 profondi) e 1\u00a0mm e biomassa compresa fra 0.01 e 0.5\u00a0\u00b5g.\nComprende 22 dei 35 phyla animali di cui 5 sono esclusivi della meiofauna stessa: Gastrotrichi, Gnatostomulidi, Chinorinchi, Loriciferi e Tardigradi. Altri taxa rappresentativi sono Cnidari, Platelminti, Nemertini, Nematodi, Molluschi, Rotiferi, Priapulidi, Sipunculidi, Anellidi, Copepodi, Echinodermi, Alacaridi, Ostracodi, Cordati, Mystacocaridi, Briozoi, Brachiopodi.\nPossiamo distinguere una meiofauna permanente costituita dagli organismi che fanno parte della meiofauna per tutta la durata del loro ciclo vitale e una meiofauna temporanea costituita dagli stadi giovanili di organismi che, giunti allo stadio adulto, andranno a far parte della macrofauna. \nQuesti organismi hanno sviluppato, per convergenza evolutiva, speciali adattamenti comuni tra cui il pi\u00f9 evidente risulta essere l'aspetto vermiforme che consente loro di muoversi agilmente tra gli interstizi dei granuli di sedimento (ragione per cui come sinonimo del termine meiofauna si utilizza la locuzione \"fauna interstiziale\"), pori ghiandolari sulla superficie del corpo per aderire ai sedimenti e setole per l'orientamento dato che la mancanza di luce ha reso inutile la presenza di strutture foto-sensibili.\nA seconda delle strategie alimentari sono distinguibili diversi apparati boccali che identificano organismi deposivori selettivi (che si nutrono di batteri), deposivori non selettivi (che si nutrono di detrito organico), erbivori (che di cibano di microfitobenthos) e predatori onnivori (che si nutrono di altra meiofauna es. i Nematodi).\nOltre ai rappresentanti del regno animale si trovano anche piccoli organismi appartenenti al regno vegetale, come alghe unicelulari e diatomee, e per indicare la loro presenza si usa il termine meiobenthos, ma data la prevalenza delle forme animali i due termini vengono usati come sinonimi.\nPrelievo fauna interstiziale.\nPer prelevare la fauna interstiziale la sabbia deve essere lavata in acqua corrente e sottoposta a centrifugazione manuale; il sovranatante deve essere filtrato attraverso un setaccio a maglie sottili e successivamente fissato in che \u00e8 composto da formalina al 5% (in acqua di mare) neutralizzata con borace al 6%.\nAllestimento vetrino.\nPer l'allestimento di vetrini gli animali vengono pescati con un pelo inserito su di un ago manicato e trasferiti su di un vetrino porta oggetti per il lavaggio in una goccia di acqua distillata e successiva immersione in un mezzo diafanizzante. A tal riguardo possono essere usate due sostanze:"}
{"id": "1546770", "revid": "339392", "url": "https://it.wikipedia.org/wiki?curid=1546770", "title": "Team Sterilgarda Go Eleven", "text": ""}
{"id": "1546771", "revid": "287204", "url": "https://it.wikipedia.org/wiki?curid=1546771", "title": "Unione Calcio Sampdoria 2003-2004", "text": "Stagione.\nNella stagione del ritorno in Serie A, la Sampdoria si classific\u00f2 ottava in campionato mancando per quattro punti la qualificazione alla Coppa UEFA."}
{"id": "1546773", "revid": "767487", "url": "https://it.wikipedia.org/wiki?curid=1546773", "title": "Hangu", "text": "Hangu \u00e8 un comune della Romania di 4.073 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 5 villaggi: Buhalni\u021ba, Chiri\u021beni, Groz\u0103ve\u0219ti, Hangu, Rugine\u0219ti."}
{"id": "1546775", "revid": "419119", "url": "https://it.wikipedia.org/wiki?curid=1546775", "title": "Atlante linguistico italiano", "text": "L\u2019\u00abAtlante Linguistico Italiano\u00bb (ALI) \u00e8 una raccolta ordinata e sistematica di carte geografiche sulle quali sono riprodotte, per ogni localit\u00e0 italiana esplorata (chiamata \u201cpunto\u201d), le corrispondenti traduzioni dialettali di un concetto, di una nozione o di una frase, raccolte dalla viva voce dei parlanti da parte di uno o pi\u00f9 raccoglitori. Con i suoi oltre 5 milioni di schede dialettali e con circa 9.000 fotografie etnografiche di altissimo valore documentario, costituisce una tra le pi\u00f9 importanti imprese dialettologiche nazionali e una delle maggiori fra le consorelle pubblicate o in fase di realizzazione in Europa e nel resto del mondo.\nL\u2019Opera \u00e8 realizzata a cura del Centro per l\u2019ALI, istituto autonomo di ricerca dell\u2019Universit\u00e0 degli Studi di Torino in convenzione con la Societ\u00e0 Filologica Friulana \"G.I. Ascoli\" di Udine. \nI primi nove volumi su un totale di 18 previsti, sono stati pubblicati dall\u2019Istituto Poligrafico e Zecca dello Stato negli anni 1995, 1996, 1997, 1999, 2001, 2003, 2008, 2011 e 2018. Il decimo \u00e8 in fase di redazione.\nIl direttore \u00e8 Lorenzo Massobrio, il vicedirettore \u00e8 Giovanni Ronco.\nStoria.\nIl progetto dell'Atlante nasce nel 1924, sotto la direzione di Matteo Bartoli e su iniziativa della Societ\u00e0 Filologica Friulana \"G.I. Ascoli\", presso l'Istituto per l'ALI annesso alla cattedra di Linguistica e Glottologia dell'Universit\u00e0 di Torino.\nIl principale raccoglitore di dati fu in questa fase Ugo Pellis, che mise insieme pi\u00f9 di settecento inchieste sul terreno tra il 1925 e il 1940; dopo la seconda guerra mondiale fu solo nel 1952 che Benvenuto Terracini dispose l'effettuazione delle ultime raccolte, completate nel 1965.\nLa redazione dell'Atlante fu posta in essere solo alla fine degli anni ottanta, grazie all'impegno di Arturo Genre e Lorenzo Massobrio; la pubblicazione, ad opera dell'Istituto Poligrafico e Zecca dello Stato, \u00e8 iniziata nel 1995."}
{"id": "1546777", "revid": "230277", "url": "https://it.wikipedia.org/wiki?curid=1546777", "title": "Atlante Linguistico Italiano", "text": ""}
{"id": "1546782", "revid": "767487", "url": "https://it.wikipedia.org/wiki?curid=1546782", "title": "Horia (Neam\u021b)", "text": "Horia \u00e8 un comune della Romania di 7.148 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 2 villaggi: Cotu Vame\u0219 e Horia."}
{"id": "1546783", "revid": "767487", "url": "https://it.wikipedia.org/wiki?curid=1546783", "title": "Icu\u0219e\u0219ti", "text": "Icu\u0219e\u0219ti \u00e8 un comune della Romania di 4.647 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 7 villaggi: B\u0103lu\u0219e\u0219ti, B\u0103tr\u00e2ne\u0219ti, Icu\u0219e\u0219ti, Mesteac\u0103n, Rocna, Spiridone\u0219ti, Tab\u0103ra."}
{"id": "1546784", "revid": "287204", "url": "https://it.wikipedia.org/wiki?curid=1546784", "title": "Icusesti", "text": ""}
{"id": "1546786", "revid": "125617490", "url": "https://it.wikipedia.org/wiki?curid=1546786", "title": "Il professor Baltazar", "text": " \nIl professor Baltazar (\"Profesor Balthazar\") \u00e8 una serie a cartoni animati. Il suo protagonista \u00e8 un vecchio scienziato e inventore, il professor Balthazar.\nLa serie fu creata per la televisione dall'animatore croato Zlatko Grgi\u0107 allo studio Zagreb Film.\nIl personaggio del professor Balthazar apparve per la prima volta in un film d'animazione realizzato nel 1967 da Grgi\u0107, intitolato \"L'inventore\" (noto anche come: \"L'inventore delle scarpe\"). Visto il successo ottenuto, nacque l'idea della serie di brevi cartoni animati.\nLa trama-base di un episodio \u00e8 quella di una persona con un problema che viene risolto dal gentile e geniale professor Baltazar con una sua invenzione surreale, ad esempio scarpe volanti. L'ambientazione \u00e8 in genere una citt\u00e0 di fantasia, con le caratteristiche architettoniche delle citt\u00e0 mitteleuropee, ma dipinta a colori pastello.\nTra il 1967 e il 1978 furono prodotti 59 episodi, della durata tra i 5 e i 10 minuti circa. I dialoghi sono assenti (i primi episodi sono muti, in quelli successivi subentra una voce narrante), il tutto \u00e8 accompagnato dalla musica, orecchiabile a cominciare dalla sigla. I \"credits\" sono in croato e inglese.\nOltre che nelle altre Repubbliche della Jugoslavia, la serie \u00e8 arrivata in vari paesi, tra cui Danimarca, Finlandia, Italia, Paesi Bassi, Norvegia, Portogallo, Svezia, Iran, Stati Uniti e Australia.\nIn Italia la serie \u00e8 stata trasmessa dalla Rai a partire dal 1971 (in lingua italiana gli episodi sono stati trasmessi anche dalla TV Svizzera Italiana e ovviamente da TV Koper - Capodistria); nel 2011 i 59 episodi sono stati restaurati da Predrag Radanovi\u0107 e dalla DVDlab, e pubblicati in DVD."}
{"id": "1546788", "revid": "42081", "url": "https://it.wikipedia.org/wiki?curid=1546788", "title": "Luigi Giugni", "text": ""}
{"id": "1546790", "revid": "216824", "url": "https://it.wikipedia.org/wiki?curid=1546790", "title": "Muro di Geraardsbergen", "text": ""}
{"id": "1546793", "revid": "1001457", "url": "https://it.wikipedia.org/wiki?curid=1546793", "title": "Ion Creang\u0103 (Neam\u021b)", "text": "Ion Creang\u0103 \u00e8 un comune della Romania di 5.775 abitanti, ubicato nel distretto di Neam\u021b, nella regione storica della Moldavia. \nIl comune \u00e8 formato dall'unione di 6 villaggi: Avere\u0219ti, Ion Creang\u0103, Izvoru, Muncelu, Recea, Stejaru.\nIl comune prende nome dallo scrittore Ion Creang\u0103 (1837-1889), nato a Humule\u0219ti, oggi un rione di T\u00e2rgu Neam\u021b."}
{"id": "1546799", "revid": "767487", "url": "https://it.wikipedia.org/wiki?curid=1546799", "title": "Wild Frontier (Gary Moore)", "text": "Wild Frontier \u00e8 l'ottavo album di Gary Moore pubblicato nel 1987 per la Virgin Records e prodotto da Beau Hill.\nIl disco.\nFrutto di un viaggio nella sua terra natale (Belfast) nel 1985, quest'album contiene numerose canzoni ispirate all'Irlanda, le radici celtiche sono ben evidenziate sia nella musica che nei testi. L'album vede la partecipazione dei Chieftains.\nLa \"title track\" era stata scritta per essere cantata da Phil Lynott, che per\u00f2 mor\u00ec nel 1986. L'album \u00e8 quindi dedicato alla memoria di Lynott, con le parole \u00abFor Philip\u00bb sul retro della copertina. La traccia numero 9, \"Johnny Boy\" \u00e8 a lui dedicata.\nL'album contiene la hit \"Over The Hills And Far Away\", che raggiunse la posizione numero #20 nelle classifiche inglesi, e una cover dei The Easybeats, \"Friday on My Mind\".\nNel 2001 i Nightwish hanno realizzato una cover del brano \"Over the Hills and Far Away\" su un loro omonimo EP. La eseguono spesso anche dal vivo."}
{"id": "1546814", "revid": "838137", "url": "https://it.wikipedia.org/wiki?curid=1546814", "title": "Maq\u0101m\u0101t", "text": "Le maqamat (sing. maqama o maq\u0101ma; ; al plurale \"maq\u0101m\u0101t\", lett. \"assemblea\", \"consesso\", \"riunione\") sono opere in prosa rimata della letteratura araba dei secoli IX-XII. Sono opere a cavallo tra poesia e prosa, tra finzione e descrizione di fatti reali, ricche di fantasia e invenzioni su episodi di vita realmente accaduti. Solitamente sono caratterizzate da una serie di brevi racconti consequenziali che sono versioni romanzate di fatti reali di vita quotidiana nei quali vengono messe a confronto idee diverse.\nNelle maqamat si ritrovano le origini della narrativa, che furono in voga dall'anno Mille in poi, e che ebbero in Bad\u012b' al-Zaman al-Hamadh\u0101n\u012b e in Qasim ibn Ali i loro massimi rappresentanti. Molto considerate in epoca classica, ma trascurate dagli scrittori arabi contemporanei, sono state riutilizzate da Y\u016bsuf Idr\u012bs prima e da Khaled Al Khamissi pi\u00f9 recentemente. La maqama \u00e8 stata molto popolare, essendo una delle poche forme che ha continuato ad essere scritta durante il declino della lingua araba nel XVII e XVIII secolo. Nel XIX secolo le maqamat sono state riprese da Muhammad al Muwaylihi.\nGli autori che scrivevano \"maqamat\", per mostrare la loro destrezza con la lingua araba, si avvalevano della poetica di Hamadh\u0101n\u012b, aggiungendo deliberatamente complessit\u00e0 al proprio stile di scrittura.\nSecondo alcuni autori la maqama influenz\u00f2 la letteratura picaresca spagnola. Esempi di \"Maqamat\" sono le \"Mahb\u0101r\u014dt\" di Immanuel Romano."}
{"id": "1546815", "revid": "125097378", "url": "https://it.wikipedia.org/wiki?curid=1546815", "title": "Giuseppe Montanelli", "text": "Inizialmente legato ad un patriottismo di tipo federalista e neoguelfo, successivamente Montanelli si avvicin\u00f2 a soluzioni repubblicane, radicali e vagamente socialiste utopistiche.\nBiografia.\nMontanelli nacque a Fucecchio, nel Granducato di Toscana, e frequent\u00f2 la Facolt\u00e0 di giurisprudenza di Pisa dal 1826 al 1831. Nel 1840 divenne professore di diritto per la stessa universit\u00e0. Contribu\u00ec a scrivere sull\"Antologia\", una celebre rivista fiorentina fondata da Giovan Pietro Vieusseux, e nel 1847 fond\u00f2 un giornale chiamato \"L'Italia\", il programma del quale era \"Riforma e Nazionalit\u00e0\".\nVicino agli ideali federalisti di Vincenzo Gioberti, il quale auspicava la creazione di una nazione italiana federale, nel 1848 Montanelli combatt\u00e9 come volontario toscano (era comandante del contingente pisano-livornese) nella battaglia di Curtatone e Montanara, nella quale fu ferito e venne fatto prigioniero dagli Austriaci.\nUna volta liberato ritorn\u00f2 in Toscana, ed il Granduca Leopoldo II, che conosceva la sua influenza sulla popolazione, lo invi\u00f2 a Livorno a soffocare alcune rivolte. Nell'ottobre il Granduca gli chiese di formare un ministero. Egli accett\u00f2 e il 10 gennaio 1849, il Granduca riun\u00ec un'assemblea costituente.\nLeopoldo tuttavia, preoccupato dall'andamento delle vicende, se ne and\u00f2 da Firenze, e Montanelli, Guerrazzi e Mazzoni furono eletti \"triumviri\" di Toscana. Come Mazzini, Montanelli invoc\u00f2 l'unione della Toscana con Roma. Ma Montanelli, a differenza di Mazzini, era un federalista convinto (auspicava cio\u00e8 la creazione di una confederazione di stati italiani e non una unione centralistica).\nDopo la restaurazione del Granduca, Montanelli, che si trovava a Parigi, fu condannato d'ufficio e rimase dieci anni in Francia, divenendo un partigiano di Napoleone III nella speranza che la Francia, con il suo poderoso esercito, intervenisse in favore della causa italiana. Con la moglie Lauretta Cipriani frequent\u00f2 vari salotti parigini di tendenza bonapartista; si dedic\u00f2 anche al teatro, scrivendo due tragedie, \"La Tentazione\" e \"Camma\". Rientr\u00f2 nel 1859 per seguire i Cacciatori degli Appennini, ed incontr\u00f2 ad Alessandria Napoleone III il 25 maggio, cercando di illustrargli i suoi progetti unitari.\nQuando per\u00f2 fu chiaro che l'Unit\u00e0 d'Italia si sarebbe fatta all'insegna dell'accentramento monarchico e della piemontesizzazione della penisola, si avvicin\u00f2 al partito autonomista toscano guidato dall'ultimo monarca regnante, Ferdinando IV di Toscana, con l'intento di giungere ad una repubblica toscana indipendente. In questa battaglia anti-unitaria e autonomista fu affiancato da vari amici, tra i quali Clemente Busi, autore del famoso saggio \"In foedere Unitas\", Firenze, 1860.\nPer la causa autonomista e federalista scrisse il saggio \"L'impero, il Papato e la Democrazia\" e si impegn\u00f2 a fondo per creare un giornale unitario dei federalisti e autonomisti toscani da intitolare \"L'Italia\" (tentativo ripetuto pi\u00f9 tardi con il nome \"Toscana\").\nMancando per\u00f2 unit\u00e0 nel partito autonomista, tra legittimisti, democratici, clericali e repubblicani federalisti, il progetto sfum\u00f2. Con l'impresa dei Mille e la fulminea annessione del regno delle Due Sicilie al Piemonte-Sardegna - ribattezzato il 17 marzo 1861 \"Regno d'Italia\" -, Montanelli si rese conto dell'impossibilit\u00e0 di perseguire la strada federalista e autonomista.\nDopo il raggiungimento dell'unit\u00e0 nazionale, fu eletto deputato al Parlamento italiano. Appoggi\u00f2 la proposta di concessione di alcune forme di autonomia presentata da Marco Minghetti. Appartenente alla Massoneria\n, fu membro della Loggia \u201cDante Alighieri\u201d di Torino.\nMontanelli mor\u00ec a Fucecchio nel 1862.\nIndro Montanelli, anch'egli di Fucecchio, lo indic\u00f2 come \"prozio\" nel suo libro \"Figure &amp; Figuri del Risorgimento\", forzando, come lui stesso ammise, una lontana parentela comune con un certo Giuliano Montanello nato a Fucecchio nel 1516, tuttavia ricerche genealogiche svolte nel 2013 smentirebbero questa ipotesi di parentela."}
{"id": "1546818", "revid": "33689", "url": "https://it.wikipedia.org/wiki?curid=1546818", "title": "Tito Giulio Prisco", "text": "Tra la fine del 250 e gli inizi del 251 i Goti attraversarono il Danubio per saccheggiare il territorio romano. Da Oescus si mossero su Filippopoli, citt\u00e0 in cui si trovava il governatore di Tracia e Macedonia Prisco, e la misero sotto assedio.\nUn secondo gruppo di Goti, guidati da re Cniva, mossero verso ovest, ma vennero bloccati dall'esercito del governatore di Mesia inferiore, Treboniano Gallo, a Novae; si diressero allora verso Nicopoli, dove vennero intercettati e sconfitti dall'imperatore Decio. I Goti di Cniva si mossero verso Filippopoli, per ricongiungersi all'esercito l\u00e0 presente: Decio li insegu\u00ec, ma venne sorpreso e sconfitto a sua volta a Beroea.\nPrisco, ancora sotto assedio a Filippopoli e senza prospettive di aiuto esterno dopo la sconfitta di Decio, dovette chiedere la pace a Cniva; in seguito accett\u00f2 di essere proclamato imperatore (251).\nIl regno di Prisco dur\u00f2 poco: i Goti saccheggiarono poi Filippopoli, uccidendo un gran numero di abitanti; Prisco era probabilmente tra essi.\nTito Giulio Prisco viene a volte ricordato anche come Lucio Prisco, mentre non \u00e8 da identificare con il coevo Gaio Giulio Prisco."}
{"id": "1546826", "revid": "117116512", "url": "https://it.wikipedia.org/wiki?curid=1546826", "title": "Ion Creang\u0103", "text": "Primo di otto figli, venne avviato dai genitori alla carriera religiosa ed all'insegnamento. La sua produzione \u00e8 composta soprattutto da libri e novelle per ragazzi.\nOrigini.\nCreang\u0103 \u00e8 nato nel villaggio di Humule\u0219ti, situato ai piedi dei Carpazi orientali, nella Moldavia settentrionale, nel 1837. Primogenito di otto figli, la madre di Creang\u0103 si sforz\u00f2 affinch\u00e9 suo figlio diventasse un sacerdote della Chiesa ortodossa orientale, che rappresentava una figura tradizionalmente prestigiosa nella cultura di un piccolo villaggio.\nDettagli della giovinezza di Creang\u0103 possono essere estratti dalla sua \"Amintiri din copil\u0103rie\" (\"Memorie d'infanzia\"). Inizi\u00f2 il suo percorso formativo a Humule\u015fti, e prosegu\u00ec gli studi per un breve periodo a Bro\u0219teni prima di fare il suo ritorno a casa per proseguire nella scuola della vicina T\u00e2rgu Neam\u021b."}
{"id": "1546828", "revid": "767487", "url": "https://it.wikipedia.org/wiki?curid=1546828", "title": "LabelFlash", "text": "Labelflash \u00e8 una tecnologia che permette di incidere etichette con testo e immagini monocromatiche su dischi DVD utilizzando un masterizzatore e supporti DVD compatibili.\nFu introdotta dalla NEC nel dicembre 2005, sviluppando il brevetto DiscT@2 di Yamaha. \u00c8 simile alla tecnologia concorrente LightScribe, inventata precedentemente da Hewlett Packard, anche se sono incompatibili i supporti e masterizzatori dell'una con l'altra.\nI vantaggi rispetto al LightScribe \u00e8 che ha un maggior contrasto grazie al colore blu dei dischi, la risoluzione \u00e8 regolabile tra i 300 e 1800 DPI e pu\u00f2 stampare immagini e testo anche nel lato dati mentre gli svantaggi sono i prezzi pi\u00f9 elevati essendo la NEC e Fujifilm gli unici produttori.\nAllo stato attuale non c'\u00e8 la possibilit\u00e0 di usare il Labelflash sui CD ma solamente sui DVD.\nAlcuni recenti Mac Pro sono equipaggiati con unit\u00e0 Pioneer DVR-111D. Questo significa che l'utente, aggiornando il firmware del masterizzatore, potrebbe stampare etichette utilizzando la tecnologia Labelflash.\nSoftware.\nLa prima applicazione a supportare Labelflash fu annunciata il 5 giugno 2007, quando BeLight Software ha distribuito la versione 1.4 di Disc Cover per macOS.\nNero supporta questa tecnologia dalla versione 7 (Ultra edition)."}
{"id": "1546834", "revid": "264902", "url": "https://it.wikipedia.org/wiki?curid=1546834", "title": "Cultura kebariana", "text": "Il Kebariano o cultura kebariana fu una cultura diffusa nel Levante (vicino oriente) nel periodo epipaleolitico (19.000-12.000 a.C. circa). Deve il suo nome alla grotta di Kebara, un sito in cui furono scoperti per la prima volta i resti di questa cultura.\nAlla cultura kebariana fece seguito la cultura natufiana.\nOrigini.\nEssa inizi\u00f2 ad affermarsi, come conseguenza del riscaldamento globale che iniziava a instaurarsi, al termine dell'ultima grande Era Glaciale. In Europa, tale riscaldamento comport\u00f2 l'instaurarsi di un clima umido che and\u00f2 sostituendo quello tipicamente secco, presente durante le fasi glaciali. \nQuesto venne favorito da un cambiamento nella direzione dei venti dominanti che spiravano sulle lande europee. Infatti, i venti freddi e secchi del nord-est lasciarono il posto a quelli carichi di umidit\u00e0 e pi\u00f9 temperati provenienti dall'Atlantico e dal Mediterraneo.\nI fronti dei ghiacciai che fino ad allora si erano spinti a basse latitudini iniziarono a ritrarsi, determinando una lenta trasformazione della copertura vegetale: l'ambiente del tipo steppa/tundra stava lasciando il posto alle foreste. \nL'analisi dei pollini prelevati in Iran da antichi letti fluviali hanno permesso di identificare in querce queste prime coperture arboree.\nInsediamenti.\nSi trattava di genti nomadi, di conformazione anatomica pienamente moderna. Il loro insediamento era ancora in caverne, per piccole unit\u00e0 di 40-50 individui al massimo, caratterizzati da mobilit\u00e0 al seguito degli animali che forniscono il principale contributo alla dieta. Tendevano ad abitare luoghi montani con generalmente clima secco e freddo, bench\u00e9 i loro spostamenti potevano coprire vaste aree, spaziando dalle valli alle pianure. Mentre la caverna era l'abitazione tipica dei periodi invernali, si ritiene che in estate i piccoli gruppi di Kebariani abitassero in ripari temporanei, fatti di rami e frasche; poi abbandonati quando la trib\u00f9 si muoveva.\nCaccia e raccolta.\nLa sopravvivenza \u00e8 ancora un problema di portata quotidiana: non si hanno tecniche n\u00e9 per la produzione di cibo n\u00e9 per la sua conservazione. Per\u00f2 la caccia si rivolge a specie meno grosse di quelle preferite nel paleolitico: gazzelle, ovini e caprini; e comincia a selezionare gli animali da abbattere in modo da non depauperare il gregge, che l'uomo inizia a controllare pur restandone esterno. Anche la raccolta delle graminacee e delle leguminose diventa pi\u00f9 specialistica ed intensiva, producendo effetti di involontaria selezione e diffusione. Inoltre, vi fu un importante adattamento al consumo di frutta secca e semi, quali i pistacchi, reso possibile dall'incipiente riscaldamento che port\u00f2 nuove specie vegetali. Sia sul piano delle conoscenze sia su quello delle pratiche di sfruttamento si gettano cos\u00ec le basi per il successivo intervento in senso produttivo. La mobilit\u00e0 si fa anche pi\u00f9 circoscritta e pi\u00f9 strutturata, a seconda delle risorse sfruttabili, che a volte (per esempio pesca lacustre) invitano alla sedentariet\u00e0.\nStrumenti.\nLo strumentario litico abbandona le grosse dimensioni del paleolitico ed assume le forme di microliti geometrizzanti e di funzione specializzata. Si hanno i primi pestelli di pietra, per frantumare le graminacee spontanee e la frutta secca."}
{"id": "1546843", "revid": "729019", "url": "https://it.wikipedia.org/wiki?curid=1546843", "title": "Aspergillosi bronchiale", "text": "L'aspergillosi bronchiale \u00e8 una tipologia di aspergillosi, ovvero una infezione causata dall'inalazione delle spore del fungo Aspergillus.\nLe persone infette mostrano le ife, le forme vegetative create dalle spore che si trovano nel corpo dell'individuo.\nForme cliniche.\nQuesto gruppo di aspergillosi si divide a sua volta in pi\u00f9 gruppi:\nFattori di rischio.\nImpianti di ventilazione contaminati, asma, AIDS.\nEziologia.\nL'Aspergillus appartiene alla classe dei Deuteromycetes, esistono pi\u00f9 di 300 specie di tali funghi, uno di essi, l'aspergillus fumigatus \u00e8 il responsabile maggiore dell'aspergillus, infetta sia i polmoni che i vasi sanguigni, ma esistono anche altri agenti come l'aspergillus clavatus e l'aspergillus flavus.\nTerapie.\nL'uso di farmaci quali gli antimicotici risulta sovente inutile e quindi si preferiscono i corticosteroidi rafforzati con itraconazolo.\nIl farmaco che sembra essere molto attivo con bassissima tossicit\u00e0 \u00e8 la Terbinafina\nEsami.\nGli esami prevedono radiografia al torace e tomografia computerizzata. Talvolta si rende necessario un prelievo bioptico in broncoscopia, al fine di differenziare le forme ostruttive da vere e proprie neoplasie del polmone."}
{"id": "1546846", "revid": "767487", "url": "https://it.wikipedia.org/wiki?curid=1546846", "title": "Eat (film)", "text": "Eat (1963) \u00e8 un film statunitense di 45 minuti, creato da Andy Warhol nell'ambito delle sue sperimentazioni artistiche.\n\"Eat\" \u00e8 girato in bianco e nero, non ha una colonna sonora, e ritrae l'altro esponente della pop art Robert Indiana impegnato nell'atto di mangiare per l'intera durata del film. L'alimento consumato \u00e8 apparentemente un fungo, sebbene vi siano opinioni diverse al riguardo: ad esempio, sul sito di cinema Internet Movie Database gli spettatori che commentano il film hanno ipotizzato anche che si tratti di un panino, di una mela o di una pesca. Inoltre, durante il film passa per due volte un gatto."}
{"id": "1546851", "revid": "125696415", "url": "https://it.wikipedia.org/wiki?curid=1546851", "title": "Gola di Gorropu", "text": "La gola di Gorropu \u00e8 un profondo canyon ubicato nel Supramonte, in Sardegna, e demarca il confine tra i comuni di Orgosolo e Urzulei. Nella variet\u00e0 della lingua locale, \"gorropu\" indica un dirupo o area scavata. La gola si \u00e8 originata a seguito dell\u2019apertura di una faglia e grazie all'intensa azione erosiva provocata delle acque del Rio Flumineddu. La Gola di Gorropu, con le sue pareti fino a oltre 500\u00a0m di altezza ed una larghezza che varia dai 4 metri nei punti pi\u00f9 stretti per raggiungere alcune decine in altri, \u00e8 considerato il canyon pi\u00f9 profondo d'Italia e uno dei pi\u00f9 profondi d'Europa.\nGeografia.\nFlora e fauna.\nLa Gola di Gorropu \u00e8 caratterizzata da forti sbalzi termici per la presenza di zone poco o per nulla esposte ai raggi solari. Pertanto questo genera un habitat naturale che ospita diversi endemismi sardi, tra i quali, la aquilegia di Gorropu, detta altrimenti \"nuragica\" la quale vegeta esclusivamente a Gorropu ed \u00e8 stata inserita dall\u2019IUCN fra i primi endemismi a rischio di estinzione nel Mediterraneo.\nA monte, prima di entrare nella gola, le acque del rio Flumineddu sgorgano dalle rocce e creano delle vasche d'acqua naturali nelle quali \u00e8 possibile trovare la trota sarda e soprattutto l'euprotto sardo: un endemismo sardo-corso considerato l'anfibio pi\u00f9 raro d'Europa oltre al geotritone del Supramonte, presente nella vicina grotta \"Su Palu\".\nDa precisare che nella Gola sono presenti piante di macchia mediterranea come la fillirea (in sardo \"Arridellu\", \"Alaverru\", \"Aliderru\", \"Aladerru\") e il tasso (in sardo \"eni\") millenarie.\nPer quanto riguarda la fauna, \u00e8 possibile trovare la biscia dal collare, la martora e l'aquila reale. Assai vaste sono le colonie di mufloni, lepri sarde, volpi, ricci e cinghiali.\nSentieri.\nLa pi\u00f9 immediata via d'accesso a Gorropu \u00e8 quella che parte nei pressi di Urzulei, con possibilit\u00e0 di parcheggiare l'auto direttamente presso il passo Ghenna S\u00eclana lungo la strada statale 125 all'altezza del km 183 (Lat. 40\u00b0 09\u2032 32.0\u2033 N\u00a0\u2013 Long. 9\u00b0 30\u2032 29.0\u2033 E). Un sentiero molto panoramico di 4 km porta direttamente all\u2019ingresso della gola. Tuttavia il percorso \u00e8 fortemente in dislivello e comporta per rientrare al punto di partenza una risalita di circa 650 m. (Esistono dei servizi per il rientro con mezzi fuoristrada al Passo Ghenna Silana)\nIl canyon pu\u00f2 essere raggiunto anche percorrendo un lungo sentiero (circa 7 km) che si sviluppa prevalentemente in piano costeggiando il rio Flumineddu, anche dal territorio di Dorgali. Dal paese si imbocca in auto la strada che conduce fra i vigneti della valle di Oddoene, ai piedi del Supramonte. Lasciata l'auto presso il ponte di S'Abba Arva (esiste un'omonima area di sosta attrezzata), si segue il sentiero che si snoda lungo il fiume, offrendo scorci panoramici di notevole bellezza e dando anche la possibilit\u00e0 di fare il bagno in uno dei laghetti naturali formati dal torrente. Dal medesimo punto di partenza si possono raggiungere altre localit\u00e0 del Supramonte, quali il villaggio nuragico di Tiscali.\nIl canyon pu\u00f2 essere raggiunto percorrendo un percorso escursionistico (il sentiero \"Sedda ar Bacas - Gorropu B-502\") esperto per il quale \u00e8 necessaria l'adeguata attrezzatura e possibilmente una guida. Il sentiero si sviluppa per una lunghezza di 12 chilometri, superando un dislivello di 200 metri, fino a raggiungere la gola di Gorropu, in fondo alla quale scorre il Rio Flumineddu.\nStoria.\nLa presenza sul posto di numerosi nuraghi denota come la civilt\u00e0 nuragica sin dall'et\u00e0 del bronzo ha abitato e sfruttato questa risorsa naturale. \nLa stessa struttura di base del canyon nonch\u00e9 la sua posizione geografica le conferivano in passato una funzione strategico-difensiva.\nGran parte dei villaggi, delle tombe dei giganti e alcune mura difensive sono poste pi\u00f9 internamente e in una zona sopraelevata rispetto alla gola."}
{"id": "1546860", "revid": "339392", "url": "https://it.wikipedia.org/wiki?curid=1546860", "title": "Do Ya Think I'm Sexy", "text": ""}
{"id": "1546862", "revid": "228587", "url": "https://it.wikipedia.org/wiki?curid=1546862", "title": "Erwin Stein (direttore d'orchestra)", "text": "Biografia.\nDopo gli sudi di musicologia all'Universit\u00e0 di Vienna fu allievo privato di Arnold Sch\u00f6nberg tra il 1906 e il 1910. \u00c8 stato uno dei principali collaboratori di Schoenberg all'organizzazione delle Societ\u00e0 per le esecuzioni musicali private. Nel 1924 Schoenberg gli affid\u00f2 il delicato ed importante compito di scrivere il primo articolo - \"Neue\nFormprinzipien\" (Nuovi principi formali) - per la graduale evoluzione di ci\u00f2 che stava per essere esplicitamente formulato come \"tecnica dodecafonica\".\nFino al 1938 ha vissuto a Vienna, dove \u00e8 stato rispettato come insegnante di musica e Direttore d'Orchestra cos\u00ec come scrittore di argomenti musicali e apprezzato compositore.\nFu dapprima direttore d'orchestra presso teatri austriaci e tedeschi e fu con Webern e Berg maestro sostituto del \"Verein f\u00fcr musikalische Privatauff\u00fchrungen\" fondato e diretto da Schonberg a Vienna.\nDopo l'Anschluss fugg\u00ec a Londra per sfuggire ai Nazisti, e l\u00ec lavor\u00f2 per molti anni come editore per\nl'editore Boosey &amp; Hawkes. Dal 1947 diresse l'English Opera Group.\nLa sua attenzione si concentr\u00f2 principalmente su Mahler, Schoenberg e Britten (autori che conosceva personalmente), cos\u00ec come i suoi colleghi all'interno della cerchia di Schoenberg, Berg e Webern.\nFu per molti anni consulente artistico della \"Universal Edition\" e corrispondente del \"The Science Monitor\" di Boston.\nI suoi libri includono \"Orpheus in New Guisa (una raccolta di scritti del periodo 1924-1953) e \"Forma e delle prestazioni\" (1962). \u00c8 stato il curatore della prima raccolta di lettere di Schoenberg (Germania 1958, UK 1964).\nHa svolto anche attivit\u00e0 di strumentista nell'esecuzione di brani di musica moderna a partire dal 1939.\nVita privata.\nStein ha sposato Sophie Bachmann (1883-1965), e la loro figlia, la pianista Marion Stein, spos\u00f2 successivamente George Lascelles, 7\u00ba conte di Harewood e in seguito il politico liberale Jeremy Thorpe.\nRiferimenti.\n1. ^Harewood. Ervin Stein 1885-1958. Tempo, New Ser.,N.49 (autunno 1958), pp. 35-36"}
{"id": "1546867", "revid": "3082", "url": "https://it.wikipedia.org/wiki?curid=1546867", "title": "Mario Vittorino", "text": ""}
